>	Предговор

	Авторът на тази книга Старши научния сътрудник и кандидат на историческите науки Богдан Николов (роден 1926 г.) е известен историк, археолог и краевед. Защитил е дисертация на тема: „Развитие на халколитните култури в Западна България“ и е хабилитиран за Ст.н.с. през 1983 г. Автор е на повече от 500 научнопопулярни статии в регионалния и централен печат. Почти 32 години е работил на терена като археолог. Откривател е на една неизвестна на науката праисторическа култура и на глинените плочки с писмени знаци, които са първата протописменост в Европа. Участвал е в откриването на Врачанското съкровище и под негово ръководство бе открит втория дял на прочутото Рогозенско тракийско съкровище. Публикувал е повече от сто научни статии, студии и отделни книги по археология, история и методика на преподаването на история в известията на АИМ при БАН, в списанията Археология, Векове, Изкуство, Музеи и паметници на културата, История и география, Обзор и в сборника „Внекласная работа по истории“ — Учпедгиз — 1963, Москва. Негови изследвания са отпечатани в Англия, Германия, Румъния, САЩ, Холандия, Франция (списанието Аркеоложи) и др. Участвал е в международни конгреси по археология в Будапеща, Букурещ, Варна, Нотингам и др. Автор е на редица отпечатани книжки за историята на селата Алтимир, Букьовци, Галатин, Галиче, Градешница, Девене, Камено поле, Липница, Софрониево, Крушовица и др. През 1955–1958 г. Б. Николов беше учител по история в борованската гимназия и тук създаде кръжок по история и археология, музейна училищна сбирка, която получи национална награда и редактираше ученическото списание „МЛАД ТВОРЕЦ“, в което сътрудничеха неговите кръжочници и млади белетристи и поети от гимназията. През тези години той е събрал обилен археологически материал и архивни документи от Борован, а също така имена на местности и родове, които са в основата на настоящето изследване. Поради липса на средства читалището все отлагаше издаването на историята на Борован, но тази година, благодарение на инициативата и средствата на господин кмета Петър Цветковски, изданието се осъществи.
@	Асен Кискимов
@	редактор


>	Борован

	Население: 1860 г. — 250 двора*1, 1872 г. — 262 къщи и 532 венчила*2, 1910 г. — 4295 жители, 1926 г. — 5598, 1934 г. — 5835, 1946 г. — 5905, 1965 г. — 4886, 1975 г. — 4347, 1992 г. — 2973 жители.
	[*1 Документи за българската история, т. I. Архив на Найден Геров — С. 1931.]
	[*2 Летоструй, къщний календар за 1873 г. — Виена, 1873.]
	Борован е едно от големите села в Северозападна България. Намира се на 30 км северно от Враца и е разположено в малка котловина на Дунавската столова земя. През селото тече рекичката Барата, която изтича от изворите Велчов лъг, Изварковец, Войника, Слатина, Гъбов дол, Церов дол и Потока и тече през Добралево, Сираково и Бързина и дава началото на река Бързина, наричана още Бързица. Влива се като ляв приток в река Скът при с. Липница. Плодородното землище на Борован заема площ от 80 896 дка и граничи на изток със землищата на Търнава, Соколаре и Джурилово (Нивянин), на юг с Оходен, на запад с Девене и Малорад и на север с Добралево. Борован е събран тип селище, но се дели условно на следните махали: Божур махала, Босашка, Диковска, Дреньовска, Горниа и Долниа край, Жия, Кьоше пирак, Стойчовска, Тарльовска и Ченгенето. Някои от махалите носят родови имена, а другите са пейоративни.
	Районът на Борован е обитаван от човешки общества още през медно-каменната епоха или преди шест хиляди години. Известни са две праисторически селища от тази епоха. Останките на едното са на север от Борован в местността Езерото. Но на това селище не са правени археологически разкопки и не се знае нищо за неговата периодизация и стратиграфия. Другото селище е в местността Лапчовец до язовира. За да установим дебелината на културния пласт на праисторическото селище при Лапчовец и да се определи неговата хронология и стратиграфия през 1966 г. тук бе извършен археологически сондаж. Изкопът с дължина 10 м и ширина 5 м бе направен в южната част на селището. Достигна се на 1 м дълбочина от повърхността на хумусния пласт, след което се появи жълтокафява стерилна глина. Установи се, че на това място културния пласт на праисторическото селище има средна дебелина 0,80 м, а хумусът е 0,20 м. При нашия сондаж бяха разкрити части от два опожарени подове на жилища, разположени един над друг. Стана ясно, че това селище е заселвано два пъти и двата пъти е унищожено от стихиен пожар и неговите обитатели са го напуснали завинаги. Двата опожарени строителни хоризонта принадлежат на една и съща епоха — първия период на медно-каменната епоха. Събран беше обилен археологически материал от кремъчни и каменни оръдия на труда, няколко цели глинени съдове, части от жертвеници, плоски хромелни камъни за смилане на зърната и човешки фигури от глина. Кремъчните оръдия са стъргалки и ножовидни пластинки, служили за стъргане на кожи, за обелване на пръчки за стрелите на лъка и др. дейности. Сред каменните оръдия са чукалки, брадви, боздугани и бойни чукове. Чукалките са служили за стриване храни, брадвите за дърводобив, а боздуганите и бойните чукове за отбрана от неприятели (обр. 1). Керамиката е най-характерния белег за това селище. Глинените съдове показват богато разнообразие на форми. Някои от тях са украсени с врязани геометрични мотиви (обр. 2). Съдовете с неустойчиви дъна са имали отделни цилиндрични поставки от глина, които също са украсени с врязаните традиционни за епохата геометрични мотиви (обр. 3). Идолната и жанровата пластика от селището при Лапчовец е представена от жертвеници, от фигурки на животни и човешки фигурки (обр. 4). Човешкото тяло е представено доста схематично, особено лицето, а ръцете са само загатнати, фигурите са прави и обърнати напред. Украсени са с врязани пиктограми и идеограми, които са считани за най-древната протописменост в Европа. Всички фигурки са изработени от глина и са добре изпечени. Свързани са били с религиозния култ на праисторическия човек и с неговата ярко изразена сценичност и образност. Всъщност тези човешки фигурки от глина се смятат за най-древната пластика по нашите земи. В тях е била вложена идея за различни божества, отъждествявани с плодородието и природните стихии.*
	[* _Николов, Б._ Праисторическото селище при с. Борован, Врачанско. — Известия на музеите в Северозападна България, т. 3, С., 1979, с. 11–33.]
	{img:orydiq_na_truda.png|#Обр. 1. Оръдия на труда от кремък и камък, намерени в селището от медно-каменната епоха в местността Лапчовец.}
	{img:sydowe_ot_glina.png|#Обр. 2. Съдове от глина и техните орнаменти, открити в праисторическото селище от медно-каменната епоха в местността Лапчовец.}
	От бронзовата епоха се намират следи в местността Васков чукар — височина на Борованската могила. Тук е намерена една бронзова брадва, характерна за тази епоха (обр. 5)*1. През желязната епоха или първото хилядолетие пр.н.е., в района на Борован е имало две тракийски селища и два тракийски могилни некрополи. Останките на едното селище и неговият могилен некропол са в местността Тиев лъг — североизточно от Борован. Другото тракийско селище се е намирало в местността Езерото, но неговия могилен некропол бе унищожен. В една от могилите при Тиев лъг е открито погребение на тракийски воин, който е загинал в бой и тук е изгорен на клада заедно със своя боен кон. Сетне върху пепелта на кладата е натрупана могила. От оръжието на боеца са запазени тракийска желязна юзда за ездитен кон, железен меч и нож и умбо от щит.*2 Могилите от тракийското селище в Езерото бяха унищожени при засаждане на лозе през 1956 г. В една от тези могили, наричана Блъсната могила, бе разкрито погребение на тракийски воин, заедно с неговия боен кон. В основата на могилата имаше пепел и въглища от клада, а също и необгорели кости на човек и кон. Сред тях бяха намерени един добре запазен железен двуостър меч с дължина 102 см, желязна юзда с двуделен строг зъбалец, желязно умбо от щита на боеца и една великолепно изработена сребърна торква с гравирани орнаменти, която е украсявала шията на боеца (обр. 6 и 7). Тракийските могилни погребения от Тиев лъг и Блъсната могила сочат определено втори век пр.н.е.*3
	[*1 _Николов, Б._ Селища и некрополи от бронзовата епоха във Врачанско. — Списание Археология, 1964, кн. 2, с. 70, обр. 3.]
	[*2 _Миков, Васил._ Предисторически селища и находки в България. — С., 1933, с. 154.]
	[*3 _Николов, Б._ Тракийски паметници във Врачанско. — Известия на Археологическия институт при БАН, т. 28, С., 1965, с. 189, обр. 33 и 34.]
	Днешното село Борован лежи върху останките на едно голямо трако-римско селище. При изкопни работи в дворовете се намират погребения от I–IV в., а заедно с тях и глинени съдове и римски монети, които се съхраняват в читалищната музейна сбирка на Борован. На височината Борованска могила се виждат развалините на голяма късноримска крепост (обр. 8). Запазени са основите на крепостните стени и кулите, а под крепостта е Мечата дупка, която е привлекателен обект за иманярите. Според тях в Мечата дупка са укрити несметни съкровища. Но трябва да се знае, че тази късноримска крепост е изпълнявала определени стражеви функции и в нея е бил настанен гарнизон от римски войници. Освен керамика, римско въоръжение и римски монети в развалините на тази крепост нищо друго досега не е намерено. За Градището на Борованската могила се разказват още много легенди и предания и вероятно за него е създадена народната песен „Хала Саламандра на Борованската могила…“ На 6 км южно от Борован по левия бряг на р. Скът, върху висока камениста тераса, наречена Стругарка, има следи от българско средновековно селище. Преданието разказва, че тук някога се е местило село Борован през ранните векове на турското робство, когато в района е върлувал разбойника Колчак.
	Село Борован е заварено от турските поробители с днешното си име в края на XIV век. В първите векове на робството част от жителите на Борован са били войнагани. Султанската власт е наследила войнаганския институт от Второто българско царство, когато определена категория селяни са давали войници за царя. Тези бащинници са били освободени от някои данъци и са своили бащините си имоти от работна земя, гори и ливади. Султанската власт е освободила войнаганите от някои видове данъци и им е разрешила да своят земята си, но войнаганите не са били във войската, а са ходили в Цариград да гледат султански коне и да косят султански ливади. Ето такива са били и борованските войнагани. Когато е идвал редът им да заминат на Цариград те са изпращани от близките си с гайди и брецала до извора Войника и там са се разделяли. В османски регистър за войник е записан Мерджан, син на Радослав от Борован, който е в списъка на войнаганите от с. Камено поле. Регистърът има дата 1548 г.*1 През втората половина на XVI в. има вече цял списък на войнаганите от с. Борован, спадащо към каза Враца. Този списък съдържа тридесет имена на войнагани от Борован. Сред имената правят впечатление имената Нено, син на Никола и Нено, син на Пенко*2. Може би това са членове на рода Неновци? В един друг регистър за войнагани от първата половина на XVIII в. фигурират имената на 23 борованчени. Сред тях са забележителни Братой, син на Добромир, Велчо, син на Деян, Доно, син на Добрин, Драгой, син на Доно, Митрин, син на Доно и др.*3 Прави впечатление, че тези лични имена отговарят на родовите днес в Борован: Братоевци, Велчовци, Доновци… И това не е никак чудно, щото наскоро бе преведен един османски документ с дата 1614 година, в който са имената на 325 жители на Борован, което тогава е спадало към каза Враца, а по-късно преминава административно към Раховската каза. Преводачът на този османски документ е Румен Ковачев*4. Най-често срещаните лични имена в този списък са: Ботун (образувано от Бото и -ун, както Пекун, Славун и пр.), Брато, Братко, Братой, Бръчко, Велчо, Вельо, Влад, Герго, Драган, Драгой, Душко, Иван, Марко, Неделко, Ничо, Пейо, Петко, Петър, Радо, Радун, Размир, Радунчо, Русин, Стан, Стойно, Стойчо, Съботин, Тодор и др. Любопитното е това, че тези лични имена съвпадат с имената на старите родове в Борован като: Братоевци, Велчовци, Вельовци, Герговци, Драганинци, Драгоевци, Марковци, Ничовци, Радунчовци, Русиновци, Стойновци, Стойчовци и пр. Ако се проследи родословното дърво на тези и други родове, ще стане ясно, че тези родове са съществували от векове в Борован. В същия този списък от 1614 г. е и данъкоплатецът Обретен, който е означен като пришълец. В същност този Обретен е бил преселен наскоро от с. Чирен — рода Славковци. След Обретен в Борован се преселва и брат му Цено. От Обретен са произлезли Врачовци (те са били народни лечители), а от Цено са Славковци.*5 В османския документ от 1614 г. са вписани и имената на петима грамотни свещеници от Борован. Те са: Георги, Неделко, Радослав, Стою и Харвес (името вероятно е сбъркано от преводача или е грешно записано). Вероятно още тогава в Борован е имало килийно училище? Всъщност този списък е само на мъже, обложени с данък от султанската власт. Тогава жените не са плащали данъци. Част от тези 325 мъже са били неженени, но останалите са имали съпруги, сестри и дъщери. Едно приблизително изчисляване на всичко това би ни показало едно голямо българско село в началото на XVII век.
	[*1 Извори за българската история, т. 20, С., 1984, с. 51.]
	[*2 Пак там, с. 180.]
	[*3 Пак там, с. 289–291.]
	[*4 _Андреевски, А._ Най-старите сведения за Борован. Боровански лични имена през 1614 година. — Вестник „175 години Борованско училище“ — 24 май 1995 г., с. 7 и 8.]
	[*5 Сведенията за имената на местностите и родовете на Борован са взети от: 1. Вълчо Обретенов Ангелов — Обретенов от рода Врачовци, роден през 1891 г. и Лило Ганов Беличовски, роден в 1864 г. Тези анкети бяха проведени през 1955 г. и 1958 г.]
	{img:glinena_postawka_za_sydowe.png|#Обр. 3. Глинена поставка за съдове с неустойчиви дъна, придобита от селището в местността Лапчовец.}
	{img:modelirani_ot_glina_figuri.png|#Обр. 4. Моделирани от глина човешки фигури от праисторическото селище в местността Лапчовец — медно-каменна епоха.}
	Останките на друго едно средновековно българско селище се намират около извора Мургинец — югозападно непосредствено от Лапчовец. На това селище не са правени археологически разкопки, но на повърхността след оран се изравя керамика, която е характерна за българското средновековие. Намерени са и два железни меча, които датират от Второто българско царство. По всичко изглежда, че това селище е било разрушено от турските нашественици и жителите му са го напуснали. В османския документ от 1614 г. е записана мезрата Сухо кладенче с годишен приход 103 акчета. Мезра е арабска дума и означава „празно, обезлюдено селище и неговото землище“. Може да се предполага, че мезрата Сухо кладенче е средновековното селище около извора Мургинец, който през лятото обикновено пресъхва и сега.


>	Борованските родове

	Стари боровански родове са: Андровци (от този род са Миндолете, Рандолете и Шандолете. От Андровци има изселени в с. Търнава, където се наричат също Андровци и в Кнежа, известни с името Шанданете). Друг стар род са Барфанчовци. Беличовци са също стар боровански род и от тях има изселени в с. Левчево. Следващи са Бекярете, Бецинци, Бичовци, Боянкинци, Братоевци, Бъзовци, Велчовци и Влашкоземците, които в 1829 г. се изселили в Молдова, но скоро се завърнали и един от братята останал в Добралево и от него са добралевските Вълчовци. Стар род са Въловци, от които са Блъгарете, Гарговци, Коцовци и Мангърете. Старият дом на Въловци е бил на мястото на днешната община. От Въловския род е казалията Вълчо Найденов, който е бил богат търговец и земевладелец. За него разполагаме с два оригинални документи: единият от 1872 г. за закупуване на земя, а другият от 1880 г. за уреждане на сметки. Вторият документ е изключително интересен, тъй като е написан собственоръчно от писателя възрожденец Цани Гинчев, който тогава е бил окръжен управител на Орехово — вж. приложението. Следващи стари родове са Върбанчовци, Върбовци, Въчовци, Ганджинци, Ганецовци (от този род е художника Владимир Ганецовски), Геловци, Герговци (това е родът на академиците Георги Цанев и Румен Цанев и на професор доктор Милена Цанева). Следват Гойлаците, Градинярете, Гецковци, Дилчовци, Денчовци, Дзипалски, Доновски, Драганинци, Дреньовци, Дръвеняците (те избягали от кърджалийските жестокости в Румъния). На връщане един от братята останал в Алтимир и от него са алтимерските Буалкьовци. Други стари родове са Дунчовци (пра-прадядото на тази фамилия е Радун от 1614 г. и Радунчо, а съкратено то е Дунчо), следват Замбовци, Кадиевци, Капельовци, Коновци, Кочовци, Кулкинци, Лалковци, Марковци (Конецовци), Милчовци, Мутинци, Муцовци, Найденчовци, Неновци, Ничовци, Нонинци (от този род е първата киноактриса в България — Мара Нонинска). Следват Палибачийте, Панковци, Пачовци, Петрашковци, Пецановци, Пираците, Попадинците, Поповци, Станинци, Станчовци, Сълковци (името на този род е от личното име Съло, умалително — Сълко, което е от старобългарската дума СЪЛЪ и означава „пратеник“ и отговаря на гръцкото Апостол). Стойновци са много стар род. Те избягали от кърджалийските банди у Влашко и на връщане техни братя останали в Алтимер. От тези братя са произлезли алтимерските родове Белчовци, Далбановци и Тарашоевци. Тук трябва да поясним, че тези оставания на семейства от боровански родове в други села, като Добралево и Алтимер, се дължат на това, че в тези села е имало малко жители, а много плодородна земя за обработване. Други стари боровански родове са Фезлийте, Хинковци, Целкинци, Чинкови и Янкулчовци*. Това са старите родове в Борован, но, струва ми се, че има още пропуснати, въпреки нашето старание. Ако има някое родово име пропуснато, то нека първо да разпитат стари хора да не би да са от някой вече известен род и тогава да се обадят в читалището на Борован. Само така ще имаме един пълен списък на родовете.
	[* Сведенията за имената на местностите и родовете на Борован са взети от: 1. Вълчо Обретенов Ангелов — Обретенов от рода Врачовци, роден през 1891 г. и Лило Ганов Беличовски, роден в 1864 г. Тези анкети бяха проведени през 1955 г. и 1958 г.]
	{img:bojna_bradwa.png|#Обр. 5. Бойна брадва, излята от бронз, намерена на Васков чукар. Средната бронзова епоха.}
	ПРЕСЕЛНИЦИ в Борован. Освен Врачовци и Славковци, които са преселени от Чирен през 1614 г., има още много. Те са: Арнаутете, които са българи от Албания и са дошли тук преди края на XVIII в. В един документ от 1809 г. е записано: „Да са знае каде що купуваме кошере за тамазлък у Борован от Цола Арнаутина — 6 оки за 67 гроша и от деда Цена Дървеняка — 1 ока за 14 гроша“*1. Други преселници са Андреевци, които дошли от Долна Кремена от тамошния род Лаковци. Те са вече голям род в Борован и към тях са Вълкачовци, Йотовци и Кръжовци. В една народна песен се казва: „Побегна село Кремена в големо село Борован…“ От с. Чирен по-късно са дошли Белинците, Белниколовци и Русиновци, а от с. Реселец са Русинчовци и Тодорчовци. От с. Веслец се преселват преди 250 г. Златановци. Тази род прави през 1987 г. родова среща и има написана книга за родословието (ръкописът е в читалище „Цани Иванов“ на с. Борован). От с. Тишевица се преселват Свещниковци и Муцовци, а от Горун махала — „Махалата“ — (днес гр. Пелово) идват Малджанете. От с. Оходен дошли Босаците, от с. Девене — Кискимете, а от с. Ветрен, Пазарджишко идват Гьоргьовци и от същото село една вдовица се омъжва за Сълко Тричков и довежда малолетният Симеон, от който сетне са Каластирете и Семьоновци (Герго, Крачун, Найден, Пено и Трифонка, която се омъжва за Стойчо Дреня — на дядо Игнат Дреньовски — дядото). От с. Овча могила, Великотърновско, идват Цветковци. По същото време в края на XVIII и началото на XIX в. от същото село в село Баница се преселват родовете Гешовци, Дилковци, Кузовци и Първановци. Би трябвало да се проучи дали тези родове имат родственост с борованските Цветковци. От Гевгелийско (Македония) в средата на XIX в. дошли Воденичарете*2. Това са по-важните преселнически родове в Борован. Има и други по-късно дошли като Каленченете, но те чакат своя изследовател, а от с. Върбешница са Гюрмезовци.
	[*1 Сведенията за имената на местностите и родовете на Борован са взети от: 1. Вълчо Обретенов Ангелов — Обретенов от рода Врачовци, роден през 1891 г. и Лило Ганов Беличовски, роден в 1864 г. Тези анкети бяха проведени през 1955 г. и 1958 г.]
	[*2 Семеен архив на Хаджитошеви, т. I, 1984, с. 398.]
	{img:jelqzno_wyoryjenie_na_trakijski_voin.png|#Обр. 6. Желязно въоръжение на тракийски воин от Блъсната могила.}


>	Името на село Борован

	Това селищно име се тълкуваше и осмисляше от „Боров хан“ според всезнайковците. Името Борован не е възможно в никакъв случай да произлезе от думата „балван“, както го обяснява един професор с целия си багаж по езикознание. Това не е възможно просто защото законите на българския език изобщо не позволяват промяната на „бал“ в „бор“. И така името на село Борован датира от ранното българско средновековие и е произлязло от изчезналото вече от употреба старинно име на човек, който се е казвал Борован. Дали този човек е бил основател на селото, негов храбър герой или владетел — това никога няма да бъде доказано. Вековете са покрили с прах една любопитна историческа истина. Така са изчезнали и старинните лични имена като: Бутан, Вадин, Добрал, Добруш, Драшан, Галатин, Гало, Лепо, Роман и др., които са запазени в имената на отделни селища във Врачанско. Личното име БОРОВАН е образувано от БОРО и -ОВАН, както са образувани имената Брато -ван, Добро -ван, Мило -ван, Радо -ван, Пръ -ван и пр. А пък БОРО е съкратено от двуосновното лично име БОРИВОЙ — „да бъде борец воин, да побеждава воини“. Личното име Борован е засвидетелствано в старобългарски писмени паметници от XIII в.*1 Името се среща и в османски регистри за данъкоплатци българи. Така в един списък от 1670 г., който се отнася за жители от Разградско, е споменат българинът Борован, син на Пейко (вж. Турски документи от 1670 г. в Нар. библиотека „Св. Св. Кирил и Методий“, Ориент. отдел). След тази дата името Борован е вече изчезнало от употреба или се среща все по-рядко. Но това лично име е запазено в някои имена на местности като Борован кая — в землището на с. Църквище, Пирдопско, в Горни и Долни Борованец в землището на с. Якоруда, Разложко и др.*2
	[*1 _Заимов, Йордан._ Български именник. — С. 1983, изд. БАН, с. 30; _Илчев, Ст._ Речник на личните и фамилни имена у българите. — С. 1969, изд. БАН.]
	[*2 _Заимов, Й._ Местните имена в Пирдопско. — С. 1959, с. 124.]


>	Учебно и църковно дело в Борован

	Установено е с документ*1, че учебното дело в Борован е започнало, вероятно след дълго прекъсване, през 1820 г. Тогава в Борован е съществувало килийно училище. Но има и една друга версия. Щом като в османския документ от 1614 г. са вписани имената на петима боровански свещеници, то е близко до ума да се предположи, че в Борован е имало килийно училище за подготовка на свещеници и учители в килийните училища още през първата половина на XVII в. и дори още по-рано. Такива училища е имало в по-будните селища още преди осемнадесети век (вж. Орловски, Ст. История на учебното дело във Врачанско. — Сп. Училищен преглед, С., 1904, кн. 7). Тези сведения за български училища в първите векове на робството са записани в някоя църковна книга при други някакви случаи. В османските архиви няма да ги намерим. Изследванията за първите и по-сетнешните учители в борованското училище не са завършени. Наскоро открихме една приписка върху църковна книга в църквата на с. Галиче. Написана е от ръката на учителя Георги Петков Кършигорски (1820–1913 г.) от с. Долна Кремена. За него се знае, че е учителствал в борованското училище, но не е уточнена годината. Приписката е следната: „Село Галиче, енорийски свещеник Георги Петков рукоположен на 1858 годин 17 мая хиляда осемстотин и петдесет и осма годин седамнайсети мая. Подписах аз свещеник Георги Петков Крашигорски“ Какво следва от приписката и от нашите проучвания, анкети с негови наследници и летописни книги на училища. Георги Петков се е учил в родното си село, в Черепишкия манастир и във Враца. Учителствал е няколко години в различни села и през 1847 г. първенци от с. Малорът го поканили да открие училище в селото. Той приема и е първият учител в с. Малорът в 1847 г.*2 Георги Петков учителства в Малорът до Гергьовден на 1848 г. и на тази дата е спазарен за учител в с. Борован, където е оставил добри спомени. На връх Гергьовден 1851 г. той се уславя да открие училище в село Липница, Ореховско.*3 От всичко това следва, че Георги Петков Кършигорски е учителствувал в Борованското училище от месец май 1848 г. до Гергьовден на 1851 г. Според приетите тогава правила учебната година е започвала и завършвала на празника на Свети Георги Победоносец. Лятна ваканция за учениците не е имало. В с. Липница Георги Петков учителства до Гергьовден на 1854 г., след който празник става учител в с. Галиче. На 17 май 1858 г. приема свещенически сан в Галиче и служи до своята смърт. През 1913 г. в Галиче избухва холерна епидемия и всеки ден умират по няколко човека. Деветдесет и три годишния свещеник Георги Петков ги опява. Но се заразява от холера и умира. От приписката, която ни е оставил, знаем вече с точност кога е стоял учител в Борован. Ако се появят още нови документи ще бъде изградена пълна и точна хронология на учителите в борованското училище. До сега имаше точна дата за учителя Цено Иванов, който в 1872 г. е обучавал 50 момчета в две отделения.*4
	[*1 Статистика за училищата в Княжество България през учебната 1895/96 г. част II, основни училища. Подробности по общини и населени места. Издава Дирекция на статистиката. — С. 1898, с. 545 и 547.]
	[*2 _Илчев, Иван._ История на учебното дело в Ореховска околия. — Орехово, 1926, с. 12; _Георгиев. Ст._ и _Икономов, Т._ Пътеводител за Ореховската околия. — Издава Ореховско туристическо дружество „Дунавски турист“, Свищов, печатница на А. Н. Данков, 1904.]
	[*3 _Николов, Б._ Липница. — Враца, 1979, с. 25.]
	[*4 _Младенов, Тома._ Статистическо описание на Ореховското окръжие от Врачанската епархия в народно-черковно и училищно отношение през 1871 и 1872 г. — В: Летоструй или къщний календар за 1873 година, пета годишнина. Издава Хр. Г. Данов, печатница в гр. Виена, 1873, с. 58 и 59]
	{img:srebyrna_torkwa.png|#Обр. 7. Сребърна торква с гравирани орнаменти от Блъсната могила. Торквата е служила за украшение на шията на боеца. Датира от преди 2200 години.}
	Няма и следа от старата средновековна църква на Борован от 1614 г. Стари хора си спомняха, че някакви градежи е имало на височинката източно от днешната община, но камъните са отдавна разграбени. Може би там да е била средновековната борованска църква, която са ограбили и разрушили кърджалийските банди в края на XVIII в. През 1834 г. борованчени построяват нова църква, която нарекли „Света Параскева“ Тя е била изградена върху основите на по-стара църква.*1 Но тя скоро рухнала и в 1872 г. срещаме документ за борованската църква „Свети Никола“, в която са служили двамата свещеници поп Цветко и поп Иван Лилов.*2
	[*1 _Геров, Найден._ Списък на църквите и манастирите, намиращи се в епископия Враца, 16 юли 1860 г. — Документи за българската история, т. I, 1931. — Архив на Найден Геров, с. 153.]
	[*2 _Младенов, Т._ Цит. съч., с. 59.]


>	Имена на местности в землището на Борован

	Ба`нишка ло`ква, Ба`рата, Барда`ковица, Ба`рски дол, Бачи`щето, Бекя`рец, Бекя`рска коша`ра, Белосла`тински път, Бе`люва ло`ква, Бе`лювица, Беклеме`то, Бел байрак, Бика`рника, Би`лото, Би`чова коша`ра, Би`чова ло`ква, Би`чова ту`фа, Блъ`сната моги`ла, Божу`р маалъ`, Борова`н, Борова`нска моги`ла, Боса`шка маалъ`, Боста`нището, Бо`тев път, Бра`нищата, Бра`тковец, Бре`ста, Бре`стовете, Бродъ`, Бру`совица, Бръда`рска коша`ра, Бръ`дото, Ва`логъ, Ва`сков връх, Ва`сков чука`р, Ве`лково кла`денче, Ве`лчов лъг, Ве`лчова коша`ра, Вида`ркинска коша`ра, Водени`цата, Водени`чен път, Войни`ка, Влъчка` пади`на, Влъкови`ец, Влъ`чов гера`н, Водени`ците, Врача`нка (стар оброк на „Свети Враче`ве“), Вра`човско бра`нище, Вра`чова тръни`ца, Връ`а, Връбъ`, Връба`нов лъг, Връ`бовско кла`денче, Въ`ловски гера`н, Върба`нчовски кла`денец, Въчовска дръмка, Га`нджин връх, Ге`лова коша`ра, Ге`ловец, Ге`нова ло`ква, Ге`рговец, Ге`цковска коша`ра, Гложа`ка, Говеда`рски път, Гора`ново бра`нище, Го`рниа край, Гради`щето, Гро`ба, Гръсте`лника, Гу`лчовец, Гу`льовица, Гу`дулец, Гъ`бов дол, Да`новец, Дебе`ло дръ`во, Девенска` междъ`, Девенски` път, Девенски`те лъки`, Де`до Не`дково кла`денче, Де`кова ло`ква, Де`нова ло`ква, Де`ново бра`нище, Де`нчово бра`нище, Джури`ловски път, Ди`ковска маалъ`, Длъ`гата ло`ква, Длъ`гиа вир, Длъ`гото, Добрале`вски път, До`лната водени`ца, До`лниа край, Долнокра`йската чешмъ`, Драга`нинско бра`нище, Драго`йца, Дре`ньов връх, Дре`ньето, Дре`ньовска маалъ`, Дръ`мката, Дръ`мките, Же`нски вир, Же`рава ба`ра, Же`равица, Жи`я, Жи`я маалъ`, За`мбовска коша`ра, Е`зерото, Е`зерска пади`на, Е`зерски път, Изва`рковец, Йотовец, Йотовска пади`на, Йо`товското, Каваде`вица, Кале`то, Ка`льов връх, Ка`льов мост, Канто`ня, Ки`ркова ло`ква, Ки`салицата, Киски`мското, Ки`тката, Кле`ньето, Кне`зово тори`ще, Ко`евица, Кола`рица, Ко`нджов връх, Ко`нова пади`на, Ко`нови я`зове, Ко`новски я`воре, Ко`нски вир, Котелчето, Коша`рите, Край се`ло, Кра`йще, Крачуля, Кремени`ш, Кри`виа път, Кри`вуля, Кри`вулете, Кръньовец, Ку`зманка, Кукуме`ндова пади`на, Ку`лин гера`н, Ку`лчовец, Ку`телчето, Къ`рловец, Къ`сата пади`на, Кьо`сова тръни`ца, Кьо`совица, Кюше` пира`к, Ла`пчовец, Лива`гето, Ли`ловско бранище, Липа`та, Ли`пето, Лоза`рски път, Ло`зиата, Лука`нчовец, Лъгъ`, Лъки`те, Малора`тски път, Малора`тски шума`к, Ма`ндрището, Ма`рински гера`н, Ма`ринско лива`ге, Ма`рков ва`лог, Ме`ча ду`пка, Ми`ков мост, Ми`лчовска коша`ра, Ми`лчовско бра`нище, Ми`льова кру`ша, Ми`чова ло`ква, Мла`ката, Млека`н, Млива`рски път, Моги`лата, Моги`лките, Мочу`рището, Мрътвини`те, Мрътвинъ`та, Му`льова кру`ша, Му`льова о`рница, Му`льовица, Му`ргинец, Му`тин дол, Над Е`зерото, На`поа, Не`нчов (х)раст, Не`нчов рът, Не`шолец (Го`рен и До`лен Не`шолец), Не`шолска пади`на, Ни`нова ло`ква, Ни`чов лъг, Ни`чова ло`ква. О`брано полье, Обрещтъ` (от стб. _обвръш_ — „при върха“), Огра`дите, Огра`дището, Одня`нското (Оходя`нското), Олева`нец (о — „при“ лева — „извор“ и -ец), Опа`шката (в края на землището), Опи`нкьовец, Оре`авски път, Оре`шенското, О`рниците, Орнича`ка, Па`вловец, Па`влова пади`на, Пади`ната, Па`нчов требе`ж, Па`нчово бра`нище, Парце`лите, Петра`шковица, Пеца`нец, Пеца`новско тръ`нье, Пе`шовец, Пизди`нкьовец, Пи`ката, Пи`клювец, Пира`шки ва`лог, Пи`шурата, Пищовли`йско кла`денче, Плези` гъз (стръмен път на височина в Могилата — името е от типа „Дери вол“ — ще се изплезиш или ще се „одере“ вола, докато го изкачи), Плу`говините, Попи`шки път, Попо`вска водени`ца, Попо`вски гера`н, Попо`вско къще`, По`тока, Пръдливата локва, При Канто`ня, При`пека, При`садъ, При`садска пади`на, Про`кара, Про`сеча, Пръща`рски дол, Пче`шки дол, Равни`щето, Ра`вни поляни, Радова ба`ра, Ра`стовете, Рибиньъ`, Рогозе`нски път, Рогъ`, Ро`сните ло`кви, Ру`пите, Ру`синчовски брест, Ру`синчовското, Са`дините, Самоди`вска лива`да, Самоди`вска пади`на, Самоди`вски кла`денец, Сбо`рно по`лье (тук се събират междите на Добра`лево, Търнава, Соколаре и Борован), Све`щниковска пади`на, Свинака`ша, Семьоно`вското, Сираковски път (сега е разоран, намирал се е между Же`равица и По`тока), Скъ`та, Сладу`рковец, Сла`тина (извор с минерализирана вода), Сова`та, Сокола`рски път, Сокола`рското, Средоре`ка, Ста`нинското, Ста`нчова поляна, Сто`йчовскй ра`стове, Сто`йчовска маалъ`, Ста`риа сова`т, Стоя`нец, Струга`рка, Сту`беля, Су`льова кру`ша, Су`льовица, Су`(х)ата ло`ква, Су`(х)иа гера`н, Су`(х)иа дол, Съ`ева пади`на, Съ`лков гера`н, Съ`лкова ту`фа, Съ`лково бра`нище, Та`рльовска маалъ`, Та`рльовски ра`стове, Та`рльово бра`нище, Тата`рски гро`бища, Тата`рски о`рници, Тата`рски тра`пища, Та`чово бра`нище, Ти`ев дол, Ти`ев лъг, Тиев рът (от лично име Тихо, видоизменено от гръцкото Ти`хон „щастривец“), То`нчовец, То`нчовското, Тори`щата, Тори`щето, Тори`щата, То`чов ка`мик, Три`клажденски път, Тръна`вски път, Тръня`ка, Тръ`пките, Тръпчи`лата, Ту`фата, Ту`фите, Ту`рското, Узу`нска пади`на, Узу`нско тори`ще, У`мата, Уру`шка ло`ква, Усо`ето, Учи`лищен фонд, Фезли`йски яворе, Фезли`йското, (Х)айдушка локва, (Х)айдушка падина, (Х)айдушка туфа, (Х)айду`шко кла`денче (сборно място на хайдути), Ца`льова кру`ша, Ца`рскиа път, Цве`тковското, Це`лините, Це`лкина пади`на, Це`нова ту`фа, Це`ра, Цера`ка, Церо`в дол, Церо`ва пади`на, Ченгене`то, Четирите` ки`тки, Ци`ганска кру`ша, Цоле`вица, Чиренски` път, Чиренско` по`лье, Цо`льовица, Чита`лищни яворе, Чу`льовица (видоизменено от лично име Янчул), Шава`рна, Шатъ`рица (име на водна птица, гмурец — латинско име Podiceps cristatus), Шинда`ровото, Шума`ка, Шума`ците, Шумака`рското, Я`зовете, Я`ворете, Я`зовините, Янку`ловото, Я`нкулчовски вир, Ялова`рника, Я`мите, Я`решника, Чуй петел.
	{img:plan_na_anticha_trako-rimska_krepost.png|#Обр. 8. План на античната трако-римска крепост Градището на височината Борованска могила.}
	Общо 349 имена на местности, от които 25 окончават на -ец и 15 на -ица, което прави 11,46% от всички имена и е сигурен признак за тяхната старинност. Стари по произход и образуване са също и имената Бра`нище, Каваде`вица, Ла`пчовец, Му`ргинец, Обрещтъ`, Олева`нец, Плези` гъз, Ру`пите, Сла`тина, Сту`беля, Тръ`пките, Тръпчи`лата и др. От топонимията в землището на Борован се вижда, че имената са изгубили йотацията си и се изговаря Горниа и Долниа, вместо Го`рния и До`лния, Длъ`гиа, вместо Дъ`лгия, Кри`виа, вместо Кри`вия и пр. В лексиката на Борован преобладават западнобългарски названия като: мачка, вместо котка, варди са, вместо пази се, запри са, вместо стой, спри се, пце, вместо куче, съдрах, вместо скъсах и др. В Борован има една народна поговорка: „Кръ`пена дре`а до`дир нема“. В говора на борованчени няма „якане“ и в никакъв случай не се произнася начално и интервокално „х“. Изговаря се леп, дедо, вместо хляб, дядо; артиа и връа, вместо хартия и върхът, дреа, вместо дреха, тугла, вместо тухла и пр. Ударението в някои думи пада върху първата сричка и затова се произнася: во`дъ, гла`въ, ду`шъ и пр. Когато ударението пада върху гласна наблюдаваме опростяване: връбъ`, горъ`, миризмъ`. Ярко е изразено преминаването на съгласните „в“ в „л“ и „м“, например в гу`вно, вместо гумно, повна, вместо помна, слободно, вместо свободно и др. Често се среща метатезата: -ър, -ъл, която се променя в -ръ, -лъ, например: дръво, връбъ, влък, мрътвинъ, тръница и др. От всичко това следва, че говорът на Борован принадлежи към северозападните български говори или по-точно към Белослатинско-Плевенския говор и се различава от Врачанския говор.
	Говорът на Борован заслужава специално езиковедско изследване.
	Село Борован е освободено от турско робство на 25 октомври (6 ноември нов стил) 1877 г. от лейб-гвардейския хусарски полк под командуването на полковник барон Мейендорф. Борованчени посрещнали руските освободители с ликуване и радост.
	… И ЗАПОЧВА НОВОТО ЛЕТОБРОЕНЕ НА БОРОВАН…


>	Приложения

>>	Приложение №1

	Приписка върху църковна книга от църквата на село Галиче:
C>
	„Село Галиче
	енорийски свещеникъ
	Георги Петковъ
	руко положенъ
	на 1858 годинъ 17 майа
	хиляда осамъ стотин
	и педесе и осма годинъ
	седамъ наесети майа.
@	Подписахъ аз свещенникъ
@	Георги Петковъ
@	Крашигорски“.
C$
	{img:pripiska_na_enorijskiq_swestenik_georgi_petkow.png|#Обр. 9. Приписка на енорийския свещеник Георги Петков от 1858 година, който е учителствал в Борован от май 1848 г. до Гергьовден на 1851 г.}


>>	Приложение №2

	Свидетелство за продажба на имот от малоратченина Христо Танков на Вълчо Найденов от Борован:
C>
	„въ година 1872: йулиа в 23 денъ азъ отъ долу потписаний давам това свидетелство на Вълчо Найденов отъ Буруванъ каквото му продадохъ една ливада сосъ землата барабаръ у малоратскио топракъ на межда с Буруванскио топкаръ на санъро комшиа Игнатъ Петков комшиа Тодоръ Танковъ от каде доло комшиа Цоно Вълковъ от каде падината и отъ едната страна е комшиа гора потъ писании буруванченин аладжията и тафия билъ затова давамъ това свидетелство при тия достоверни свидетели за увератно каквото зехси парите до една пара за гроша 600 и тапиите немахъ кога таму дадохъ това свидетелство та оставихме за после да имамъ право да му дамъ тапията азъ
@	Христо Танковъ
@	въ Малорътъ

	свидетеле:
	Петко Йовановъ
	Герго Цбетковъ
	Петарчо Герговъ
	Вълко Стойовски
	Петаръ Каленченино
	Гено Ценков
	Гешо Триклажденино
	Йото Христакиовъ Буруванченино“
C$
	Върху свидетелството има два кръгли турски печати, а продавачът е ударил палеца.
	{img:swidetelstwo_ot_1872_g.png|#Обр. 10. Свидетелство от 1872 г., за това, че Христо Танков от Малорад е продал ливада на Вълчо Найденов от Борован.}


>>	Приложение №3

	Оригинално писмо на писателя Цани Гинчев — първият след Освобождението Окръжен Началник на окръг Орехово:
C>
	До Кмета въ село Борованъ
	Щомъ приемите настоящето
	ще привикате Г-на Вълчо Найденовъ
	и ще му кажите да дойде незабавно
	на 5 того въ управлението на земледелческата
	касса за поправянието на сметките.
@	Окружний Началникъ
@	Ц. Гинчевъ
@@	1880 год. майя 3
@@	Г Рахова
C$
	Писмото е подпечатено с кръгъл печат, околовръз на който се чете:
C>
	„ПЕЧ. НА НАЧАЛНИКА РАХОВСКОТО ОКРЪЖИЕ“
C$
	В средата на кръга в четири реда:
C>
	„ПЕЧАТЬ НА НАЧАЛНИКА РАХОВСКАГО ОКРУГА“.
C$
	Върху обратната страна на листа на това писмо с друг почерк е написано:
C>
	обявлението
	като Приемнахме отъ Горги Стражара на 7 този м. и така я приемна Влъчко на часа.
@	с. Борован
@	К./мет/ Христо Цонов
@	/Гойлашки — б.м./.
@@	1880 мая 7
C$
	{img:pismo_ot_pisatelq_cani_ginchew.png|#Обр. 11. Оригинално писмо от писателя Цани Гинчев през 1880 г. Окръжен началник на окръг Рахово до кмета в Борован.}
	{img:obratnata_strana_na_pismoto_na_cani_ginchew.png|#Обр. 12. Обратната страна на писмото на Цани Гинчев с подписа на кмета на Борован Христо Цонов (Гойлашки).}


>>	Приложение №4

#	Списък на падналите за свободата на отечеството борованчени във войните 1885, 1912, 1913 и 1916–1918 години

	ДОЙРАН:
	Ангел Обр. Врачовски
	Вълко К. Данчовски
	Велко Г. Златковски
	Гано Иванов Гетовски
	Иван Лилов Бекярски
	Иван Трифонов Иванов
	Илия Костов Костовски
	Иван Г. Босашки
	Иван Ц. Тарльовски
	Кръстьо Г. Златковски
	Мито Н. Велков
	Найден П. Неновски
	Нино Коцов Белински
	Цветко Ц. Букерешки
	Панчо П. Петровски
	Петър П. Петровски
	Трифон Иванов Босашки
	Цано Г. Пашовски
	Цено С. Врачовски
	Цветко Г. Белниколовски

	ДРЕНОВА ГЛАВА:
	Вълчо Цв. Попадински
	Никола Н. Топалски

	ЛОЗЕНГРАД:
	Величко В. Вельовски

	КУЗЕН БРЕГ:
	Димитър Хр. Ганджински
	Спас Петров Върбовски

	с. МИЧЕВО:
	Петко Н. Ненков
	Мито Анз. Миховски
	Рашо Вълов Марински

	КАЛА ТЕПЕ:
	Димитър Л. Диковски
	Иван Генов Геновски
	Христо П. Свещниковски

	ЛЕСКОВЕЦ:
	Герго Хр. Риджалски
	Йошко Н. Бецински
	Христо Вълов Въловски

	ЧИДЕЛИ ВИСОЧИНИ:
	Динко Ц. Свещниковски

	ПРИЩИНА:
	Антим П. Поповски

	БИТОЛЯ:
	Асо К. Реджов

	ВРЪХ ДИНОЛОВ:
	Вълчин Ив. Дикльовски

	ОДРИН:
	Иван В. Денчовски

	КИЧЕВО:
	Ибро К. Исмаилов

	СКОПИЕ:
	Иван Ст. Стойчовски

	СУЛТАН ТЕПЕ:
	Лукан Н. Градинарски

	АЛБАНИЯ:
	Цветко Т. Барфанчовски

	ГЛОГОВЕЦ:
	Цветко Ив. Първановски

	КЮСТЕНДИЛ:
	Цено М. Кръстев

	ВРЪХ ДУБ:
	Влъчко Д. Генчовски

	с. ДУНЯ:
	Ганчо В. Пановски

	ДОЛЖДЕЛИ:
	Иван В. Марковски
	Цено П. Васински

	с. ТРИВОЛИ:
	Цветко Н. Вълчовски
	Цветко Г. Въловски
	Цветко П. Ганецовски

	ЧАТАЛДЖА:
	Ангел В. Пешеринков
	Велчо Цв. Тарльовски
	Гано Иванов Диковски
	Гецо Н. Върбанчовски
	Гецо Иванов Герговски
	Доно В. Арнаутски
	Денко Ст. Стойновски
	Иван Трифонов Вельовски
	Иван М. Лалковски
	Крачун Г. Златковски
	Коцо К. Нетовски
	Кръстьо Хр. Макаровски
	Цветко Т. Донов
	Мило Тр. Стойновски
	Никола Ив. Градинарски
	Петър П. Пешлеевски
	Пано П. Бичовски
	Христо Т. Велчовски
	Христо Г. Лалковски
	Христо П. Стойновски
	Христо П. Милчовски

	ЧАУШЛИИ:
	Мицо Т. Тодорчовски

	БУЛИНО БЪРДО:
	Марко Г. Атанасински

	МАГАРЕВО:
	Нино П. Пашовски
	Найден Г. Симеонов

	ДОБРИЧ:
	Герго М. Лалковски

	ПОБРЕГ:
	Никола В. Вельовски
	Цветко М. Бърдарски

	ВРЪХ КИТКА:
	Пеко К. Исмаилов
	Сълко Тр. Сълковски

	ДЕРВЕНТ:
	Христо Г. Цветковски
	Симеон Цв. Тарльовски
	Ненко Н. Лесигерски
	Влъчко В. Нонински
	Трифон П. Белниколов

	НЕГОТИН:
	Никола Вълчков

	ГОЛАШ:
	Герго Крачуновски

	БАБИН ЗЪБ:
	Герго В. Велковски

	ЦАРЕВЕЦ:
	Рашо Илиев Босашки

	с. БОГДАНЦИ:
	Христо Т. Трифоновски

	с. ОРЛЕ:
	Христо Г. Въловски

	гара ГРАДСКО:
	Христо Г. Дреньовски

	с. КОСТУРНО:
	Цветко В. Дзипалски
	Рашо Кр. Дзипалски
	Петър Н. Милкински


#	Починали от раните си или от епидемии, придобити по фронтовете:

	Вълчо В. Станински
	Ганчо В. Гачовски
	Георги М. Миляков
	Герго Д. Пецурков
	Герго М. Въцковски
	Гецо Ив. Върбанчовски
	Дилко Иванов Вълчов
	Денко В. Денчовски
	Иван Г. Лаловски
	Иван В. Трифонов
	Иван Иванов Кържалейски
	Коцо К. Коновски
	Мицо С. Гетовски
	Ненко П. Андреевски
	Осман А. Рамаданов
	Петко Иванов Бецински
	Петър Л. Къчовски
	Трифон Цв. Драганински
	Христо В. Муцовски
	Христо А. Риджалски
	Цено Д. Лалковски
	Вълко Н. Въльовски
	Мицо П. Париджански
	Лили Махмудов
	Ибро Усов


#	Загинали в Отечествената война 1944–1945 г.:

	Кандидат-подофицер Йордан Митов Петков-Неновски от трета армейска бронеизтребителна дружина. Роден на 20.І.1922 г. в Борован. Убит на 13 март 1945 г. край с. Шомодсоб, Унгария.
	Редник Кръстьо Гергов Крачунов-Златков от четвърта армейска бронеизтребителна дружина. Роден на 1.XII.1914 г. в Борован. Загинал на 14.IX.1944 г. в сраженията при Девебаир край село Гюешево, Кюстендилско.
	Редник Младен Иванов Петров-Въльовски от шеста рота на трети пехотен Бдински полк. Роден на 10.ІІІ.1920 г. в Борован. Убит на 8.IX.1944 г. североизточно от гр. Куманово, Македония.
	Редник Петко Лалов Недков-Коцовски от 59-ти пехотен Пирински полк. Роден на 23.X.1922 г. в Борован. Починал от тежките рани, получени на фронта на 14.ІІІ.1945 г. в 15-та армейска хирургическа болница в Унгария.
	Санитарен подофицер Христо Стоянов Христов-Арнаутски, ротен фелдшер на пета ударна рота от 46-ти пехотен полк. Роден на 30.X.1914 г. в Борован. Убит на 2.XІ.1944 г. при кота 1029 в Югославия.
	Подофицер Цветко Костадинов Стефанов-Замбовски от 35-ти пехотен Врачански полк. Роден на 4.ІІІ.1918 г. в Борован. Загинал на 8.XІ.1944 г. югозападно от гр. Подуево в Югославия.
	Редник Петър Димитров Велковски. Няма данни кога и къде е убит.
	Редник Христо Иванов Врачовски. Няма данни и известия кога и къде е загинал.


#	Загинали в борбата против капитализма и фашизма 1923–1944 г.

	Коста Петров Найденчовски
	Цани Иванов Въловски
	Никола Андреев Вълкачовски
	Цветко Сълков Сълковски
	Методи Тошев Тарльовски
	Крум Цветков Беличовски
	Ангел Йошков Бецински
	Славко Трифонов Врачовски
	Тошка Петрова Стойновска
	Рашо Трифонов Тарльовски
	Цено Мишов Лалковски


#	Бележити дати от историята на Борован:

	На 18 май (стар стил) в два часа след полунощ 1876 г. Ботевата чета пристига в Борован и отсяда на почивка около извора Герговец (каптиран по-късно като един от резервоарите на днешната Долнокрайска чешма). Към четата се присъединяват като водачи двама младежи от Борован, които сетне не са се завърнали в селото и са загинали в боевете на четата с турците. Единият младеж се е наричал Спас Влайчов, но името на другия не се помни.*
	[* _Андреевски, Ангел._ Борованският район през Септември 1923. Спомени и документи. — Издателство на Отечествения фронт, С. 1988, 239 с.]
	На 12 юни 1902 г. е открита пощенска станция в Борован.
	Народно читалище „Цани Иванов“ е основано през 1907 г.
	На 25 март 1905 г. е учредено Земеделческо спестовно-заемно дружество „ОРАЧ“ с пръв председател свещеник Игнатий Тошев.*
	[* _Андреевски, Ангел._ 75 години под кооперативното знаме 1908–1983. Кратка история на кооперация „Орач“ в с. Борован.]
	През 1941 г. Андрей Атанасов Кременски открива първото частно кино в Борован.
	На 10 май 1948 г. е образувано ТКЗС „Първи май“ в Борован.

	ДЪРВОДЕЛСКА КООПЕРАЦИЯ В БОРОВАН Е ОСНОВАНА НА 18.VIII.1948 г. на основата на Тишлерско сдружение със собствен магазин, създадена през 1930 г. от Герго Рашев Лалковски. Новата кооперация обединява всички дърводелци от селото.

	ШИВАШКА КООПЕРАЦИЯ в Борован е основана на 20 май 1949 г.

	БРЪСНАРСКА КООПЕРАЦИЯ — на 1.I.1950 г.

	ОБУЩАРСКА КООПЕРАЦИЯ — на 20 май 1950 г.

	На ПЪРВИ МАЙ 1951 г. всички производителни кооперации се обединяват в ЕДНА, носеща името „ПЪРВИ МАЙ“, по-късно преименована в ТПК „Рашо Трифонов“, а днес тя е фирма „БОРТА“.

	МАШИНОТРАКТОРНАТА СТАНЦИЯ В БОРОВАН започва да работи през 1951 г. Съществува до 1959 г., след което се преустройва, като стопанско предприятие „ВОДСТРОЙ“, днес РЕМОНТЕН ЦЕХ НА „ВОДНО СТОПАНСТВО“ — ВРАЦА.

	МЕЛНИЦАТА по шосето за Малорад — собственост на ТКЗС е построена през 1962 г.

	ЦЕХ ЗА РЕЗЕРВНИ ЧАСТИ, „Славко Врачовски“, по-късно Предприятие за резервни части, а днес фирма „БОРОВАНМАШ“ се открива в 1975 г.

	Цех към МК „ГАВРИЛ ГЕНОВ“ (днес фирма „УНИКА“ — ВРАЦА) се открива през 1982 г.

	БОРОВАН става Център на селищна система (ОБЩИНА) от началото на 1978 г. В нейният състав влизат селата: Малоръд, Добралево, Сираково и Нивянин. Същата година е създаден и Аграрно-промишления комплекс, в чийто състав влизат кооперативните стопанства на същите села.

	По-късно са изградени и различни общински структури.

	СП „Благоустройство и комунално стопанство“ се създава през 1979 г.

	На 1.II.1994 г. Васил Цветков Пановски откри в родното си село първата частна аптека.

	ПЪРВАТА частна фирма „КОРМАНОВИ“ с предмет на дейност автомонтьорски и автотенекеджийски услуги и товарни превози е създадена на 9 май 1989 г.

	НА ОСНОВАТА на бившето ТКЗС през 1992 г. са изградени частните производствени земеделски кооперации „Единство“ и „Младост“.

	На 18.XI.1992 г. е регистрирана Частната производствена кооперация „БЪДЕЩЕ“.

	На 12.V.1993 г. е регистрирана Кооперация по снабдяване и реализация на селскостопанска продукция „МЛАДОСТ“.

	През 1994 г. е регистрирана Кооперация за производство и земеделски услуги „ЖИТЕН КЛАС“.

	Частна земеделска кооперация „САТУРН“ е регистрирана през 1994 г.

	ПЪРВОТО АКЦИОНЕРНО ДРУЖЕСТВО „АГРОБОР“ с деловото участие на различни фирми, Потребителната кооперация „Орач“ и Общината открива ПЪРВИЯТ СИ ОБЕКТ — „МАНДРА“ на 14 октомври 1995 г.

	ПЪРВИЯТ Боровански вестник „БАЧО КИРОВ ЛИСТ“ е издаден на 26.II.1945 г. по случай една година от гибелта на партизанина Крум Цветков Беличовски.

	ПЪРВИЯТ ЮБИЛЕЕН вестник „БОРЧЕСКИ БОРОВАН“ е издаден през 1959 г. По-късно прераснал в многотиражен, излизащ два пъти месечно вестник „БОРЧЕСКИ БОРОВАН“, а след като Борован става център на общината излиза до 1990 под името „БОРБА“.

	ПЪРВИЯТ ЮБИЛЕЕН ВЕСТНИК 140 ГОДИНИ БОРОВАНСКО УЧИЛИЩЕ — посветен на учебното дело излиза през 1960 г., последван по-късно от други издания за 150, 160, 170 и 175 ГОДИНИ ОТ ОТКРИВАНЕ НА ПЪРВОТО УЧИЛИЩЕ В СЕЛОТО.

	През лятото на 1954 и 1957 г. в Борован — за района на МТС се издава от столични журналисти многотиражен вестник „На хлебния фронт“.

	Първият избран кмет на с. Борован след Освобождението ни от турско робство в 1880 г. е Христо Цонов Гойлашки.

	Първият свободно избран кмет след 9.IX.1944 г. в изборите през 1946 г. е Цветко Христов Беличовски.

	Първият свободно избран кмет след 10.ХI.1989 год. в изборите през 1991 год. е Петър Тодоров Цветковски.


#	Те поставиха началото на борованската местна промишленост

	Първият дарак е бил собственост на Въло Бецински. След него дараци са имали Петко Замбовски, Филип Коновски, в съдружие с Христо Донов Ганецовски и Христо Видаркински. Сегашният принадлежи на наследниците на Андрей Кременски, Герго Диковски, Въло Милчовски и Ганчо Боянкински.
	Модерно оборудвана маслобойна са притежавали като обща собственост Цано Станински, Иван Пеевски, Димитър Стоянов и Върбан Йотов.
	Самоукият майстор Цветко Търговски е притежавал подвижна машина за приготвяне на фиде.
	Маджунената фабрика на братята Борис и Захари Доновски започва да преработва захарна тръст през 1936 год. Те са притежавали и модерна маслобойна.
	Влъчко Боянкински е притежавал циглена фабрика.
	Братовчедите Иван и Георги Христови — Воденичарите са били собственици на Горната и долната мелници. На мястото на първата през 1962 година се изгражда днешната — собственост на бившето кооперативно стопанство, днес на Земеделска частна кооперация „Бъдеще“, а втората е била демонтирана. Днес е залята от селския язовир.
	Начало на производството на прочутата БОРОВАНСКА БОЗА е поставено през 1897 год. от Петко Вълков Русиновски, който преди това е чиракувал 7 години в с. Джурилово при майстори-бозаджии, преселници от Албания. Той предава своя занаят на сина си Никола, упражнявал го точно 42 години. Той подготви и своя достоен заместник Венелин Николов Цветковски — сегашният…


#	Видни борованчени, прославили родния край и България:

	Академик Георги ЦАНЕВ
	Академик Румен ЦАНЕВ
	Академик Цено ХИНКОВСКИ
	Професор Милена ЦАНЕВА
	Професор Борис БЕЛНИКОЛОВ
	Професор Георги ГРАДИНАРСКИ
	Професор Мита ДУНЧОВСКА
	Професор Петко БЕЦИНСКИ
	Професор Петър БРАТОЕВ
	Професор Христо НОНИНСКИ
	Доцент Данаил ВРАЧОВСКИ
	Доцент Димитър РАЙНОВСКИ
	Доцент Василка ДИНОВСКА
	Доцент Емил ЛАЛКОВСКИ
	Доцент Иван КАДИЙСКИ
	Доцент Славка МИЛЧОВСКА
	Доцент Тодор ТАРЛЬОВСКИ
	Генерал Ангел АНДРЕЕВ
	Генерал Мицо ГЕТОВСКИ
	Зам. министър Валентин ГАЦИНСКИ
	Зам. министър инж. Христо ВЪЧОВСКИ
	Полковник Цани СТОЙНОВСКИ — пръв инструктор на първия български космонавт Георги ИВАНОВ. Първият дипломат Димитър НЕНКОВ.
	Първият фотограф — Харалампи КОВАЧЕВ.
	Милка Петкова Русинчовска-МАНДОВА — автор на учебници и методически разработки по география за различните степени на училищата.


#	Народни певци, певици и инструменталисти:

	Маша Белмустакова
	Иван Пановски
	Надка Пановска
	Милка Пановска
	Кирчо Цондоровски-Мецата
	Маргарита Бецинска, Цено Босашки и Елена Андреевска — носители на златни медали от съборите на народното творчество в гр. Копривщица.

	ПЪРВАТА БЪЛГАРСКА КИНОАКТРИСА — Мара Нонинска-Миятева — участничка във филма „Българан е галант“.
	Борис Цветков Диновски — актьор от Врачански драматичен театър.
	Лило Цветков Беличовски — кинорежисьор.
	Тодор и Цено Райновски — първите циркови артисти — акробати — мотоциклетисти.
	Д-р Васил Стойновски-Байко — борец срещу два политически режима — фашизма и тоталитаризма.
	Христо Рашев Тарльовски — първият и най-дългогодишен ръководител на кооперативното стопанство — 1948–1967 год.
	Петър Кръстев Каленски — първият и единствен директор на машино-тракторната станция.
	Иванчо Йотовски — първият борованчанин завършил висше образование.
	Тома Цветков Златановски — дългогодишен съдия във Върховния съд на България.
	Иван Вълов Кискимов е първият борованчанин завършил учителския институт за начални учители в гр. Силистра през 1894 г.


#	Обществени сгради и паметници — години на откриване

	АДМИНИСТРАТИВНАТА СГРАДА НА ОБЩИНАТА — 1936 г.
	ПАМЕТНИКА НА ЗАГИНАЛИТЕ ВЪВ ВОЙНИТЕ (в парка) — 1937 г.
	СРЕДНО ОБЩООБРАЗОВАТЕЛНО УЧИЛИЩЕ „ОТЕЦ ПАИСИЙ“ — 1939 г.
	СКОТОВЪДНИЯ ДОМ — 1940 г.
	СПТУ ПО АВТОТРАНСПОРТ „КОСТА ПЕТРОВ“ — 1960 г.
	ТЪРГОВСКИЯ ДОМ — 1966 г.
	ТПК — 1967 г.
	БЕНЗИНОСТАНЦИЯТА — 1968 г.
	ПАМЕТНИКА В ЦЕНТЪРА НА БОРОВАН — 1972 г.
	НАРОДНО ЧИТАЛИЩЕ „ЦАНИ ИВАНОВ“ — 1972 г.
	СГРАДАТА НА ЗЕМЕДЕЛСКИТЕ КООПЕРАЦИИ — 1976 г.

	През пролетта на 1947 г. в западната част на борованското землище, тържествено бе направена първата копка на бъдещата железопътна линия ВРАЦА — ОРЯХОВО, която и до днес си остана недостроена и по всичко изглежда, че влак тук скоро няма да премине…


#	Борован в народното творчество
P>
|	Стоян и Петкана
|	(народна песен)

	Кани са село да бега,
	Кой горе, либе, кой доле.
	Стоян Петкани говори:
	Либе Петкано, Петкано,
	Я речи, либе, майци си,
	Майци си, либе, баща си,
	На едно село да идем,
	Та двама да са земеме.
	Тъкмо е Стоян изрекъл,
	Побегна село Кремена:
	Петканин баща побегна
	В големо село Борован.
	Възкачил се млад Стоян
	На Борованската могила,
	Рудо си стадо пасеше
	И с меден кавал свиреше
	И като свиреше думаше:
	„Месечко ле мил братец,
	Като си грееш по света,
	Видиш ли село Кремена —
	Видиш ли либе Петкана?
	Ходи ли както ходеше,
	Пее ли както пееше?“
	А месечко отговаря:
	„Виждам мома Петкана:
	Ходи си, както ходеше,
	Носи се, както се носеше,
	Пее си, както пееше,
	Ала линее по тебе“…
P$

	Текстът и мелодията на тази песен са изпълнявани от незабравимата народна певица МАША БЕЛМУСТАКОВА — МАРИШКА БОСАШКА.

P>
|	Месечко
|	(седенкярска народна песен)

	Месечко ле, месечинко ле,
	Като ми грееш високо,
	Видиш ли село Борован, (2)
	Момите седенкюват ли
	И мойто либе ходи ли, (2)
	При друго либе седи ли
	И мене забовари ли?
	Месечко дума Стояну:
	— Стояне ле, млад гурбетчийо,
	Като ме питаш ша кажа:
	Виждам си село Борован,
	Кладът си моми седенки
	И твойто либе тамо е, (2)
	Зад седенкята седеше,
	Тъжна си песен пееше,
	Тебе, Стояне чакаше…
P$

	Тази народна песен е записана от изпълнението на незабравимата борованска певица МАША ВЪЛЧЕВА БОСАШКА-БЕЛМУСТАКОВА, която почина през 1992 г.

#	Химн на борованското училище

	Текст — Пенка Цанева-Бленика
	Музика — Борис Ибришимов
P>
	Науката завет е
	от нашите деди:
	дом пръв тук за просвета
	от тях се изгради.

	Припев:
	През дни на тъмно робство
	той бил е светъл фар
	на бъдното потомство
	от тях останал дар.

	Той водил е народа
	в борбата му до днес
	за хляб и за свобода,
	за правда и за чест.

	Борци безбройни, смели,
	излязоха от тук —
	за светлото им дело
	бъди достоен внук.
P$

@@	12.ХII.1995 г.
@@	Враца
@	Автор: Б. Николов
