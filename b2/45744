P>
	Дали разсъмна вън, или снегът
	осъди тази нощ да бъде бяла?
	Сълзи на ангели — снежинките валят,
	понесени от вятър карнавален.

	Не гледай тъмния прозорец и не питай
	защо надничат призраци — не зная.
	Душите ни — две нежни сенки — скитат
	из белите пространства на безкрая.

	Безсъние от музика… И пустота в очите…
	Снегът навън е тих и непосилен —
	сълзи от тъжни ангели, които
	до края на нощта ще ни закрилят.

@	Иван Груев. Аве Мария, XX век
P$


>	Интермеццо

E>
	Руската империя се крепи на три стълба: православието, абсолютизма и народните чувства.*
	[* __Ако пропуснете някоя от забележките или я оставите за „след това“, книгата ще се промени. Затова плюнчете пръстите и разлиствайте в търсене на онова, което все едно ще ви се изплъзне. Както знаете, така е ставало отравянето в някои специални случаи. Ако _нямате охота_, обадете се за вариант, ползващ търсачка. Ще ви го изпратя с електронен автограф срещу… срещу там каквото и да е или нещо съвсем друго.__]
@	Александър III
E$
E>
	Изтреблението на християните е необходима жертва. Zohar (II, 43a).
@	Откъс от Талмуд(?)а*
	[* По думите на видни представители на юдаизма, „Талмудът е особено поетичен“. Цитати от него с подобна лирична сила можете да намерите например [[https://anonybulgaria.wordpress.com/2013/10/15/%D1%82%D0%B0%D0%BB%D0%BC%D1%83%D0%B4-%D1%83%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BE%D0%BC%D1%80%D0%B0%D0%B7%D0%B0%D1%82%D0%B0/|тук]] или [[http://www.plevenonline.com/index.php?option=com_content&task=view&id=615&Itemid=78|там]], както и на хиляди места в мрежата. Авторът не изразява по никакъв начин своето мнение по въпроса дали тези текстове са истински, дали имат някаква насоченост срещу когото и да е било и въобще не коментира тяхното значение за световната поезия. Носят се нездравословни слухове, че разглеждането на такива въпроси е под стародавна окултна угроза с неестетичен ритуален завършек. Затова той си позволява само да _поразсъждава_ над _чужди_ версии за вижданията _на_ и _за_ руския цар — в частност и по този въпрос. За него със сигурност се знае, че заедно със семейството си е разстрелян без съд и значи без присъда. Такъв авторитет по тези въпроси като самия Троцки — Бронщайн свидетелства, че това е станало по заповед* на Ленин — Бланк и Яков Михайлович Свердлов (според едни, е Ешуа Соломон Мовшевич, според други, Янкел Мираимович, според трети и четвърти — Янкел Мовшевич Свердлин, че и още Гаухман, а има и още един куп прозвища или _клички_, тоя — както казва Божо — безродник, престъпник с маса присъди и патологичен убиец). За пълнота ще отбележим, че в Екатеринбург по онова време секретар на уралския областен комитет на РКП (б) е Шая Исакович Голошчокин. Избиването на царското семейство се извършва от отряд пияни интернационални отрепки под вещото ръководство на коменданта на Ипатиевския дом, чекиста Яков (Янкел Хаимович) Юровски. Има автори, според които въпросните… (в оригинала липсва текст — б.р.) не са евреи, както и такива, които са на противното мнение. Разбира се, има и такива, които не дават и пет пари за която и да е от двете теории. Казват, че след приключване на ликвидационното мероприятие, за пояснение върху южната стена било оставено двустишие*2 на немски от специално дошъл за целта тайнствен ерудиран познавач на Хайне с дълга, черна като катран брада, облечен в черен костюм на погребален агент. Излишно е, но въпреки това мимоходом и _само за пълнота_ ще отбележим, че всъщност Хайне се казва Хаим, а двустишието (във варианта, написан на стената) е майсторска алюзия между убийството на смъртния еврейски враг — вавилонския цар Валтасар (виж напр. [[https://ru.wikipedia.org/wiki/%D0%9C%D0%B5%D0%BD%D0%B5,_%D0%BC%D0%B5%D0%BD%D0%B5,_%D1%82%D0%B5%D0%BA%D0%B5%D0%BB,_%D1%83%D0%BF%D0%B0%D1%80%D1%81%D0%B8%D0%BD|тук]]), след което се сгромолясва Вавилон, и убийството на беззащитния _Belsatzar_ Николай II (неясно чий враг, освен на българите, но то кой ли ни е бил приятел), след което пък загива Велика Русия. На противоположната стена пък, досущ като на един прочут кръст, имало кабалистичен надпис на гръцки, арамейски и еврейски с поучителна разшифровка: „Тук, по заповед на тайните сили, царят беше принесен в жертва за разрушение на държавата. За всичко това се известяват народите.“ [[http://www.sotnia.ru/index.php?name=Pages&op=page&pid=218|На това място]] можеше да се намери повечко, а и по тези въпроси има написани и доста книги ([[http://avidreaders.ru/book/ritualnoe-careubiystvo-pravda-ili-vymysel.html|една се появи тия дни]]), които не са, а вероятно няма и да бъдат преведени на български. Но това едва ли е голяма беда. Проследяването на цялата по-нататъшна съдба на останките на жертвите не е за хора със слаби нерви. На онези, които проявяват интерес, препоръчваме сравнително _лекото_*3 четиво „Николай II. Последният цар“ на Едвард Радзински. Както запознатите с подобни материи могат да се досетят, към днешна дата всички уличаващи следи от това типично старозаветно зверство са старателно заметени. Разбира се, всеки е в правото си да изкаже (_предпазливи_) предположения по чии замисли и заповеди е извършено то. Ясно е и че разсъжденията за разни тайнствени надписи нямат особена доказателствена стойност, защото Ипатиевският дом е предвидливо разрушен от болшевиките. По това време по ония краища (може да се каже и по онова време по тия краища) секретар*4 на Свердловския*5 (!!) областен комитет е тавариш Елцин. Ще отбележим мимоходом, че Борис Николаевич не принадлежи към избрания народ. Битуват мнения, че е простодушно и _сравнително_ безобидно пиянде от руски произход. Носят се слухове и че е подработен със зомбираща техника — съветско производство. Може и така да е, но много специалисти са на мнение, че не може да се мине и без природни дадености. Във всеки случай е известно, че е бил губернатор, президент и прочее, а веднъж по телевизията го показаха и как друса някаква смесица от ретро вариант на руски шейк и як _тахан_-кючек. Бяхме заедно с Матей и той веднага се захили: „Без капка чувство за ритъм е, горкият“ — вика. Няма значение, важното е да мислим позитивно. Все пак странно е, че една подобна, но сравнително масова картинка на специфични танци вече беше описана по страниците на тая книга.
	За онези, които не разбират защо са тези забележки ще поясним, че ние пък съвсем нямаме представа.
	Предлагаме и още два, не толкова поетични цитата (от мрежата):
C>
	„Ние сме избраният от бога народ… Повечето евреи не искат да го заявят открито, но нашият бог е Луцифер, и ние сме НЕГОВИЯ ИЗБРАН НАРОД. Луцифер е съвсем жив.“
	_Харолд Уолъс Розентал_, бивш главен съветник на тогавашния американски сенатор Джейкъб (Якоб) Джавитс. Откъсът е от негово интервю, взето от него през 1976 г. от Уолтър Уайт Младши. Скоро след това, на 12 август 1976, Розентал е застрелян на летището в Истанбул. Повече може да намерите например [[http://bultimes.com/intervyuto-zaradi-koeto-ubiha-evreina-harold-rozental/|тук]].
C$
C>
	„Нашата раса е раса на майстори. Ние сме богове на тази планета. Ние сме толкова различни от по-низшите раси, колкото те се различават от насекомите. В действителност, в сравнение с нашата раса, другите раси са зверове и животни като цяло. Нашата желязна тояга е нашият водещ закон. Масите ще ни служат, лижейки краката ни, защото нашата съдба е да властваме над по-низшите раси. Нашето земно царство ще бъде управлявано като използваме роби.“
	_Менахем Волфович Бегин_, на иврит: מְנַחֵם בְּגִין — терорист и убиец, издирван от английското правосъдие за множество особено жестоки убийства, с обявена награда за главата му от 10 000 паунда. Ръководител и извършител на зверското (според някои) престъпление в арабското селище Деир Ясин, където са убити 254 араби — повечето мирни жители, както и на още десетки други подобни. Министър-председател на Израел 1977 — 1983, Нобелов лауреат за мир*6 (1978). Цитатът е от негово изказване пред Кнесета.
C$
	]
	[* Ако проследим нещата хронологично, по заповед на таваршчите Бланк и Свредлин или Гаухман за по-малко от половин година (от 16 юли 1918 до 13 януари 1919) са избити осемнайсет члена от царския род и по тоя начин са ликвидирани претендентите за престола. Така се изпълват предчувствията на една велика княгиня, за които авторът знае от настоящата книга. Но то според [[http://www.rospisatel.ru/krenjev-sverdlov.html?utm_referrer=https%3A%2F%2Fzen.yandex.com|някои]] и самият Янкел Мовшевич е утрепан по заповед на другаря Бланк. Разбира се, най-накрая са видели сметката и на учителя и вожда на международните работници, масовия убиец В.И.Л. Както веднъж изкоментира Божо, за съжаление, много късно. Ние се разграничаваме. От последните изследвания на различни неизвестни учени стана ясно, че царското семейство не е избито в оня подвал, а е разселено тихомълком по света. Къде — никой не знае. Интересно какво е станало с придружаващите ги разселващи другари. Както и да е. Има почти достоверни сведения, че една малка част от това отскоро канонизирано семейство е доживяла до старини и в Старозагорско. Ние също се надяваме да доживеем — там или в някой друг вълнуващ монархически център. Защото може пък ние да сме от царския род и да предявим претенциите си към престола, тъкмо преди Владимир да го получи.]
	[*2 Ето го и това професионално подбрано двустишие (погледнете например [[http://www.livejournal.com/|тук]]):
P>
	Belsatzar (Belsazer) ward (aber) in selbiger Nacht
	Von seinen Knechten umgebracht.
P$
	В скобичките са разликите с оригинала: вместо правилното Belsazer, стои злокобният каламбур Belsatzar — Белия цар; aber (обаче) в оригинала е противопоставяне на предната (20) строфа, което за случая е неуместно и затова е изпуснато от експерта с дългата черна брада. Така с откровената зловеща игра на думи в надписа се оставя желаното и очевидно предварително обмислено самостоятелно послание. И ако тук фарисеите ви заобясняват как се пише Belsazer на старогръцки или на късновавилонски, или ви запробутват други въдици от разнообразния си инвентар за балами, помнете, че през кристала на истината парчетата от всеки пъзел, колкото и объркан да ни се струва, изведнъж застават на мястото си и добиват _поразително_ ясен смисъл. Veritatis simplex est orato. Словото на истината е просто.]
	[*3 Бихме казали леко във всякакъв смисъл. Но типичните за тая група… ами да, _извъртания_, се понасят без сериозни травми.]
	[*4 За онези, които не са наясно с терминологията: секретарят на обкома е нещо като губернатора от царско време, само че с мнооого по-големи пълномощия.]
	[*5 И днес (29.08.2005) това е името на областта.
	Добавка: на 09.05.2019 положението е същото. Дори Екатериненбург руснаците си го наричат по инерция Свердловск. В предаването на ТВ _Россия_ по случай Деня на победата така си беше и изписано на екрана. Но то кво да се чуди човек — те терафима на оня архизлодей (по думите на Матей Проданов) още си го държат в зикурата му (в съветското издание това да се пропусне). Гледам репортажите от парадите и си спомням думите на инж. Къбоков: Тъй и няма да разберат, горките, че тъкмо болшевишките еврейски комунисти ги вкараха в касапницата*, в която загина поне една десета от населението и половината им мъже. Името на тоя мразещ (съвсем, съвсем меко казано) Русия садист и масов убиец, причинил неизброими злини на великата империя, ще се спомене още веднъж в книга III, за което се извинявам предварително.]
	[* Пак според Божо (е, и според някои други автори — предимно и единствено В. С.) основна причина за Втората световна война е изключителната агресивност на болшевишката доктрина. Тя е в резонанс с основните замисли на неговия дедо и чичата му. Те само са открили и отгледали авторите на заразните смъртоносно отровни антиобществени идеи и са осигурили финансово разпространението им. Съгласно замислите на най-проклетия от тях, щом _тия идеи завладеят масите_, комунистите ще спечелят целия свят — разбира се, след като в люти битки унищожат управляващия елит, частната инициатива, религията и останалите устои на християнската цивилизация. В съответствие с тая директива, в болшевишките стратегически планове следващата (след Първата световна) война ще се води на ЧУЖДА територия. Културните паметници пък, ознаменуващи победата в предстоящата касапница, ще са на родна земя — главно в съветската столица и други големи градове, където има достатъчно свободни площи за монументи, мемориали и братски гробища. Заради това предвидливо строят в Москва и Двореца на конгресите, където по замислите на Йосиф Висарионович ще се приеме в състава на СССР и последната Европейска _социалистическа_ република.]
	[*6 Според инж. Къбоков, наградата е дадена за мирното взривяването на хотел „Давид“, по онова време болница, при което са избити 97 вредни елементи — болни, лекари и враждебно настроени медицински сестри. Според Матей пък, тя е за проява на висша милост — предложението му да се пощади животът на земната цивилизация и нейните представители да бъдат използвани за разнообразни експерименти с предимно хуманни цели. Най-накрая, някои считат, че тя е за цялостното му творчество. С решение на Кнесета, паметта на видния деец за човешко щастие и борец за мир с всички възможни, но най-вече едрокалибрени средства с голям радиус на действие, Менахем ВОЛФОВИЧ е увековечена със закон. [[http://www.dushenko.ru/news/282945/|Vigilia pretium libertatis]].
	Тъй е. Бдение му е майката.]
E$

#	Може да го пропуснете, ако удряте водцича и замезвате с хайверче в антракта между две действия на пиеската. Това е отколешна традиция в руския театър.
	Императорът на Русия Николай II стоеше с посивяло от недоспиване лице пред любимия прозорец в кабинета си, гледаше навън с празен поглед и от време на време чертаеше неразбираеми знаци по стъклото*.
	[* Може да е било в работния му кабинет в Александрийския дворец, в Новия дворец вила Александрия или — защо не — в онзи Ливадийския. За отбелязване е, че мислите на императора в тази и подобни утрини минават бързи, неясни и интуитивни като на всеки човек — ей така, като вихър през стърнище: дигнат се сламки, тук-там зрънца и най-вече прах от миналото, повъртят се из въздуха, и пак падат в забравата. Не ще и дума, Николай II е бил доста странна птица и неговите намерения и действия често са неразбираеми за нас. В продължение на дълги години той си води дневник. Там човек по принцип отбелязва най-значимото за деня. А кое е то за самодържеца на Русия? Той сам описва най-важните си занимания: пие чай, ходи на църква, обядва, _гуляе_ (разхожда се, моля ви се) с някакви типове от оная епоха, при което води бележки за температурата, посоката и силата на вятъра, среща се с майка си и други важни особи, чете (вероятно книги), получава и отговаря на телеграми, пише писма, понякога произвежда стотина корабни _гардемарини_ в мичмани, а излиза и че е играел здравата на зарове и домино. Когато има вече съвсем _чрезвичайни_ събития — потопена е армадата край Цушима, избили са повечко мужици (от 130 убити и 299 ранени до 2000–3000 убити и 7–8000 ранени — в Русия нищо не е ясно заради _големите разстояния_ и _студеното_ _време_) или поне е обявил война — тогава в дневника се появяват телеграфни осведомителни записки за събитието, както и кратко описание на чувствата (тежко му е, болно му е и „Господ да ни е на помощ“). Въобще, _имаш чувството_, че императорът на Русия е някакъв добродушен дебил, който се радва на живота с характерна усмивка и само в епизодични моменти се занимава с напрягащите го непосилно държавни дела. Всичко това би направило лесна задачата на неговите биографи. За беда в безбройните безметежни дни рядко се посочва къде се е намирало Негово величество. Затова не сме уверени къде е точно и по времето на нашия разказ. Че е чертал неясни фигури по прозореца обаче има неоспорими доказателства. И все пак нещо не е наред. Такива безлични дневници си води цялото царско семейство — царицата, дъщерите, престолонаследникът… Те са необикновено интелигентни, високо образовани, владеят по няколко езика (баща им говори _перфектно_ четири). Защо, когато разбеснелите се болшевики ги откарват към Ипатиевата къща, те изгарят повечето писмени следи, а оставят тези, сякаш нищо не означаващи дневници? Защо тях оставят за историята? Какво се крие зад всичко това? Знае ли някой?
	Когато споделих тия съмнения с касиера на блока, той какво ми каза? „Абе на кого му дреме, бе — вика. — Ти по-добре смени крушката във входа. Тая седмица за трети път я крадат. Помагай, че няма пари. Не се заплесвай с някакъв си руски цар. Ти сам си казвал, че той и без друго не ни е обичал много-много*.“]
	[* Може би тук му е мястото да отбележим, че според инж. Къбоков и други автори (може би аз) Н.И.В. е бил изразител на настроенията на дворянството, на прохождащите индустриалци в империята и, колкото и да звучи пасторално, на крепостните селяни. Следователно ако преобладаващата част от поданиците искат някаква обществена промяна — трябва да се извърши, защото иначе ще започнат вълнения, размирици и — ето го смутното време, ето го краят на империята; ако дворянството иска статут — ще го получи, защото иначе се извършват превратите. Ние българите трябва да сме наясно, като си спомним от читанките по история колко от владетелите ни са изклани от някой от безбройните претенденти за трона, от разни ивайловци, както и от нарочни пратеници на някой съседски император. Затова и царството ни е било винаги такова кекаво. Както казва Божо, „Ние нямаме хиляда и триста години история на държавата си. Ние имаме тринайсет века опити да си направим държава*1 — един от друг по-неуспешни.“ Тъй че, ако той е бил за нас със статут на българомразец, трябва да се запитаме доколко такива се били настроенията в царска Русия. И нека не преписваме цялото зло на един човек. Той трябва да е в резонанс с обществото. Това, както можете да прочетете някъде из романа, го казва самия граф Галицин. А и народът далеч невинаги е прав. На тези, които мислят противното, Божо често е пожелавал да ги съдят по митинги с кръвожадни призиви от рода на „Смърт на предателите“, „Обесете изедниците“ или нещо в същия конструктивен, избликващ от народните глъбини правораздавателен дух. Веднъж каза и нещо, което може да се стори на много хора обидно и съвсем неприемливо: „От много векове в социума витае латинската поговорка «Глас народен — глас Божи». Само че това е светотатство. Гласът на народа не е гласът на Бога. Гласът на Бога е само Неговия глас. Хубаво го запомни и навсякъде го прилагай. Както това, че парите са пълномощията за управление в долния свят. Само че чий е гласът е по-важно. Това всъщност е най-важното. И в долния, и в горния свят.“ Така ми каза. „Ами тогава какво става с основния принцип на демокрацията?“ — мина ми през ум веднага. „Сам си отговори“ — каза Божо.*2]
	[*1 Тук инж. Къбоков не е прав. Според много автори, 681 г. не е начало на българската държавност. Според _Именника на българските ханове_, петима ханове, а именно Авитохол, Ирник, Гостун, Курт и Безмер са царували _с остригани глави_ (това е била официалната ханска прическа) _от другата страна на Дунав_ 515 години. Тъй че опитите очевидно са продължили по-дълго. Може би дори в началото да са били сравнително успешни. Не е ясно защо инж. Къбоков посочва друга тяхна продължителност. Вероятна причина е слабата популярност на Именника сред българската атомна интелигенция по време на разказваните събития.]
	[*2 Много, много години по-късно една вечер ми хрумна да провера какво има в мрежата по въпроса. И от първия път попаднах на [[https://bg.wikipedia.org/wiki/Vox_populi_vox_Dei|тоя сайт]]. Оказа се, че още преди дванайсет века съветникът Алкуин на Карл Велики е прозрял бедите, които може да донесе тоя — както казва Матей — „размахван през вековете протоболшевишки байрак“. Божидар беше отишъл по-далеч и елегантно и неоспоримо, само както той го може, ми показа неговата абсолютна несъстоятелност. И значи вредност. Ще допълня само, че имаше период, в кой често мислех над това, което ми е казвал Божидар за демокрацията*. Както и за това, че латинският, на който са провъзгласили светотатствената мисъл за Божия глас, отдавна е мъртъв език.]
	[* Докато пишех тая закъсняла забележка, най-накрая ми проблесна защо съм започнал Втората книга със сцената в двореца. И с поелия своя кръст Николай II — избрания не с нищо не значещия глас на народа, а помазаният в Божия храм и обречен за жертва, странен, меланхоличен и милостив император на Русия.]
	Напоследък над империята надвисваха мрачни облаци: идваше война и то не там с турците, с някои по-сербез кавказци или с тия пияндета финландците. А с милионни армии на половин Европа. И на последния поручик от свитата му беше ясно, че приближаващата буря беше събирала сили поне през последните две столетия.
	„Лоша орис е това земите ти да са винаги желана плячка за съседите. За близките, че и за по-далечните — помисли меланхолично императорът за своя английски братовчед. — Но и това сякаш ни е малко. Затова в паузите между техните набезите се редуват бунтове на селяните, а когато те се укротяват, избива наяве тайната съпротива и продажността на болярите и помещиците. Хорът на трагедията пък — намери неочаквано сравнение Николай II — винаги е играло висшето дворянство с неговите скверни, подмолни, татарски игри. И перманентни заговори срещу текущия цар. По-голям — поне по скрита ярост — е само натискът на евреите с техния вечен и рушащ държавата опортюнизъм.“ Императорът изхъмка, сякаш разочарован от безсилието си да промени това съсипващо статукво и погледна към сивото небе. Каквото и да бяха правили Романови през последното столетие в усилията си да ги приобщят или поне умирят, техните злостни атаки не спираха. Съсипваха с лихварството си и впиянчваха християнското население, разоряваха търговци и индустриалци, рушаха банковата система и подкопаваха неуморно устоите на царството. Сякаш бяха нахлули от някоя предапокалиптична картина на оня с рогата. Но не само отвътре. Още преди седем-осем години, след оня доклад на графа*1 вече му беше станало окончателно ясно — отвъд океана срещу царството му крояха тайни планове за неговото унищожение могъщи техни фамилии. Особено една от тях. През последните десетилетия по техен сценарий към убийствената палитра се добавяха и кървавите атентати на терористите, подклаждаха се заразните идеи на народоволци, есери и анархисти, а болшевиките заливаха лековерните мужици с последната зла ерес — учението на Мордохай Леви. „Неслучайно най-яростният му пророк е братът на онзи проклетник, дето го обесихме*2. И ако тук злото няма пръст, не знам къде другаде ще има“ — помисли като суеверен мужик царят на Русия.
	[*1 Може би става дума за граф Ламсдорф — негов външен министър през периода 1900–1906. Странно защо не споменава името му. Но то това не е единствената загадка в тая книга.]
	[*2 Тук сме съвсем сигурни за кого става дума.]
	Ясно му беше откога броди то по руските земи. Беше го извикал с указа*1 си Алексей Михайлович преди четвърт хилядолетие. Отнемането на правата на мужиците — на простите им човешки права, в продължение на два века беше обезсмисляло съществуването им. Тогава за какво да работят, като то въобще няма смисъл да се мотат из живота? Изгубило вяра и надежда, четири пети от населението в империята беше затъвало в покъртителна бедност. И в тоя исторически момент по руските земи се бяха размножили като библейска напаст еврейските лихвари. От незапомнени времена те държаха монопола за производство на алкохол по селата, и като продаваха за утеха на мужиците — на вересия и срещу залог — долнокачествена водка, ги впиянчваха до идиотизъм. Когато наесен не можеха да си платят, прибираха оставеното им милостиво от помешчика зърно. Ако и то не стигнеше да се погаси дългът, вземаха примитивния им инвентар и оскъдната им покъщнина*2. „Какво да прави мужикът, Ваше величество, освен да се напие? — беше му казал веднъж в кратък разговор синът на неговия кавалергард Александър Михайлович*3 — Това, което му остави помешчикът, му го взема лихварят евреин.“ На всичко отгоре след недомисления указа на Петър III, дворяните бяха освободени от повинността си да служат на господаря император. Обаче крепостните мужици не бяха освободени от задължението си да служат на господаря помешчик. Това противопоставяне беше като сол в раната. Така се стигна до омраза между двете основни съсловия в Русия, която сега разни антихристи наричаха класова и се опитваха да използват за гибелните си за царството цели. Десетилетие след десетилетие злото се беше разраствало като чудовище от руските приказки, хранено от тези четири пети от населението на царството и от състрадателната или злонамерената част от интелигенцията. Дядо му се беше опитал да спре разрухата, като даде дългоочакваната свобода на крепостните. Но не им даде очакваната земя. И откъде да я вземе? Да ги прати в тайгата ли? Критици на крепостничеството имаше колкото щеш, но никой не казваше как да се оземлят селяните без да се събори държавата. Те, вече свободни, бягаха от недоимъка и глада в града. Беше лесно, трябваше само някоя копейка за билет за влака. В града безимотните се превръщаха в безработни. Това беше взривоопасната класа — не на работниците или на селяните, а на озлобените отвъд червената черта. Беше съвсем лесно някой да ги настрои на вълна революции и събаряне на царства. А желаещи имаше колкото щеш. Те разбунваха обезверените със зловредните си идеи, и проблемите не спираха да тресат държавата. Беше им дал проклетите евре… европейски свободи с манифеста от октомври, но това сякаш само влоши нещата. Всичко това беше сложило кръст на мечтаната от императора връзка цар-народ. Сега вместо нея избуяваха гибелни метежи, злосторничествата на помешчици и управници и пагубните отколешни проционистки задкулисни игри. А зад всички надничаше с безбройните си глави одомашнената и чудесно говореща юдиш хидра на руската корупция.
	[*1 Указа на Алексей Михайлович — тъй нареченото [[https://ru.wikipedia.org/wiki/%D0%A1%D0%BE%D0%B1%D0%BE%D1%80%D0%BD%D0%BE%D0%B5_%D1%83%D0%BB%D0%BE%D0%B6%D0%B5%D0%BD%D0%B8%D0%B5_1649_%D0%B3%D0%BE%D0%B4%D0%B0|Соборное уложение]] (Сборен кодекс), чрез което през 1649 г.*4 иначе богобоязливият, начетен и плодовит руски цар Алексей I извършва социален преврат, който след два и половина века има фатални последствия. Той довършва започнатото от баща му окончателно лишаване на селяните в руската империя от неотменните човешки свободи — свободата за предвижване и разпореждането им със себе си и своето имущество. Така те се превръщат в лични роби на помешчиците. От този момент нататък напрежението и конфликтите между двете основни съсловия в Русия ескалира непрекъснато до катастрофата през деветстотин и седемнайста година. Интересно е, че след заграбването на властта, болшевиките набързо превърнаха руските селяни отново в крепостни, но вече на новите местни помешчици — безбройните председатели и секретари от апарата на всесилната РКП (б). До края на болшевишката власт тези крепостници-колхозници не само, че не можеха да се разпореждат с произведеното от тях и да се предвижват свободно до близкия град, а нямаха дори паспорти. Дори някои по-породисти колхозни крави имаха по-висок социален статут. Собствена земя тези окаяници и до ден-днешен (?) нямат.]
	[*4 Само за сравнение: Алексей Михайлович издава този указ триста години след като Бокачо чете на кралица Йоана Неаполитанска първите глави на „Декамерон“, сто и петдесет години след като Леонардо е нарисувал „Тайната вечеря“ и четири десетилетия след първото представление на „Хамлет“ и публикуването на първата част на „Дон Кихот“, в която, както знаем, е прочутата му реч „Свободата, Санчо…“ и тъй нанататък. Такова е разстоянието между европейската цивилизация и руските реалии.]
	[*2 Съвсем скоро научих, че в разговор с приятели по подобен повод Божидар казал дословно: „В Щатите те са вършели същото. Имам предвид лошите евреи, ционистите, не добрите.“ После цитирал Сеймуел Клеменс*5 и продължил в смисъл че те навсякъде постъпват по този начин, като изчакват гоите, водени от алчност и от глупост сами да си сложат финансовата халка на носа*6, а после постигат показатели на печалба, за които робовладелският Рим не е можел и да мечтае. „Логично е — казал още той — в един момент новите властелини на света да поискат да ни окачат на вратовете и тесара*7. И ако се опитаме да се отървем от нея, да ни жигосат. Поне в някакъв преносен, най-вероятно икономически смисъл. А защо не и с традиционното добре нажежено желязо.“ И като помълчал малко, добавил изненадващо: „И аз напоследък започнах да си мисля, че тесарата ще ни помогне. Ако не друго, поне да ни напомня в какво са ни превърнали*8.“ „То така ще излезе, че халката на носа ще е за наше добро“ — запитал малко язвително някой. „Точно това искам да кажа“ — отговорил Божо и въздъхнал. Попитали го защо мисли така, но той казал „Не ми се говори сега“ и никой не посмял да настоява.]
	[*5 За любопитните привеждаме въпросния цитат от статията на Марк Твен относно евреите в списание „Харпър“ от 1899 г., като обръщаме внимание, че единственото число е само литературен похват за описание на всеобщо явление:
C>
	„След войната, в щатите, където гледаха памук, простите и пренебрегвани негри отглеждаха реколтата за своите бели плантатори срещу дялове от нея. Евреинът нахълта силом и стъкми магазин сред плантацията, като задоволяваше нуждите на негъра на кредит, а в края на сезона ставаше собственик на негърския дял от настоящата реколта и част от неговия дял в следващата. Така не след дълго белите намразиха евреина, а е съмнително дали и негърът го е долюбвал…“
C$
	]
	[*6 Докато ровичкал из мрежата, Божо попаднал на текст, за който авторите на блога твърдели, че е от Талмуда:
C>
	„По време на Халхомод (според споменатите автори, еврейски празник през пролетта и есента) всяка търговска дейност е строго забранена, но по изключение се разрешава да се дава заем на християнин, понеже да се вземе от християнина лихва е приятно за Господа Бога по всяко време.“
C$
	„Не знам — вика — дали има такъв празник. Обаче да се взема лихва е наистина много приятно.“
	Тъй ми рече.]
	[*7 Плочка от дърво или кост, която робът задължително носи като свидетелство за социалния си статус. Значително по-късно са изобретени ордените, медалите, както и значките за принадлежност към някоя тайна общност или към прочутия отдел за борба със сръбската музика.]
	[*8 Веднъж като си говорехме за социализма, Божо ми каза нещо, което ме стресна: „При реалния соц — подхилкна се както винаги той — имах надежда, че някъде има нормален свят. Това ме крепеше. Видиотяването ни също вървеше с бавни темпове, а имаше и много пролуки, през които нормалният човек можеше да се измъкнеш от заливането с пропагандна помия. Сега тая илюзия е разсеяна. Вижда се, че чичата и братчедите са се погрижили ние да заменим общуването с Бога и стремежа да следваме пътя към Него с вяра в американската мечта, с фантасмагории за демокрацията, с безсмислени надежди за забогатяване и най-вече с изплащане на текущи заеми. И като се поогледаш, виждаш как нарушаването на Божиите заповеди навсякъде е със статут на държавна политика. А това не може да свърши добре. Излиза, че соцът е бил направо добруване. Аз се чудех защо така ми липсва, а то за какво било.“
	Мислил съм над неговите думи. Не е прав. Ето, аз преди два дни си купих нов смарт 55 инча. Еми, хубава картина има. И заемът ми е със съвсем поносима лихва.]
	[*3 Н. В. може би има предвид бащата на Бердяев (вж.заб. по-нататък).]
	Николай Александрович поклати глава — сякаш с някаква нецарствена обреченост.
	Дори вековният страж на монархията — православната църква, не успяваше вече да внушава смирение на разбунените му мужици. И за това немалка вина имаше пак неговият род. Именно Петър Велики беше взел съдбоносните решения, воден близкия на православието цезаропапизъм и от своята плашеща околните, незнайно от кого взета проклетия. С тях той беше ликвидирал върховенството на патриарха, подчинявайки църковните структури на царската власт. Не че тя не го заслужаваше. В продължение на векове нейната ретроградност и постоянна злоба, с които преследваше всичко ново, спираха развитието на Русия и приобщаването й към останалия свят. Изкуство, музика, литература, а като следствие и целия обществен живот — всичко спъваше с твърдоглавите си канони. До Елизавета Петровна Светият синод възпрепятстваше дори образованието на простолюдието. „Така си е. Православието ни няма Ренесанс. На Запад идеята, че църквата е посредник между нас и Бога се е реформирала поне частично. Тук дори и това не се случи. Църковният клир и сега си е част от интригите за властта. И повечето от тях май стават с неговата благословия. Ако бях на мястото на прадядо си и аз сигурно щях да поискам промяна“ — помисли Николай и въздъхна. Защото какво може да се очаква от църква, в която Бог е след царя? И каква може да е държавата пък без нейната опора? Ненапразно тоя доста свиреп прадядо си бе спечелил прозвището*1. Не ще и дума, резултатите бяха печални: раздорът между староверците и официалната църква беше разтърсил и разлъчил предишната монолитна маса на вярващите и простият народ най-често търсеше утеха във водката, а упование — в старците и юродивите*2. И всички чакаха да се случат обещаните чудеса. Или поне да оживеят страшните предсказания. Но времето на чудесата все не идваше и не идваше. Вместо тях редовно се сбъдваха прокобите. Имаше и нещо по-лошо: на мястото на хилядолетните легенди, че истинското царство Божие е по руските земи, се промъкна злата идея на Мордохай да го построят чрез кърваво насилие и разбойнически грабежи, кръстени с измамно-героичното име пролетарска революция.
	[*1 Антихриста — това е едно от прозвищата на Петър I, наричан обикновено Велики.]
	[*2 Старците и юродивите — В противовес на разединеното след [[https://ru.wikipedia.org/wiki/%D0%A0%D0%B0%D1%81%D0%BA%D0%BE%D0%BB_%D0%A0%D1%83%D1%81%D1%81%D0%BA%D0%BE%D0%B9_%D1%86%D0%B5%D1%80%D0%BA%D0%B2%D0%B8|Никонианския разкол]] и подчинено на руския абсолютизъм православие, _старците_, в представите на народа, са обгърнати от тайнственост и Божия благословия монаси. За него те са със статут на отшелници от суетата и фалша на официалната църква, които са се посветили в служба на Бога, бедните и онеправданите. Светостта на най-извисените от тях е толкова неоспорима, че те са канонизирани от православната църква. Известни са и много сбъднали се техни предсказания. _Юродивите_ (от юродив — _уродлив_) са вярващи в Русия, които са предизвиквали чрез поведението си силни негативни реакции на околните, за да могат да изтърпят последвалите тежки оскърбления и страдания, подобни на онези на Иисус по пътя за Голгота. Чрез такива страдания те са се надявали да се възвисят духовно. Съдейки по многобройни хроники, някои са успявали. Много от тях са пророчествали* и са вършили поразителни, необясними неща. Такива са били в общи линии старците и юродивите. А от противната страна са стояли представителите на официалната, подчинена на _оберпрокурор _безлична и потънала в интриги православна църква. Как да не се разцепи народната вяра?]
	[* По-литературно е _пророкували_. Но той авторът не е много литературен (б.а.).]
	Така Русия, загубила Неговия път, затъваше все повече и повече в междуособици, заговори, корупция, фаворитизъм, галомания и всякакво чуждопоклонничество, гибелно безбожие и незнайно откъде избликнала жестокост, а след поражението в последната нещастна война, се залюшка като изгубил управление и с яки пробойни броненосец право към кошмарните скали на Смутното време.
	Знаеше го всичко това, знаеше го Николай Александрович. Знаеше и че беше дал прекалено голяма власт на неукия си народ, както и че интелигенцията му е надъхана с пагубни идеи, а дворянството е пълно с кариеристи, заговорници и подмазвачи. И въпреки всичко той все още хранеше наивна и сякаш неугасима вяра, че ще успее да спаси огромната си страна от надвисналото крушение. За това поне на първо време му трябваха… някакви си двайсетина милиона*1. Заемите си бяха в природата на руската душевност — по традиция, останала от дедите, в Русия винаги харчеха повече, отколкото могат да спечелят, и накрая винаги се надяваха на Божията помощ, или на еврейски заем, за да се запълнят зеещите дупки в хазната. Но то къде не беше така. Бедата беше, че и той — най-богатият човек на земята — нямаше откъде да се сдобие с налични. Дразнеше го тая… татарска*2 дума. Можеше да си ги напечата тия проклети пари, ако не му пречеха трите извечни царски злини: неуспешните войни, еврейските банкери и финансовият министър. „Права е, права е Анастасия Михайловна като ме предупреждава напоследък непрекъснато, че те ни мислят злото“ — сети се внезапно императорът. Романови бяха натрупала горчив опит*3 в задкулисните битки с няколкото омразни фамилии. И все не можеха да спечелят. Да, един… спасителен заем. С него можеше да накупи повечко снаряди за предстоящата война, както и някои други дреболии от първа необходимост, като, да речем, още няколкостотин мортири и гаубици. Само че за кой ли път тия стиснати зложелатели — чифутите, отказваха да му го дадат.
	[*1 В зависимост от начина на сравнение, днешната им равностойност, според различни оценки, е някъде около десет-двайсет милиарда. Заемът е едно няма нищо, като се има предвид, че от офукването на една подобна сума при нас, единственият по-видим резултат бе довършването на магистрала „Тракия“ и няколко квартала със скромни баровски вили в стил съвсем (_хептен_) късен барок*4, в които даже не навсякъде успяха да сложат златни клекала. Имаме късмет, че Талмудът не забранява даването на заеми с висока лихва на гоите (на евреите, горките, не е разрешено). Иначе повечето държави по света отдавна щяха да са фалирали. Да не говорим, че могъщата индустрия за златни ибрици с дистанционно и безброй други жизненоважни аксесоари*5 за парвенюта и сноби щеше да западне необратимо и милиони труженици отдавна щяха да висят по опашките за претоплена супа за безработни. Не, имаме, определено имаме късмет.]
	[*4 Според други е _мутробарок_. Според нас тая дума разваля стила.]
	[*5 Матей използва в подобни случаи по-изразителното _айсексоари_.]
	[*2 На руски _пари_ е „деньги“. Тази дума, а също „казна“ (хазна) и други термини, свързани с държавността, имат татарски*6 и най-вече _хазарски_ произход (вж. напр. [[https://ru.wikipedia.org/wiki/%D0%94%D0%B5%D0%BD%D1%8C%D0%B3%D0%B8|Википедията]]*7). Изглежда императорът недолюбва тюркските езици.]
	[*6 Според Божо татарите не съществуват, или поне не са измислили тия думи.]
	[*7 Там, пак според инж. Къбоков, била интересна само етимологията на думата. Останалите обяснения били като в учебника по политикономия. А, както сме знаели, в тая… (нецензурен израз) липсвала най-важната им функция: на пълномощия за управление на приносителя. От тая аксиома следвали всички останали техни свойства. Тръгвайки от нея, всеки можел да намери просто и елегантно обяснение на света ни. Всяка конспирация ставала прозрачна. Всички намерения стават ясни. И не само това, всеки можел дори да направи прогнози за бъдещето — ако искаш квартални, ако искаш глобални.]
	[*3 Може би Николай II си спомня за _дедо си_, Александър II, който (също като големия Ейб) отказва на _фамилията_ (?) да създаде — по английски модел — контролирана от нея Централна банка на Русия. Някои твърдят, че точно заради това е бил и убит. Същата участ постига Джеймс Гарфийлд, Уйлям Маккинли и Джон Кенеди, а Андрю Джаксън се отървава на два пъти — и то все заради ината им да се противопоставят на чича̀та и брат’чедите на Божо. Но то смъртността при руските царе-императори и при американските масон-президенти си е по традиция по-височка. Като го споменахме, още в Атомната, при разговор на подобна тема, инж. Къбоков казал буквално следното*8: „Виж сега колко е интересно*9: макар че е несметно богат (разни имоти — три четвърти от Русия, скъпоценности и други ценности), пълномощията за управление на Н. В. _не са_ парите му. Неговите царски атрибути може би се основават наистина на предоставени от Някого прерогативи, на църковната благословия, традицията и народната воля. От разстоянието на годините те изглеждат вече съвсем фиктивни. Тъй че, свръхбогат е, но за разлика от свръхмогъщия си противник нѐма па̀ри. Затова час по час врънка дедо за някакъв миризлив заем от двайсетина милиона. Защото производителите на пушкала, топове и разни гърмящи консумативи не признават управляващите му пълномощия и не му се подчиняват. Уж царствените му сертификати са от Бога, но на, те не ги признават. А после какво се случва? Дедо упълномощава със същите тия двайсетина милиона онова… (автоцензурирано) политбюро*10. Те изпълнява начаса волята му: набързо _обезвластява_ Романови, сякаш тяхната власт не е била от Бога. Но ако тя не е била от Него, тогава от кого е? Само не ми казвайте, че е от _народа_. Той си е просто едно [[https://bg.wikipedia.org/wiki/%D0%A0%D0%B0%D0%B7%D0%BC%D0%B8%D1%82%D0%BE_%D0%BC%D0%BD%D0%BE%D0%B6%D0%B5%D1%81%D1%82%D0%B2%D0%BE|размито множество]] във виртуалното пространство на неопределимите същности*11. Може пък зелените пълномощия да са по-могъщи от цялата монархическа институция. Взета заедно. А това няма как да е без Негово съгласие.“ И нали е полиглот като онези, за които говори, той веднага произнася паметното: „Тук _заедно_ може да се замени със zusammen, together, insieme, an ensemble, разбира се _вместе_, а защо не и _barabar_.“ Последната дума със сигурност не е поставена ей така, точно в края. Защото, както казва Щирлиц, именно последното се запомня. Случайно ли е, че след толкова години (колко?) това _бойко_ барабар става все по-актуално? Да. Не. Не знам.]
	[*8 Запазен е документален запис оттогава.]
	[*9 Тук той се обръща към някого от присъстващите. Интересно кои са били там. Много даже е интересно.]
	[*10 На това място Божо е казал „чифутски“, но аз не го написах, защото не съм антисемит, нито антисерсемит, нито никакъв.]
	[*11 Пред свидетели инж. Къбоков е развивал теориите, че народът не бил просто съвкупност от хора, както часовникът не се получавал, ако събереш чарковете му в една кутия. Така можело само да си ги раздрънкваш (_что_ за изрази). Но по този начин нямало да измерим времето. И в двата случая ставало дума за описание на взаимоотношенията между елементите на някакво множество и функцията, която те изпълняват. Дрън-дрън, бля-бля. Пак според него, същността на _народ_, _часовник_ и други подобни била точно _информацията_ за йерархията в тях (добре, за часовника горе-долу е ясно, но за народа е съвсем мъгливо) и начините, по които техните елементи взаимодействат — помежду си и с външни структури. Излиза, че народът може да го има и без да го има. Т.е., като го няма. Абе, объркана работа.]
	„А уж сме рода*“ — императорът направи насмешлива гримаса, и дълбоко — съвсем по руски — въздъхна.
	[* Не е ясно какво има предвид императорът. Може да е родството по Адамова линия, но едва ли. Сигурно някъде из по-близките прадеди… нали разбирате.]
	„Не мога да разбера защо ни е тая проклета война — за кой ли път някак си безволево се заколеба Николай Александрович. — Иисус не ни е завещал да нападаме съседите си. Какво да правя? Да си отдъхвам по халат и да чакам провидението да промени статуквото ли? Всички сякаш са против мен. Николаша*1 я иска. Дворът я иска. И тая «Дума»… — той направи гримаса, сякаш беше помирисал противния му камамбер. — Ами Гучков*2… Да можеше и той като графа*3 щастливо да изчезне от живота ми. Какво съм се размечтал. Самият аз сякаш я искам. Дано да ни се размине. Може пък и нашият… — императорът добави наум едно неопределено прилагателно, странна смесица от побъркан, мистичен, развратен, чудотворен и още едно, сякаш нецензурно — _старец_*4 да помогне с молитвите си. На бейби*5 как помага… Горкият ни… приятел, дано и той оздравее — въздъхна отново с неясна надежда руският самодържец. Нещо му подсказваше, че помощ отникъде няма да дойде. — Тоя проклет заем — продължи изненадващо и за самия себе си да кълне наум като разлютен игумен Н. В. — Дали пък… Не, сега вече съвсем няма да дадат. Да, евреите — поклати той глава, сякаш се съгласяваше от немай-къде с невидим и за него събеседник. — Няма какво да ги мисля. Спрямо тия… — Николай II затърси дума, но не успя да намери*6 подходящ израз, освен «обесници» за един от вечните врагове — ще се придържам към завета на баща ми.“ Веднъж Александър Александрович се беше подсмихнал по императорски: „В дълбочината на душата си — беше казал — аз винаги се радвам, когато бият евреи, но все пак това не трябва да се допуска.“
	[*1 Така в двореца наричат великия княз Николай Николаевич — чичо на Н. В.]
	[*2 Гучков, Александър Иванович (1862 — 1936) — руски политик, по време на разказа председател на Държавната дума на Руската империя. Лидер на партията*7 „Союз 17 октября“*8. Брат му Фьодор Иванович е шеф на партийния вестник „Голос Москвы“, основен рупор на антимонархистите. През 1912 г. Александър Иванович разпространява в Думата размножени на хектограф интимни писма на императрицата и великите княгини до Распутин, с което предизвиква съдбоносен скандал. От този момент краят на династията Романови започва стремително да се приближава. Николай II го смята за личен враг. След прочутата реч на Гучков в Думата през 1912 г., пълна с крайно резки нападки срещу Распутин, за личен враг го смята и императрицата. Доколкото познавам инж. Къбоков, ако той беше живял по онова време, Александър Иванович щеше да е и негов личен враг. Което означава, че щеше постоянно да се явява на заседанията на Думата с насинена физиономия. Някои биха могли да възразят, че можеше и да му е пръв приятел. Както беше отбелязал един _близък_ до Божидар данъчен, всичко е въпрос на интерпретация. За отбелязване е, че въпреки несъмнената вина на въпросния Гучков за падането на монархията, след октомврийския преврат той предвидливо емигрира и започва безсмислена борба с болшевиките. Но пък дъщеря му сътрудничи на спецслужбите им и така запазва доброто име на фамилията.]
	[*7 Всички лидери на партии по онова време са масони. И, естествено, работят за интересите на Божидаровите чичовци и братовчеди. Но то и ние за тях работим. Щем не щем. Веднъж Павел или Гелето (вече не си спомням — доста остарях) се заядоха с Божо (навярно под влияние на Коулман*) за това, че ако имаме добри лидери, нещата могат да се променят. Тогава той се ядоса и каза: „Кви лидери, бе? Нали за всичко, което правят, те се нуждаят от зелените пълномощия. При това колкото е по-значимо, толкова повече от тях трябват. И ако чичо и брат’чедите кажат «Ми то хубаво, ама като няма па̀ри», какво ще направят твоите лидери?“ „Ще се опитат да използват влиянието си и да прокарат политиката си по други начини“ — отговори мъгляво Павел (пък може и Гелето да беше). „Да, сигурно, може и да стане — изхили се Божо. — Той и Кенеди нали издаде онова разпореждане номер 11110. И какво? Гръмнаха го насред Далас и пред очите на всички. Ей това ще се случи с твойте лидери, щом се отклонят от правия път. Завещан от дядо Амшел.“]
	[* Може би става дума за д-р Джон Коулман, въпреки че едва ли. Авторът най-вероятно отново бърка. Книгата на доктора излезе (на английски) през 1992 г.* По онова време Божо и колегите му от Атомната вече почти не общуваха (б.а.).]
	[* Само за да не ровичкате из нета, ще ви светна: Става дума за [[https://m.helikon.bg/171248-%D0%9A%D0%BE%D0%BC%D0%B8%D1%82%D0%B5%D1%82%D1%8A%D1%82–300.-%D0%9D%D0%B0%D0%B9-%D1%81%D1%82%D1%80%D0%BE%D0%B3%D0%BE-%D0%BF%D0%B0%D0%B7%D0%B5%D0%BD%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%B2-%D1%81%D0%B2%D0%B5%D1%82%D0%B0.html|„Комитетът 300. Йерархия на конспирацията“]] (1992)*. На български тая книга излезе през 2013 г. Двайсет и една години по-късно. При скоростта, с която се случват събитията в наше време, това се равнява поне на няколко века от предишните едва-едва влачещи се епохи. Но то ние сме изостанали отдавна с толкова от света. Божо веднъж се изхили: „То е ясно — вика, — че сме в каменната ера, но защо сме се забили в най-големите камънаци?“ Дано въпреки пречките успеем да запазим позицията си на аутсайдер и да не се преселим — тоя път вече най-после за постоянно — във вид на скромен паметник из безкрайните простори на историческия гробищен парк. Картагенците, финикийците, византийците и един куп индианци откога ни чакат.]
	[* За сведение, тоя комитет не е основан от Дякона.]
	[*8 На 17 октомври 1905 г. Николай II подписва прочутия _Манифест_, с който се провъзгласяват основни _свободи_ на съвестта, словото, събранията и прочее (нещо като Декларацията за правата на човека и гражданина във Франция, малко преди местните жители да обезглавят краля и кралицата си), създава се Държавната Дума и Русия става за кратко конституционна монархия — това е точно 603 години, след като Филип IV le Bel е свикал Генералните щати. Интересно, че — макар и с разлика от пет-шест века — и останалите условия в двете царства са сходни — феодализмът не е феодализъм като хората, администрацията е, меко казано, по руски неорганизирана, данъчната система е неефективна и хазната не се пълни, общественият живот се раздира от скандали и брожения, престъпността е висока, стопанските затруднения не свършват, и — отново нещо познато — заради малкото успешни войни напоследък, има съсипващ държавен дълг. Ами така е, като няма кой да даде с тонизираща лихвичка някое и друго милиардче НАЗАЕМ. Обаче подкокоросва съсловията с внушения на илюминатски идеи и подбутва към _бойните_ пътища за тяхното осъществяване. Интересно, че и в България е същата история — несполучливи войни една след друга, а в добавка и сто години социализъм. Все пак, ако искаме да се изравним с великите сили, ще бъдем затруднени — нямаме господар император. Но пък, ако на обикновен цар не случихме, поне си имаме цар на шампанското.]
	[*3 Като графа — тук вероятно става дума за граф Сергей Юлиевич Вите (1849 — 1915) — един недолюбван от императора министър на съобщенията, на финансите, а накрая председател и на Съвета на министрите. По думите на тогавашния посланик на Франция Ж. М. Палеолог, Негово величество изпуснал царствена облекчителна въздишка, че е „угаснало доста голямо огнище* на интриги“, когато Вите се оттеглил от живота — от обществения и най-вече като цяло.]
	[* Може би е имал пред вид, че важни кютюци в това огнище са била жена му и нейната рода (един пловдивчанин се изрази „все чифути, майна“).]
	[*4 Тук сме уверени, че става дума за Распутин.* По това време той е в Покровское, където се лекува от покушението срещу него, извършено пред дома му от религиозна фанатичка — маша` на определени — (чии? — б.р.) интереси.]
	[* Григорий Ефимович (1869 — 1916) — една от най-противоречивите и загадъчни фигури в руската история. Безспорно засега е май само тиренцето между горните две дати. За повече информация вижте безбройните материали в мрежата. Може да продължите и с четенето на книгата.]
	[*5 Така в семейството наричат царѐвича.]
	[*6 Изглежда Негово величество е имал сериозни пропуски във височайшето си образование. Може би е искал да каже „спрямо този самопораждащ се от религията си етнос“ или нещо съвсем друго.]
	Беше лаконично и програмно: „Все пак“. Да. Това беше ключът.
	Николай Александрович за трети път поклати глава — вече с полагащото се по протокол самодържавно изражение.
	Едва сега през мъглата на времето забелязахме, че Н. В. държи в ръка малко томче. Стиховете на Тютчев*1. Аня*2 ги беше донесла на царицата и той случайно ги беше видял. Николай се усмихна — отново малко тъжно. Да, така беше.
	[*1 Тютчев — Фьодор Иванович Тютчев (1803 — 1873), руски поет и дипломат, член на Петербургската академия на науките. Стиховете му, посветени на незаконната му връзка с Елена Денисиева, са смятани — поне навремето — за най-изтънчената любовна лирика в руския език. Може би давайки на императрицата томчето с негови стихове, Аня е искала да намекне за нещо. Странен и неразгадаем е бил животът в императорския двор. Разбира се, докато дойдат болшевиките. Те изяснили нещата. Кои точно, още се изяснява.]
	[*2 Аня — Анна Александровна Вырубова, по баща Танеева (1884 — 1964), дъщеря на оберхофмайстор Танеев, Александър Сергеевич, Главноуправляващ Собствената на Негово Величество Канцелария. На тази длъжност са били дядо й и прадядо й при четирима руски императори. Дълбоко набожната потомствена дворянка и „фрейлина“*1 е може би най-близката и предана приятелка*2 на императрицата Александра Фьодоровна и на височайшето семейство. Във Википедията пише, че се е познавала много добре (каквото и да означава това за авторите на статията) и с Григорий Распутин. След Февруарската революция е многократно арестувана, разпитвана, унижавана, а накрая затворена в Петропавловската тъмница по подозрение в шпионаж и предателство. В края на август 1917 г. Временното правителство я изгонва от Русия, но на станция Рихимяки във Финландия тълпа рекапебеобезмозъчени (думата е само блед израз на степента на видиотяване) руски солдати я свалят от влака. След една година на свобода, през която се опитва да спаси царското семейство, е арестувана от болшевиките. Спасява се по чудо. През 1920 г., отново с Божията помощ, успява да избяга във Финландия. Както често се случва при дълбоко религиозните хора, след страшния край на най-близките й и обичани хора, тя се подстригва за монахиня и прекарва остатъка от живота си скромно и незабележимо. През 1990 г. на руски излезе нейната книга „Фрейлина Ее Величества: Дневник и воспоминания Анны Вырубовой“. За повече информация*3 вижте например [[https://royallib.com/book/virubova_anna/freylina_eyo_velichestva_dnevnik_i_vospominaniya_anni_virubovoy.html|тук]].]
	[*1 фройлайн, придворна дама — на немски fräulein.]
	[*2 Случайно попаднах на едно [[https://www.youtube.com/watch?v=fRwESWX1N9s|кратичко филмче]], на което ги има и двете — вероятно на някакъв благотворителен базар. Странно е усещането, особено когато ги гледаш една до друга зад базарната маса — как предлагат някакви продукти на преминаващите.]
	[*3 Скоро (2015) бях в Питер и се опитах да попадна по следите й. Най-напред направих блиц анкета в хотела. Зададох няколко насочващи въпроса — вдигат рамене. Казаха ми, че Алекс е имала много „фрейлини“. На касата в Петропавловската крепост също попитах дали знаят в коя килия е била. Казаха ми, че не знаят. Техният специалист по фрейлини (вероятно и други упадъчни явления) можело да знае. Повикаха го, провери човекът на компютър — каза ми в коя килия е била: на втория етаж, в дъното на коридора. Да бях ги питал за брата на оня масов убиец — сигурно щяха да знаят всичко. За останалите болшевишки терористи и душегубци — също. Нали близо век са им прославяли „подвизите“. Дано в някой от следващите животи, когато отида отново там, имената на злодеите вече да са заличени. И аз да съм ги забравил.
	Онези, които искат да надникнат в ежедневието на Анна Александровна в Петропавловската крепост, могат да погледнат [[https://cyberleninka.ru/article/n/a-a-vyrubova-zaklyuchenie-v-trubetskom-bastione-petropavlovskoy-kreposti-mart-iyul–1917-g/viewer|статията]] на к.и.н.* Наталья Александровна Ратьковская.]
	[* По нашему вече „доктор“, само че по-прост.]
P>
	Умом Россию не понять,
	Аршином общим не измерить…
P$
	Императорът не обичаше поезия, а и напоследък освен оскъдната кореспонденция със своите царствени родственици и традиционните писма на просители, четеше главно секретни сводки и доклади на тайни агенти. Но в тези стихове и особено в следващите два* сякаш се криеше ключът към всичките му проблеми.
	[*
P>
	У ней особенная стать —
	В Россию можно только верить.
P$
	]
	Притеснителното бе, че напоследък той сякаш започваше да губи вяра в огромната си страна. Николай II се обърна, направи няколко несигурни крачки, остави томчето на царственото си бюро и вече за четвърти път поклати глава, сякаш това беше основната работа на руските императори. Не искаше проклетата война. Но това не беше всичко. Искаше да е далеч и от опротивелите му приеми и укази, от напрягащите го задкулисни маневри, от сервилни царедворци, от смазващата отговорност на решенията си… И най-вече далеч от тези вечно недоволни, вечно настроени срещу трона, постоянно заговорничещи депутати от Думата. Да можеше избяга от мислите си за бедите, които надвисваха над Русия и от грижите за поданиците си, които му ставаха все по-неразбираеми и чужди. И най-после да се спаси от страха си, че ще вземе, когато най не трябва, онова разбиващо сърцето решение*1, заради което да страдат неизброимо много хора. Николай отново погледна към прозореца, сякаш оттам минаваше пътят към тия… да, неполагащи се на император, поне в това… — той затърси подходяща дума*2 и се сети за един английски израз — в това разглобно време мечти. И защо ненавременни? Толкова неприемливо ли беше? Искаше просто да изчезнат сплетните, заплахите, враждата и цялата суета край трона. Да е със семейството си, да плават с яхтата покрай бреговете на Крим, да гледат с Алекс морето, устремени към някаква далечна и непостижима цел, да чувства близостта на онези, които обичаше най-много от всичко на света и да помоли Бога това да продължи до края на дните му. Това му се искаше. Но сега трябваше да си наложи да забрави тези… доста наивни надежди. Дългът му повеляваше друго. Вместо дребните прости неща, които му се искаха, трябваше да се покрива с царствена слава. Или също толкова царствен срам.
	[*1 Наскоро ни попадна оръфан ръкопис от неизвестен автор. Ето какво успяхме да прочетем в него (езикът беше непознат на науката и бая ни озори): „От десетилетия (?) пропагандният апарат на онези, които владеят масмедиите ни внушава, че Николай II е бил слабоволева и безхарактерна личност, като че ли в някакъв постоянен когнитивен дисонанс, с плашещи околните и при това все по-зачестяващи амбивалентни прояви. Освен медицинските диагнози, противоречивата същност на личността на руския цар се разкриват и от разказите на различни варианти за една обвита в тайна, известна на цял Петербург любовната авантюра на младия Ники с една твърде популярна примабалерина на Мариинския театър. Те показват, че бъдещият цар има известно временно раздвояване на личността, което в успоредната вселена на измислените (нечистоплътните?) подробности може резонно да е преминало в постоянно. Заради тези качества той взема възможните най-грешни решения в съдбоносните за Русия времена. Ние няма да се спираме на трогателните, прилични на републикански компромат истории за любовния живот на императора, които се разказват в безброй написани по наше (?) време сценарии, а ще се разказват в далечно бъдеще и в още повече все още ненаписани. Ще обърнем внимание само на най-същественото, а именно че без съмнение всички негови критици са специалисти по управление на гигантски империи, както и на още по-големи такива. Понеже обикновено са русофоби, те далновидно не посочват кои са правилните решения, за да не би някой текущ руски император да се възползва от тях. Виж, ционистките… (непреводима дума), които застанаха на държавното кормило, без колебание, може да се каже _болшевишката_, се разправиха с монархията. Впоследствие те успяха да избият стотици хиляди свещеници и ратници за православие, разрушиха и ограбиха десетки хиляди църкви, организираха безупречно тъй необходимите за делото безброй* филиали на ГУЛАГ, погубиха чрез тази _система за истински Холокост_ десетки милиони руснаци и, най-накрая, организираха и услужливо финансираха всички участници в следващата световна касапница, чрез която новите властелини на света успяха да унищожат още педесет-шейсет милиона (още тече преброяване). Обичаните от всички манипулатори на историята ни продължават да ни информират, че най-милостивият от руските императори имал прозвището «Кървавия», дадено от народа. При нашите проучвания не успяхме да установим за кой точно народ имат предвид авторите. Според някои, става дума за _избрания народ_…“ (по-нататък текстът е вече съвсем нечетлив).]
	[* Не е вярно, че са безброй. Само около 6000 са, от което следва, че тоя автор непрекъснато (ето например сега) послъгва и преувеличава.]
	[*2 Тук и на много други места се сблъскваме с тежък проблем: Понякога е много трудно да се преведат от руски царствените мисли на императори, велики княгини, а дори и на някои графове. Най-често няма подходящи изрази на български*1, да не говорим за случаите, когато тези мисли не са ясни и на тях самите. Най-близко по значение в случая е прочутото The time is out of joint*2. Затова и ние го преведохме с известния израз „разглобно време“. Преди много години един преводач на пиеската, от която е изваден контекстуално, го е изнамерил сполучливо, а може и да е било резултат от печатна грешка.]
	[*1 Той, както ще стане ясно и от другите забележки, е доста по-беден и съвсем пък не е бил побѐден език.]
	[*2 Да ме прости св. Николай II, че го изкарвам виден шекспиролог. Както казват англичаните, от трън, та на глог.]
	Императорът седна, притегли указа за обща мобилизация и с омерзение заразглежда перодръжката, с която го беше подписал.
	И в този момент в кабинета връхлетя Алекс. Беше с оная бяла рокля, която Николай най-много харесваше, и с любимата си диамантена брошка пеперуда — сякаш беше ходила да се преоблече за случая. Само един поглед към нея беше достатъчен той да забрави поне за миг всичките си проблеми. Обичаше я. И винаги щеше да я обича.
	— Виж — каза едносрично тя и му подаде с разплакани очи една невзрачна хартия.
	Беше телеграма. Нямаше нужда да гадае — беше от Распутин.
C>
	„Страшен облак над Русия. Беда, много мъка, няма изход, море от сълзи, безмерно, ами кръвта? Какво да кажа? Нямам думи, а неописуем ужас. Знам, че всички искат от теб война, и верните ти, без да знаят, че е на гибел. Тежко е Божието наказание, когато Той ни отнеме пътя. Ти си цар, баща на народа. Не допускай безумните да тържествуват и да погубят и себе си, и народа. Всичко тъне в безкрайна кръв.
	Григорий.“
C$
	Николай погледна към небето, погледна жена си, надраска върху указа „Да се отмени“ и захвърли писалката. Две капчици мастило пръснаха върху бюрото като малки черни сълзи.
	— Да бъде Божията воля — каза императорът, стана и се прекръсти. Сега вече можеше да въздъхне с пълни гърди. Войната беше отложена.
	Алекс го погледна както тогава, на моста, когато отиваха към църквата… Николай се усмихна за пръв път от седмици и си повтори като заклинание. „Няма да участваме в проклетата война.“
	И се направи, че не чу как някъде далеч един глас тихо, но ясно попита: Ех, царю, царю, нима вярваш в това?
	Знаеше, знаеше Николай какво чака него и семейството му. И не от пророчествата на Распутин. Беше прочел съдбата си в писмо на свят монах преди петнайсетина години. А той беше написал още преди Наполеон да види горящата Москва какво чака Романови. Дълго плака царят, докато го четеше. И на, толкова години оттогава, а той все се надяваше онова да не е истина. В него още живееше надеждата, че злата прокоба ще отмине семейството му и огромното му царство.
	Само че, каквото Господ е драснал, не се изтрива.


>	Глава VI
>	За мадоните в руските кръчми, за тайнствени мафиоти и скучаещи атомни енергетици

E>
	Забележките в един роман отбелязват и поясняват негови важни части. Ако няма забележки, значи в него няма нищо забележително.*
	[* Първата забележителност, която се набива на очи е, че тоя роман има много забележки. Те образуват едно _забележително пространство_* и дори може да се каже едно допълнително самостоятелно произведение (също много забележително). Понякога, както веднага ще се убедите, към самите тях има подзабележки, _под_ тях са вмъкнати трети и т.н. — като руските матрьошки. За допълнително затормозяване се цитират и забележки от различни негови части (книги), както и към други източници. Затова най-добре е да се водят (за)бележки.]
	[* тук се използва терминология от теория на множествата*.]
	[* и на други места се използват разни научни термини, щото тоя роман е забележително научен*. Например за отбелязване е честата употреба на рекурсивни (може да потърсите какво означава или да разгледате матрьошка) похвати, които може да се прекъсват изненадващо.]
	[* ами, глупости.]
@	Древна (издателска?) мъдрост.
E$

	Ако у Божидарови имаше часовник с кукувичка, тя тъкмо щеше да е изкукала четири пъти. Обаче нямаше. Затова стопанинът на къщата стоеше до прозореца в кухнята, обгърнат от тишината на спящия град, от рой тъжни спомени и от протрития си омазан халат.
	Беше изминала една седмица от двете аварии в централата и ден по-малко, откакто се върна Радостина. Седем спокойни, топли слънчеви дни от отлитащото лято, през които се случваха само хубави неща — или поне така му изглеждаше. Децата се радваха на подаръците, които донесе майка им от далечния, но от друга страна близък Съветски съюз, Божидар оправи бойлера, вечер играеха бридж или някоя друга любима игра и дори в работата му всичко се нареди — Никифор вече му беше съобщил, че го изваждат от смените и че го прави свой пръв и, така да се каже, несменяем помощник.
	И през тази спокойна като дунавско блато и дори миришеща така седмица нито веднъж не го посетиха любимите му кошмари… До тази нощ. Но ето че само преди час беше пак на оная безименна улица до Таганка* и отново виждаше проклетата количка за сладолед, продавачката до нея и омразния тип без лице от синята волга. И пак беше коленичил в праха, а сълзите се стичаха по лицето му и капеха по земята.
	[* Таганка — име на площад в Москва, жарг. от „Таганская площадь“. Със същото име има улица, спирка на метрото и театър. Стават легендарни по времето на Висоцки. Сега вече май не са. Не знам.]
	— Господи, няма ли спасение, няма ли милост? — прошепна Божидар.
	Но нямаше.
	Затова той, с отдавна насъбрано отчаяние, превърна за пръв път безответния си въпрос в плаха молитва и го заповтаря като стих от някаква стържеща душата несвършваща песен, докато накрая не издържа и пак се отнесе, опрял чело в студеното прозоречно стъкло.
	И пак беше есен, а той пътуваше към Нововоронеж, където го чакаше неговата съдба.

	* * *

	Сутринта на перона във Воронеж ги посрещна някакъв дребен началник от Учебния център, облечен в безличен кафеникав костюм, с бяла найлонова риза с протрита яка и вратовръзка, която, изглежда, беше произведена от бракуван маскировъчен халат. Той ги поздрави с изкуствен патос, осведоми се как са пътували с любезно изражение на недоспал митничар и ги поведе към изхода.
	На площада пред гарата ги чакаха уазка на централата и симпатична жена на средна възраст, облечена в тъмносиньо спортно костюмче. Казваше се Ала Кузнецова и отговаряше за групата им през периода на обучение. Тази мъглява формулировка означаваше, че трябваше да следи дали чуждите специалисти уплътняват правилно времето си, имат ли непозволени контакти със съветски женщини и не препиват ли в компании без осигурен хроникьор на събитието. В резултат чуждите специалисти се скатаваха от работа от първия ден, препиването спираше веднага след като свършеха рублите и алкохолните запаси от куфарите, а върху забежките с жени се установяваше текущо негласно споразумение, разбира се, без държавна такса и местни налози.
	Вторият член на делегацията — Егор Алексеевич, освен че притежаваше такава интересна вратовръзка, изигра важна роля и при тръгването, като изчака всички да се качат и каза една от любимите на всички руснаци думи: „Поехали.“
	Божидар вече беше идвал в централата, но останалите за пръв път минаваха през околностите на Воронеж, нафрашкани със суперсекретни обекти, и любопитно блееха през прозорците с тайната надежда да зърнат силозите за СС–20*1 или поне някой завод за свръхзвукови бомбардировачи, маскиран между купите сено на местния колхоз*2.
	[*1 Прочути съветски тактически ракети от времето на студената война.]
	[*2 Съкратено от „коллективное хозяйство“ — съветско стопанство с държавна земя — като нашето _текезесе_, само че според Божо много, ама много по-гадно. Можете да прочетете данните в Уикипедията, а после да съобразите, че на практика колхозникът е крепостен селяндур, чиито господар е държавата*. Тя затова и така се казва на руски: государство. А съветското государство, според много автори, се отнася към колхозните селяндури далеч по-зле от царските помешчици. За ваше (наше) сведение, според други не е така.]
	[* Тъй като и съветската държава си има господар, тук вече всички са крепостни на един, може да се каже, генерален помещик. А именно генералния секретар на ЦК на КПСС. На практика, поради голямата му централна отдалеченост, съветските крепостни селяндури са собственост на партийния секретар на съответната деревня.]
	Но ракетни силози и секретни заводи не се виждаха и пътуващите си мислеха, че съветската власт владее отлично маскировката — на супервоенни съоръжения и от всякакъв друг характер.
	До Нововоронеж минаха през две-три села, които, изглежда, не се бяха променили особено от времето на Есенин, когато боядисването на дограмата се е смятало за неоспорим признак на богатство и просперитет. Как беше? — „У каждого крашены ставни, у каждого сад и гумно…“*
	[* У каждого сад и гумно. У каждого крашены ставни — стихове от поемата „Ана Снегина“ на Сергей Есенин. Ставня на руски означава капак за прозорец (обикновено дървен). Когато стотина години по-късно преминах през един от отломъците от нерушимия Съюз, положението със _ставните _и черчеветата беше пак същото. Излезе, че великият поет е описал определено непреходни неща. Онези, които не са запознати с това още по-велико произведение, могат да го прочетат например [[http://flibusta.net/b/70650/read|тук]].]
	Обратното беше.
	Божидар знаеше, че в руските степи гори се срещат тук-там. Спомни си и че точно за дърва се избиха радовци и криушани. Но и да не беше си спомнил, пак това беше причината. Важното бе, че той най-накрая си даде сметка колко трудно се строят дървените „хаты“*1, пред които другаря Ленин така е обичал да се снима за спомен на поколенията. По пътя забеляза също, че камъните са рядкост, а по тенекиените покриви се досети, че и керемидите по тукашните места очевидно са били изобретени късно. Най-накрая той заключи, че руската деревня*2 се състои от почти еднакви по форма и големина едноетажни къщурки с точно такива покриви и хилави дървени оградки*3.
	[*1 Хаты — хижи, селски дървени къщи (рус.). В романа често се срещат русизми, а също и руски думи, за да се придаде атмосферата на онази епоха. В повечето случаи употребата им има ироничен подтекст.]
	[*2 Ето тук на автора първоначално му се е искало употребата на това селско понятие да има ироничния подтекст, за който става дума в заб. 7. Но руската деревня, както пояснява в следващата забележка самият той, е толкова скръбна, че мисълта за всяка ирония вече не изглежда уместна.]
	[*3 Някога в часовете по руски се учеше един тъп разказ за мужика Степан. В него се разказваше как в добре синхронизирана акция кулаците* подпалили колхоза и изба`та му. Планът бил да го накарат да се втурне и да гаси изба`та си, а в това време да изгори проклетият колхоз. Обаче Степан не се разсеял, а продължил да гаси омразната на кулаците и другите нормални хора, но пък иначе скъпа на сърцата на всички съветски празноглавци стопанска формация. После колхозът построил на Степан нова изба`.
	Постъпката на Степан се привеждаше като назидателен пример за правилен отговор на въпроса кое е по-важно да се спаси — частната или колхозната собственост. Според Божо, за човек, който е видял какво представлява тая… може да се каже _приютяваща постройка_ за съветски селяни, решението на Степан ще изглежда естествено по съвсем друга причина: да се спасява изба` е пълен серсемлък. Стените, ако са дървени, изгарят неспасяемо; тенекиеният покрив, както сами се досещате, и така ще оцелее, а вътре обстановката е като при обран вехтошар — каквото е останало, не си струва трудът да го замъкнеш на боклука, камо ли да го спасяваш от пожар. Сега си представете _деревнята_, образувана от много такива изби`. Ами пълна трагедия си е.]
	[* кулак (от руски — юмрук) — понятие, заемащо особено място в терминологията на болшевиките. В дореволюционна Русия кулаци наричат заможни селяни, които са спечелили своето богатство по нечист, нечестен начин и държат своите съселяни в зависимост, _в юмрук_ (кулак). Само че кой да каже кога едно богатство е честно, като няма честномер, както и дали ако държиш някого по-изкъсо, това е лошо? Ами ако е мързеливец и пиянде? Или завистник и злобар. Ами ако е насилник? Неопределеността на процеса е ясно подчертана в речника на Владимир Даль. Там кулак има трийсет синонима и определения (ако правилно съм ги преброил). Според Божидар, точно неопределеността на това староруско завистническо, потисническо, омразническо, злобарническо и прочее понятие е използвана от болшевиките*1 за разправа с онези селяни (в мноого широки граници), които независимо от заможност, начин на забогатяване, взаимоотношения със съселяните си и всичко останало, _отказват да сътрудничат доброволно_ на т.нар. съветска власт. В смисъл опъват се, извъртат, шикалкавят, туткат се и въобще показват явно нежелание да й дадат, щом тя нагло и безцеремонно поиска за „делото на пролетариата“ и успеха на безчовечните замисли на болшевиките онова, което притежават. Не се приема за смекчаващо вината обстоятелство дори ако с това те обричат на гладна смърт себе си и семейството си. Тези, които откажат да си дадат имота, независимо от размера му, биват разкулачвани*2. Какво означава това ли? Също като в речника на Даль и тук има страшно много значения. Трудно е да се опише, но според Матей, който е специалист по синонимите, то е нещо като съвкупност от разчленяване, размачкване, разбиване, размазване и останалите „раз…“, които могат да хрумнат на един злобен ум, размесени до едно ново агрегатно състояние. Разбира се, всичко зависи от „указанията отгоре“ и се дирижира от местния комунистически сатрап. За повече лошо настроение, ако искаме да узнаем как това понятие се сраства с човекомразния смисъл на т.нар. ленинизъм, колко „кулаци“ са избити и какви нечувани беди е донесло на селските труженици в обширните региони, _заразени_ (ако използваме едно сравнение на инж. Къбоков) с болшевизъм, може да погледнете [[https://ru.wikipedia.org/wiki/%D0%9A%D1%83%D0%BB%D0%B0%D0%BA_(%D0%BA%D1%80%D0%B5%D1%81%D1%82%D1%8C%D1%8F%D0%BD%D0%B8%D0%BD)|тук]].]
	[*1 Ето и определението за кулак на вожда (_главния бяс_, както би казал Достоевски) на световния пролетариат: „Всеки селянин, който е произвел пшеница (храна) със своя труд и даже без използването на наемен труд, _но крие пшеницата_ (курсивът наш), се превръща в кулак, експлоататор, спекулант.“ Това е идиотското му определение. Няма да го коментираме, защото според авторитетни медицински изследвания на д-р Ломброзо и други автори се получават трудно лечими пристъпи на повръщане.]
	[*2 У нас би звучало като „разчорбаджийстване“, но терминът не се е наложил, защото няма как да носи конденза от злоба, завист, омраза и жестокост на русизма.]
	Руският мужик е нарекъл къщата си „изба`“.
	От купчина такива „изби`“, които с беднотията си могат да разплачат гранитно паве и даже талибан с по-мек характер, се състоят десетки хиляди руски „деревни“. А от тези, през която минаваха, само на двайсет-трийсет километра и на някакви си двеста-триста години се издигаха вентилационните тръби на Нововоронежката АЕЦ. Но… никой от малката група български специалисти — по понятни причини*, а също така и от още по-малката група посрещачи — по още по-понятни, не изкоментира пейзажа.
	[* Понятни причини — за читателите, нямали късмета да живеят при развития, да не говорим в неразвития соц, тези причини ще са съвсем непонятни. Ние имахме този късмет и за нас са си ного близки до сърцето. Като прочетете тая книга, може и на вас да ви се поприближат. Ако вече новата народна власт не е направила необходимото в тая насока.]
	След около час автобусът спря пред единствената в Нововоронеж гостиница* „Дон“. Вътре ги посрещна управителката, разгледа ги, сякаш за да ги идентифицира от афиш за издирване, и ги покани да им покаже стаите. На инж. Къбоков, като шеф на групата, се полагаше самостоятелна комната (_демек_ стая). Останалите бяха настанени по двама. Ала Кузнецова им връчи програмата, Егор Алексеевич попита за неясни моменти и понеже такива нямаше, двамата им пожелаха приятно прекарване до края на деня. Тогава в едно от двете кафета в Нововоронеж щеше да се проведе и официалното запознаване — традиционните вечери на българо-съветската дружба.
	[* Гостиница — хотел. Интересно колко си приличат с нашето „гостилница“. От друга страна не е ясно и защо толкова се различават. От трета пък, защо пред тая прелюбезна дума предпочитаме идиотската „ресторант“. Според една от водещите теории, това е защото ни подсеща там да сме нащрек с рестото.]
	Не беше особено вдъхновяващо, но денят така и така беше загубен.
	Настаниха се бързо. Стаите бяха доста прилични: имаше легло, оръфано бюро с дърворезба от саморъчни надписи на избрани български гости на хотела, а също стол и поставка за куфари. За повече лукс в покоите на ръководителя беше добавен черно-бял телевизор, който, естествено, не работеше. Въобще, бяха се постарали и се беше получило нещо средно между колежанско общежитие преди неотложен ремонт и английски приют в лоша година. В гостиницата цареше ред и дори хлебарките гледаха да не се мяркат, щом се приберяха уморените специалисти. Инж. Къбоков обиколи групата, колкото да даде на всички общи наставления „да внимават“ и „да не се излагат“, после се изтегна на леглото и потъна в дълбок здравословен сън.
	Към шест вечерта цялата българска група се затътри към „Фиалка“. Пред входа на кафето ги очакваше малък митинг. Петнайсетина руски ребята* напъваха да влязат в заведението, а могъща лелка с дрезгав глас препречваше входа с тялото си и с решителност, достатъчна за наказателен взвод картечари. На две-три крачки от нея стояха трима руснаци. Божидар ги погледна бегло. Нямаха значки за принадлежност към местната мафия, но за младия мъж до вратата не беше и необходимо. Той ги изгледа като шеф на гилдията — дрипави търговци, дето само цапат чаршията, и извърна поглед.
	[* Младежи (рус.) — вж.заб. 7]
	Инж. Къбоков не се докачи, а разбута внимателно тълпата, спря до лелката и на хубав руски запита за причината за безредието.
	— Днес има вечер на българо-съветската дружба — избоботи лелката, — а тези хаймани искат да влязат за разпивка от обяд.
	— Ние сме българската група — започна елегантно преговорите инж. Къбоков. — Разбирам, че се опасявате от неприятности. Само че ако не ги пуснете, вие ще сте на тръни през цялото време. Ние също ще сме напрегнати… Това не са ли пак неприятности? И кой ще спечели от подобно напрежение? Нека да влязат, на наша отговорност — продължи Божидар и докато поемаше кръста, внимателно пъхна в джоба на картечарката десет рублички. — Всичко ще е наред, не се притеснявайте. Пък защо и вие да не се почерпите, като е празник.
	Отбраната се поколеба, но… да, на този млад мъж можеше да се има доверие. Какво можеха да направят? Най-много да запалят сградата. Ще се повеселят, ще полудуват. Млади хора са. Още другарят Сталин е съветвал да се даде път на младите. А десет рублички са си десет рублички. Бариерата се вдигна и в кафето нахлу свободната съветска младеж.
	Едва се бяха настанили на софрата на дружбата, когато пред Божидар кацнаха три запотени бутилки „Столичная“.
	— Ние не сме поръчвали — осведоми той келнера.
	— Това ви го изпраща Валери — каза представителят на заведението и дискретно се извърна към масата на дарителя.
	Инж. Къбоков погледна в същата посока. Беше шефът на гилдията. Знаеше си.
	Официалната част започна с безсъдържателна реч и тутакси завърши след гаврътването на първата водка. Около час след началото на разпивката Божидар се премести на масата на Валерката.
	Оказа се, че жеста на Божидар беше оценил не кой да е, а самият Валери Краснов — „кръстникът“ на региона. Беше на около трийсетина години, с късо подстригана коса и очи с цвят на протрити дънки. Говореше на жаргон, който Божидар малко познаваше, но пък през няколко изречения, за да уточни нивото на разбиране, питаше: „Понял, блядь?“*.
	[* Понял, блядь? — Разбра ли, курво? (рус., жарг.). Често употребявано жаргонно съчетание в някои среди, приблизително съответстващо на българските изрази „кучка“, „копеле“ и „пич“, а по духовен афинитет прилича на особено популярното в американските филми „fuck you“. Когато попитах веднъж Божо, той ми обяснява половин час на четири езика. Накрая ме попита „Понял, блядь?“ и понеже аз направих физиономия на идиот, на когото обясняват струнната теория, той се захили: „Нет? Фак ю.“.]
	Покрай многото си достойнства Валерката се оказа начетен младеж, който цени високо съветската книга и е готов да я изкупува по няколко хиляди бройки месечно. Възможностите на организацията бяха впечатляващи и ако схемата се задвижеше, инж. Къбоков можеше да си докарва по за една черна волга на тримесечие. За да не си помислят новите му партньори, че е дребен играч, Божидар въобще не обели дума за мострите, които носеше от България.
	По-нататък не си губиха времето с празни приказки и досадни тостове, а наблегнаха на водката и мезетата, които приготвяха в кухнята специално за резидента.
	Към единайсет антуражът на Валерката напусна „Фиалка“ и помъкна Божидар към някаква конспиративна квартира. По пътя спряха да изяснят някакви професионални въпроси с двама парни. Специалистите по комуникациите от екипа оправиха нещата набързо. Пердахът беше миролюбив и здравословен като армейска физзарядка. Накрая набутаха провинените в крайпътните храсталаци. Божидар стоеше отстрани като почетен гост, а до него беше милиционерът, който бдеше да не би побоят да излезе извън конституционните рамки. Очевидно всичко беше съгласно нормативите и представителят на властта тръгна да докладва, удовлетворен от видяното.
	В конспиративната квартира ги посрещнаха две мацета с къси тъмносини полички и полупрозрачни дантелени блузки с китни буфан ръкавчета. Приличаха на мажоретки, само че вместо да заподскачат и палаво да раздрускат хубавите си цицки, те изгледаха инж. Къбоков с един от ония развратни погледи, които, както казват познавачите, карали да се уголемяват най-важните органи на истинските мъже.
	— Влизай, блядь — покани го гостоприемно домакинът и махна с ръка на сладураните: да носят водката, мезетата и останалите атрибути за предстоящия интелектуален разговор. — Ако искаш някоя от тези кукли за тая вечер, само кажи — допълни Валери, когато влизаха в хола, но Божидар само се усмихна на поканата на домакина като странстващ проповедник — в смисъл не че има нещо напротив, но сега са пости и не е положено, а и още не си е изпил чая.
	Колкото и да се напъваше да изглежда печен, той не успя да прикрие шашването си, когато прекрачи прага. Дотогава инж. Къбоков беше гледал само орязаното копие на „Кръстникът“ и нямаше откъде да знае как изглежда домът на „капо ди тути капи“ за руски регион. Стаята изглеждаше голяма почти колкото кабинета на другаря Мичев, но това не можеше да бъде вярно. Фрашкана с книги библиотека запълваше една от стените до тавана, а по другите висяха старинни икони в сребърен обков и три картини на неизвестен майстор. Беше очевидно голям руски талант, но съдейки по сюжетите, техниката и възгледите му, за него никой скоро нямаше и да чуе. В далечния ъгъл имаше бюро, правено сякаш по поръчка за шефа на руския клон на Манхатън банк, а вдясно от вратата, около ниска стилна масичка, бяха разположени четири разкошни кожени кресла. „Струва си да му отстъпя на тоя младок половин милион фунта при преговорите — помисли в стила на стаята Божидар. — Изглежда оправен, а и после може да го използвам като изкупувам руския златен запас. И защо само руския…“
	— Сядай, блядь — каза дружески Валери, посочи едно от креслата и сам се настани на срещуположното.
	— Хубава ти е бърлогата — каза Божидар и докато сядаше, зяпна за пореден път. — Това там отсреща е първото издание на Шекспир на руски, нали? — посочи той седем дебели черни тома на третата лавица.
	— Да. Виждам, че не съм се излъгал. Личи си познавачът. Ти си един от малцината, които са го виждали. По принцип тук рядко каня външни хора.
	Божидар замълча и заразглежда библиотеката, като се мъчеше да не изглежда като*1 руски селянин, пуснат в германски гастроном. Тук имаше толкова старопечатни книги, че нямаше да се изненада, ако откриеше и „Слово о полку Игореве“*2, забутано между екземпляр на библията на старославянски и… е, някакви там книжа от личната библиотека на Бердяев*3, Гиляровски*4 или нещо подобно.
	[*1 Като руски селянин в германски* гастроном — тази част от Романа е писана преди много години, когато повечето граждани от бившия _соцлагер_ бяха още живи, а с тях живееше и иронията в това сравнение. И сега (2008 г.) бившите руски _колхозники_ живеят традиционно бедно. По времето на събитията в тая глава немотията там беше неописуема. Техните хранителни магазини бяха празни — в пълния смисъл на думата, докато германските гастрономи — дори от Източна, да не говорим за Западна Германия, бяха нафрашкани с такива стоки, каквито на горките руски селяни — доколкото авторът познава беднотията на соца от всяко естество — не е възможно и да са се присънвали. Затова е трудно на човек, който не е запознат с типичностите на социализма, да разбере „какво е искал да каже авторът“. Все пак сравнението е запазено заради историческата автентичност. След тия обяснения може би ще си представите как би гледал такъв нещастник в царството на немислимото за него изобилие. Ами как, как… Като руски селянин в германски гастроном — ето така.]
	[* по-правилно е „в западногермански“ — тогава все още съществуваха две Германии — Източна (_нашата_) и Западна (капиталистическата)(вж.заб. за ГДР). За Източна съветските властници се напъваха да изглежда като витрина на соца. Затова в гастрономите й имаше двайсетина вида салами. Докато, да речем, в българските, имаше три-четири: прочутия „камчия“, хамбургски, биренки и един боклук, кръстен от соцтружениците „кучешка радост“. Абе, кой каквото иска да говори, но и той си беше вкусен.]
	[*2 Слово о полку Игореве — прочута древноруска поема от края на XII век. Смята се за доказано, че авторът й е неизвестен българин, който — по преобладаващо мнение — е от с. Голямо Бучино*, Пернишко, защото няма как да е от другаде.]
	[* Въпреки горното неоспоримо съображение, други посочват за родното му място с. Малко Бучино. Но научните авторитети отдавна са доказали, че не може да е от Малко, когато е от Голямо.]
	[*3 Бердяев, Николай Александрович (1874 — 1948) — руски философ, изгонен от СССР през 1922 г. Един от първите, които разбират какво представлява болшевизмът, комунизмът и другите подобни изобретения на Мордохай и останалите злодеи от шайката му. Както казва Божо, „Ако произведенията му бяха разпространени и изучавани навреме по нашите земи, може би щяхме да прескочим направо в бъдещето, без да цопнем в блатото на болшевизма, където май ни е съдено да изпуснем последните си мехурчета през жвакащата тиня на Мордохаевите зли измислици в кавър версиите на Бланк-Джугашвили-Станишев*.“]
	[* Вече може да се трансформира в Бланк-Джугашвили-Нела Корнелова. Тя е новият корифей и отдавна е достойна да бъде погребана в мавзолея или поне в кремълската стена.]
	[*4 Гиляровски, Владимир Александрович (1853 — 1935) — автор на книги за нравите и обичаите в едновремешна Русия. Най-четена вероятно е „Москва и москвичи“ (1926). В България по някои проучвания я чете всети втори* от сто хиляди анкетирани русофили. Сред русофобите популярността й е на три порядъка по-ниска.]
	[* Не е ясно защо пък точно всеки втори. Вероятно зависи от начина на броене, защото ако погледнем резултата отзад напред, ще се окаже всеки деветдесет и девет хиляди деветстотин деветдесет и осми. Според други, е „и девети“, аналогично на деветоюнския преврат или дните на победата 9-ти септември и 9-ти май, но български учени от СДС оспорват това заключение. Да не говорим, че можем да броим объркано и тогава всичко съвсем се обърква. Авторът не взема страна по тия неясни въпроси. Бъдещите мащабни проучвания, финансирани от многобройните еврофондове с русофобски характер или поне с такива оттенъци, ще хвърлят светлина върху тоя изключително важен за българската наука (и дваж-триж, а вероятно и четириж по-важен за световната) проблем.]
	— Ти си доста по-различен от твойте сънародници — продължи Валери.
	— Какво ми е по-различното?
	— Всички, които се влачат тук, веднага започват да пробутват парцалите и боклуците, дето са домъкнали. Бас държа, че и ти носиш, само че не обели и дума. Докато разговаряхме в кафето, не зяпаше нашите курви като загорял зек*. А на твойте пичове им течаха лигите. Горд си, не може да ти се отрече, а и носиш на пиене. Това ми хареса. Освен това… — започна Валерката, но на вратата се почука. — Влез — каза резидентът.
	[* Зек, от „заключенный“ — затворник (рус., жарг.). Някои социологични проучвания сочат, че в повечето руски фамилии има поне по един _зек_. Затова по време на паради ще е честно пропуснатите им близки да манифестират като втори безсмъртен или по-точно _обезсмъртен_ полк.]
	Една от кифличките дотътри масичка на колелца и занарежда пред тях чаши и чинийки.
	— Остави ни, Леночка, сами ще се оправяме — прекъсна я Валери и я погали по крачетата нагоре, докато й запретна поличката до кръста.
	Леночка хихикна развратно и излезе.
	— Да, освен това ти умееш да мислиш като мениджър — употреби Валери тая непозната* за повечето руснаци дума, — разбираш нуждата от организация и това също ми харесва. И трето, не си ченге.
	[* Тогава (б.а.).]
	— Откъде си сигурен?
	Божидар не се опитваше да се прави на интересен, но му стана неприятно разни резиденти да го разглеждат като филе на вилица: а бе, прясно изглежда, но най-важното е, че е кашер.


	— Театрото пред кафето — поясни Валери. — Нито едно нашенско ченге нямаше да изиграе такава балада. Ако всичко си го изиграл, значи си артист от висока класа, а за такъв гастрольор щяха да ме светнат, блядь. Освен това те гледах и в градинката. Ти за пръв път попадаш на такава стихосбирка, нали?
	— Да, за пръв път — каза Божидар и си помисли, че руските мафиотски босове изобщо не били случайни хора. — Досега не ми се случвало. Сигурно защото не съм познавал такъв…
	— Какъв?
	— Mafioso. Capo di tutti capi*.
	[* Capo di tutti capi — глава(тар) на всички главатари (итал.). Преводът е даден за всички, които не са запознати с основните мафиотски изрази. Най-вероятно е непросветените да не са от български произход. Както е казвал много пъти инж. Къбоков, у нас мафията е любима основна обществена единица. Всичко, свързано с нея, на нас ни е ясно от най-ранно детство. Може да се употреби и шаблонния израз „до болка ни е познато“. И тъй, и иначе — пояснявал ми е той — нашата жизнена стратегия се състои от поредици и слоеве шаблони с характер на условни рефлекси. Те винаги са се изграждали от някого, тия превръщащи ни в марионетки и приобщаващи ни към текущия вариант на _cosa nostra_ _социализма_ задължителни схеми и норми за поведение. Все едно дали са набивани в главите ни от пропагандния апарат на болшевишките комисари*1, дали ни пързалят техните съименници от Евросъюза за правата на негри, цигани, мигранти, джендъри и прочее атлантически ценности, дали ни облъчват с внушенията на масмедиите за предимствата на американската мечта — тоя перфиден начин за робуване на злите старозаветни божества — парите и алчността, принуждават ни да се приобщим към изместващата християнските ни ценности _борба срещу антисемитизма_, или пък ни заробват организации за защита на свободата на личността и ни облива класическата воня, които произвеждат масмедиите и останалите системи за видиотяване на Господарите*2 на света.]
	[*1 _Комисиите_ са любима управленска форма на болшевишките главатари, които съответно са _комисари_. Според Матей е странно (той не искал да използва по-многозначителни сказуеми), че и при управляващите юнаци от Евросъюза е същата схема.]
	[*2 Матьо, нали е поетична душа, веднъж ми каза нещо много интересно:
	— Нали си чувал оня цитат на Шекспир или май на някакъв друг англичанин със същото име за това, че животът е театър? — вика.
	— Чувал съм — викам.
	— Е, помисли си сега, че всичко това, което виждаш като добри или зли герои в ежедневието ни, са само роли. При това, докато играем текущата, не си спомняме предишните. Също като в театъра — докато си Хамлет, не бива да си спомняш някое друго от артистичните си превъплъщения. Нали си му чат? Кофти ще е тая трагична и меланхолична кралска особа да произнася реплики от „Тартюф“ в наша кавърверсия. Представяш ли си? Както си говориш задушевно с Офелия, да изтърсиш „А, оригнах се, прощавайте: туй просташко малко пада, ама пърдоне моа, човещина, да го задържиш не можеш!…“
	— Да, имаш право. Много тъпанарско ще е Хамлет да се… тъй де, да ме прощава човекът. Така е — животът често се получава доста жестока пиеска.
	— То и „Хамлет“ не е особено радостна. А и нямаше да е интересно*, ако Клавдий се беше разкиснал в разкания и беше постъпил своевременно в манастир, датският принц и Офелия се бяха изпоженили във второ действие, Лаерт им беше станал кум, Полоний беше изврънкал да служи на короната като майордом на двореца, кралицата се беше посветила на внуците, а Розенкранц и Гилденстерн бяха поели грижите за кралските конюшни.
	— Да, така няма интрига, няма екшън, няма поанта, а няма и нравствен завет.
	— Ето, виждаш ли? Затова не си спомняме предишните животи — за да можем да се превъплътим в текущия ни образ, да доставим радост на Зрителите и да заслужим поне сдържани ръкопляскания. Още повече че пиесата е съвсем истинска, а и Сценаристът, Режисьорът и Постановчикът са с възможно най-високите изисквания. И нищо не можеш да им откажеш.
	— Добре, всичко изглежда правдоподобно, но какво следва от това? — попитах, щото той рядко казва нещо само да раздвижи локално атмосферата.
	— Какво ли? Помисли: в театъра, като свърши представлението, не мразиш никого от колегите, само защото е играл образ на някой от лошите. Нали следващия път ти може да си в такава роля. Както се пее в песента, „Всичко е само игра, всичко е само спектакъл“.
	— Искаш да кажеш да не мразя Господарите?
	— Ти го каза — вика.]
	[* Матей очевидно беше забравил тоя разговор, защото веднъж ми даде подобен пример с друга пиеска от същия автор: „Образите на Макбет и Макбетицата — изхили се той — са ужасни. Но ако ги замениш примерно с благородно семейство християнски мисионери, няма да има велика трагедия, която да сее добро чрез измислените злодейства на своите герои. И в живота е така, само дето там преживяванията са истински. Но облагородяващият душите ефект е отново налице*.“]
	[* За ония, които оцелеят, разбира се. Но често за тях това не е голяма утеха (б.а.).]
	— Така ли се казваме на италиански?
	— Изразът е универсален.
	— Това говори за мащабите. Не си ли се замислял? Целият свят е пълен с лобита, ложи и приятелски кръгове — използва Валерката понятието, до което българските политици щяха да достигнат след години и да го харесат толкова, че да го направят основна структурна единица на обществото (ако може така да го наречем). — И нямаш никакъв шанс да се класираш за нещо по-сериозно — продължи той, — щом не се числиш към някаква подобна… общност на интереси. Аз виновен ли съм, ако това е така?
	— E sara mia colpa, se cosi e.
	— Какво, какво?
	— Повторих това, което каза, само че на италиански. Това са думи на Макиавели, когато разсъждава за скверната същност на управлението — каза Божидар. — Но ти си прав. Погледнато по същество — това са си все мафии. Е, има някакви различия — главно в изразните средства — засмя се той.
	— Зависи от цената на играта. Щом тя е достатъчно висока, средствата стават едни и същи: не се подбират. И това трябва да ти е ясно, щом си чел Макиавели. Но си прав, че има някои национални особености. Американците предпочитат снайпера, италианците — гаротата, а в Северна Ирландия си падат по армейски взривове.
	— За това говорим. А вие какво предпочитате? Чувал съм, че навремето сте се ориентирали към маузера, но онези изкусни тарикати от ЧК* са ви прецакали.
	[* ЧК, от „Чрезвычайные комиссии“ — държавни органи, създадени от Ленин през 1918 г. за преследване и унищожаване на враговете на съветската държава. Тук влизат всички, които са между двете крайни категории: от тези, които воюват срещу нея, до онези, които не са съгласни с някоя от догмите на болшевишкия режим или просто не допадат _идейно_ на някой болшевишки главатар. Падала бая работа, защото по разпореждане на В.И.Л. в ликвидационните мероприятия се включили няколко милиона. Съществували са до 1922 г., когато — с оглед разширяване на дейността — са заменени от организации с по-висока производителност. Както Матей беше написал в една своя статия, „те са събирали през годините възторзите на изявени болшевики и други международни садисти, за обработването чрез инструментариум с подходяща функционалност и калибър на съветски и чужди граждани — главно до състояние с удовлетворителна степен на леталност, или поне до превръщането им в соцзомбита, готови да предават на заколение приятели и близки по права и съребрена линия, да закриват с телата си амбразури със стрелящи тежки картечници и да се избиват взаимно при произнасяне на ключови изрази от типа «вся власть советом» или «за родину, за Сталина».“ Както инж. Къбоков пък веднъж се изразил, Съветският съюз на практика бил един гигантски Колизеум, в който управляващите са вкусвали цялата наслада от зрелищата с нечувана дотогава жестокост, масовост, разнообразие и нива на смъртност. Принудени сме да признаем в Матеевата статия въздействащите алюзии с книгите на льо Бон, а и впечатляващата поетична сила на Божидаровото сравнение, но, разбира се, се разграничаваме _чётко_ от тях.]
	— Сега сме универсални.
	— Значи е така, както предполагах — липсват ви традициите — изхили се Божо.
	— Да, може и тъй да се каже. Между другото, ти къде си изпраскал така руския?
	— В Атомната. Там е пълно с ваши специалисти, които говорят само на руски. Сигурно се притесняват, че ако заговорят на друг език, няма да запазят руското си самосъзнание. И току-виж — замязали на хора.
	Валерката се подхилкна. Вече му беше ясно с какво явление си има работа.
	— Други езици знаеш ли? — попита той.
	— Немски.
	— А други?
	— Английски. И италиански, както споменах в началото — засмя се Божо. — Но ги говоря по-слабо от руския и немския.
	— Къде си ги учил?
	Божидар му каза, но тоя човек нямаше спиране и в следващия половин час инж. Къбоков разказа като пред донаборна комисия всичко за себе си.
	— Добре — каза накрая Краснов, удовлетворен от чутото. — Трябва ми човек като теб. Уговорихме принципно нещата. Адреса тук го знаеш… Сега ще ти дам една връзка в Ленинград и една в Москва. Запомни тези телефони — и Валери написа номерата на една салфетка. — Готов ли си?
	Божидар погледна цифрите, каза „Да“ и когато резидентът го накара да ги повтори, му ги каза отзад напред.
	— Ти имаш феноменална памет, блядь.
	— Е… — вдигна с престорена скромност рамене стажантът.
	— Добре. Ще звъниш така: набираш, чакаш три сигнала и затваряш. После пак набираш, чакаш два сигнала и пак затваряш. На третото звънене ще ти отговорят след първия сигнал. Казваш „праща ме Валери“. Човекът ще ти определи среща. Ако имаш някакъв проблем — закъсаш с парите, трябва да разкараш стока или нещо такова — звъни им. И още нещо. Докато си тук, все едно че само бегло се познаваме. Понял, блядь? Хайде сега да минем при тайфата в бара.
	„Колко странно — помисли си Божидар. — За пръв път в живота ми някой ми казва: «Трябва ми такъв човек като теб.» Трябваше да стигна до руската мафия, за да го чуя. Социализмът не ме харесва от малък. Да, но ето тея юнаци с нетрудови доходи* — той се подсмихна — ме харесаха. Мичев никога не ми е давал телефона на служебния си апартамент. Обаче Валери ми даде номера си в конспиративната си квартира. Няма вече да съм отчаян. Все пак на някого съм нужен.“
	[* С този колкото безсъдържателен, толкова и многозначителен евфемизъм, по съветски образец се наричаха доходите от най-обикновена _незаконна_ (почти същото*1 е и _нелегална_) дейност. Отношението на инж. Къбоков към неясната материя на труда обяснява иронията му, но не може да обясни защо тая безсмислена от икономически, а сякаш и от всякакъв друг (мързелив) поглед величина така дълбоко е заседнала в съзнанието на… _трудящите се_. Матей, а и аз също сме разсъждавали по тая тема. Все пак Матей е съгласен, докато аз — не*2. Категорично.]
	[*1 Ако не е в смисъл от героичен партизански тип.]
	[*2 В края на краищата, аз какво правя? Упражнявам правото си на _писателски труд_. И какво сега — той да не би да е безсмислен? Не написах ли в резултат на тоя неясен уж процес такъв велик роман? Матей, тоя завистник, веднъж се изхили: _Трудно_ е — вика — да се каже.]
	В „бара“ бяха още четирима апапи, които поркаха яко и въобще на масата цареше творчески безпорядък. Мезетата бяха скромни: традиционните три-четири вида рибни филета и две купички чер хайвер, гарнирани с резенчета лимон и масълце на розички, а в някаква остаряла сребърна тава се мъдреше една средно голяма есетра, начовъркана с вилица. Усещането за ежедневие и скромност се подсилваше и от гъшия дроб: не беше прясно докаран от Франция, а беше консерва — представете си, каквато можеше да се намери във всеки спецснаб*. Вярно, приборите бяха сребърни, но някак си съвсем неаристократични, и ги използваха вероятно заради антисептичните свойства на материала. За пиене имаше традиционните три вида водка и отново обикновен двайсетгодишен грузински коняк. Грузински коняк — виж ти. Какво още имаше? Да, по масата бяха разхвърлили половин каса „Советское шампанское“, за да може всеки да пие от собствената бутилка и да не изпокара екипът. Поне това беше съобразено. Беше, както казахме, всекидневна скромна разпивка, но резидентът придаде тържественост и лично попита Божидар какво ще пие. Той каза „водка“ и пред него се появи запотена бутилка „Столичная“.
	[* Спецснаб (съкращение по типичен съветски маниер от „специальное снабжение“) — недостъпни за редовия гражданин магазини, от които с всевъзможни липсващи в тъй наречената „снабдителна мрежа“ стоки (т.нар. _дефицит_) е била ощастливявана управляващата върхушка (_номенклатурата_*1) на съветското государство. Този, който не е живял в държава от източния блок, трудно може да си представи как така дори стоки от първа необходимост не могат да се намерят в нормален магазин*2. Още по-малко може да си представи чувствата, които са ни обземали, когато видим как правоимащите купуват от претъпканите спецснабове онова, което ние никога няма да можем да намерим като висим по опашки, дори ако те са дълги колкото мечтите ни за нормален живот.]
	[*1 Матей й вика номенклатикура. Ние се разграничаваме.]
	[*2 Както веднъж беше казал инж. Къбоков, „У нас тъй наречените магазини са направени, за да могат хората да общуват по опашките и тайните сътрудници на народната власт да събират тъй важната за държавата социална информация. Така правилно ще бъде решавано кой какъв е и за къде е — дали е наше хранено момче, дали е редови кирпич за строежите по места, от квотата на превъзпитателните заведения ли е или си е направо за претопяване.“]
	„Добре, че има водка и не трябва да пия тъпото им шампанско“ — помисли Божидар с изражение на арабски шейх, който го използва само за да си изплакне краката преди молитва. Не можеше да понася сладникавото „Советское шампанское“, но руснаците си го обичаха.
	В потискащата атмосфера на тежката софра имаше и светъл лъч. Един от юнаците свиреше на китара, а двете компаньонки от сърце и душа пееха неприлични руски частушки. От рода на „Парень девушку ебет, хочет познакомиться*“ — все такива им идваха.
	[* Парень — юноша, млад човек (рус.).]
	— Пропуснах да те питам къде си виждал първото издание на Шекспир — каза Валерката на ухото на Божидар, за да не смущава музикалния съпровод.
	— В Москва.
	— При Лазар Яковлевич ли?
	— Да, при него и на още едно място — каза Божидар и го изгледа слисано.
	— Светът е малък — демонстрира обширни познания по география резидентът.
	— Ти да не би да си го купил от…
	— Не — прекъсна го Валери. — Този екземпляр ми подари един от нашите известни дисиденти.
	— Да не би да е Виталий Маркович? — попита Божидар и сега беше ред на Валерката да го изгледа изненадано.
	— Да, той ми го подари. Откъде го познаваш?
	— Един приятел ме заведе у тях преди време. Професорът е голяма работа. Много неща научих от него — главно за суровия живот в далечната тундра.
	— Щом си се срещал с такива като професора, май наистина обичаш книгите.
	— Да. Повече от тях обичам само ония зелените. С лика на Уошингтън или по вашему Вашингтон.
	— Добре, блядь — засмя се Валери. — А Виталий Маркович разказа ли ти за надзирателя си от Колима?
	— Не. Какво се е случило?
	— А, историята е дълга, но поне добре свършва. Преди две години тоя тип — виж, даже не си спомням името му — го намерили в някаква одеска уличка. Лежал си кротко на тротоара… Нищо необичайно, само дето бил по-тежък от нормалното с цял пълнител олово. Всичкото си го натъпкал в устата. Много са лакоми тези бивши надзиратели. Не зная защо, но Виталий Маркович реши, че трябва да благодари на мен. Сигурно са му казали, че съм услужил на неговия познат да се възнесе така щастливо. Аз нямам с това нищо общо*, но — нали разбираш? — не можех да откажа на човека.
	[* Възможно е да казва истината. Съдейки по описанията на Божо съм си мислил, че Валери Краснов може да е бил „вор в законе“ в онзи регион. Точно ако е такъв, съгласно техния кодекс, няма да извърши подобно престъпление. Вярно, твърде млад е*1 и по онова време тая почетна титла не е можела да се купи, както това започва да се случва, когато водещите съветски криминални ценности девалвираха при разпада на Съюза. Все пак почти сигурно е лежал някъде из ГУЛАГ, интелигентен и начетен е като Джаба Контантинович*2 и очевидно има подобаващ авторитет сред местната власт. Но дали е наистина в тая висша категория, не може да се твърди с необходимата научна сигурност. Дано някой от бъдещите изследователи на темата хвърли светлина върху тая загадка.]
	[*1 Да, но например прочутият Павел Василиевич Захаров получава тая желана от всички титла едва на 19 години. Така че е напълно възможно и Валери да е достигнал подобна почит и завидно обществено положение.]
	[*2 Джаба Константинович Йоселиани (1926 — 2003) — прочут грузински политически деятел, виден културен деятел, военачалник и криминален престъпник. Вор в законе.]
	И двамата сякаш се вдъхновиха от късмета на скромния съветски труженик и дълго си говориха. През това време шампанското не свършваше, мезетата и хайверите си стояха сякаш все така недокоснати, а момичетата пееха ли, пееха. Бяха минали неусетно два часа, когато Валерката реши да разнообрази програмата.
	— Разчистете масата — каза босът. — Искам да покажете на госта ни нашия роден руски балет. Имаш ли предпочитания за музиката, блядь? — обърна се той към Божидар.
	— Давай от „Лебедово езеро“ или, ако искаш, нещо от Стравински*.
	[* Стравински, Фьодор Иванович (1882 — 1971) — руски композитор и диригент, след 1910 г. живял в чужбина. Не е ясно защо не се е върнал.]
	— Класика. Похвално. Остави го оня чифутин… Толя, пусни каквото иска човекът — обърна се той към един от юнаците. — Сега ще видиш истинския балет, а не педерастките измислици на… как му беше името?
	— Фокин* — подсказа Божидар.
	[* Фокин, Михаил Михайлович (1880 — 1942) — руски балетмайстор, реформатор на балетния театър от началото на XX в.]
	— Да, Фокин. Добре, приятно ме изненадваш. Но той, хореографът… си е като автора. Хайде, бе, Анатолий, пускай някакво „па де дьо“. Нашите лебеди са само два — обърна се поверително към Божидар резидентът, — но в истинското изкуство бройката няма значение.
	Прозвуча като в оня виц: „Ти не му гледай оная работа. Душата, душата е важна.“
	Балерините палаво се покатериха върху масата и Божидар видя за пръв път истинския танц на трите… е, двата лебеда, но както бе отбелязано, броят на гъските нямаше значение. Важно е какво иска душата. А душата на всеки мъж — дори и на тези лицемери, които гледат с престорен интерес хилавите фантазии на разни провинциални постановчици — копнее само за едно: балерините да са без това проклето трико и той, а не оня педераст — балетмайстора, да ги хваща за хубавите голи цици. И — ох, ох, оох — между хубавите, дълги, голи бедра. А сега фантазиите ставаха реалност. Дрешките на сладураните отлетяха като ято бели лебеди, те започнаха сладко да се дупят, да вирят крачета към тавана и да показват сладките си кифлички. Лейтенантите на резидента се запротягаха през масата с отворени уста и явно искаха да им ги хамкат — а бе, също като нуга халвичка на Сирни заговезни*. Ето, това беше силата на истинското изкуство. Оживлението беше всеобщо и ако народните танци бяха продължили, инж. Къбоков може би щеше да има какво да разказва за челния съветски опит. Но не би.
	[* Обичай на тоя религиозен празник да се завързва с дълъг конец халва с подходяща консистенция (най-често бяла и с орехи), която най-възрастният член на семейството върти, а останалите се мъчат да хванат (хамкат) само с уста.]
	— Изчезвайте — каза внезапно резидентът. — Оставете ни сами с Божидар.
	И всички изчезнаха.
	— Разбирам те, блядь. Сигурно и ти си претръпнал като мен — каза с леко фъфлене Валерката. — Мога да имам всяка жена оттук до Владивосток — и той направи широк жест, за да очертае приблизително необятната територия. — Дори и секретарят на обкома* не може да има ония жени, които мога да имам аз. Само че не искам. Нищо не остана в душата ми, блядь, нищо.
	[* Обком — областен комитет на комунистическата партия в Съветския съюз. В една от своите „непубликувани, ненаписани и т.н. статии“ Матей ги нарича „областни центрове на злото“. Добре, че е останала ненаписана.]
	Валерката наля догоре чашата си.
	— Оказва се, че ти си бил и поет, блядь — изтърси пиянски Божидар.
	Резидентът го изгледа и двамата едновременно се захилиха.
	— Ти ми харесваш. Понял, блядь?
	Чукнаха се, Валерката направи движение на мислен брудершафт, Божидар му отвърна и гаврътнаха чашите. Това беше последното, което помнеше.
	Събуди се към седем сутринта, свит на някакво канапе. От Валерката нямаше и следа. Изпрати го една от сладураните и той за малко щеше да изпорти епичния си образ. Толкова силно беше желанието му да я погали по бедрата като боса й, че и — защо да си кривим душата — между тях.
	Прибра се в хотела в седем и половина, но това не направи лошо впечатление. Нямаше какво да прави половин час и се размисли. Нищо не разбираха руснаците от това, което се случваше край тях. За нищо не мислеха, освен как да изпълнят плана и как да се докопат до поредния дефицит. Телевизията, радиото и вестниците в един глас само за успехите под мъдрото ръководство на поредния вожд тръбяха. Урожая събрали, квартал от тъпите им блокове с комуналки построили, нов завод неясно за какво извисил снага, съветските учени открили нещо из космоса, в Африка оказали помощ на приятелско племе… А за мафията — нито дума. Разказваха „на ухо“ легенди за откраднати влакове с дефицитни стоки, за подземни нелегални заводи, за приказно богати _воры в законе_*. Но официалните медии не обелваха и дума за тоя рак на системата им. Те и за покъртителната, шашваща беднотия на деревните си също запазваха пълно мълчание. За лагерите — пълно мълчание. За изоставането си от генетиката, от кибернетиката, от микроелектрониката и от почти всички водещи технологии — отново нито дума. Само че мафията, лагерите, колхозната беднотия и дефицитът на всичко, и най-вече на истински морал, както и цялата останала грозотия си съществуваха. Пред очите на всички бяха. Докога щяха да могат да го крият от самите себе си? Докога щеше издържи империята им, построена на насилие и гигантски лъжи? Не можа да измисли отговор. Главата така го цепеше, че се насочи само към най-важните предстоящи задачи. Но то за тях нямаше какво много-много да мисли: трябваше да внимава подопечните му да не направят някой сакатлък, както и да успее без много шум да разкара стоката. Като сложеше две-три хилядарки в джоба, тогава щеше да мисли по-спокойно, а и — защо не — по-резултатно. Пък можеше и нещо друго да изскочи от местния социален трънак. Вече имаше такава перспективна — що да си криви по съветски душата — за най-вълнуващата го дейност връзка.
	[* В българския няма подобен термин. Не се е развил нашият език и това си е. Както казва Божо, „У нас движението на крадците не е добило съответния размах и признание. В руския има стотици думи за крадец. За всеки вид, който ти дойде на ум — отделен красив, разкриващ същността му и подтикващ към подражание термин. Но там за езиковата култура и за обществения статут на тая основна за социализма категория е започнала да се грижи още от 30-те могъщата система на ГУЛАГ. При нас какво има? Неколцина лагера — едно няма нищо. И то докато ги разработят, докато се утвърдят с име и — край. Затворили ги. Къде да израстват нашите престъпници? Кой да мисли за техния обществен престиж? Ние даже апашки жаргон нямаме като хората. Пък и тук всички крадат по равно. Никой нормален българин не мисли да изпъква. Нашият народ е умен. На прочутите «воры в законе» час по час им устройват пищни погребения. Нали са искали обществен престиж. Еми получили са го. Ние разсъждаваме по друг по-здравословен начин. Защо да се пъчиш?* Защо да се навираш в очите на милицията? И още по-зле, на данъчните. Можеш да си зобваш от държавното без много шум. А и от баламите да забърсваш при възможност не е зле. Важното е да е по малко, но редовно — това е разковничето на оцеляването, това е сигурният път за натрупване на народното богатство.“]
	[* И у нас се бяха появили кандидати за слава. Те всички бяха хранени хора на соца и следователно нямаха особени морални задръжки и не изпъкваха с енциклопедични знания. Иначе щяха да са наясно, че тя се получава най-често посмъртно.]
	Към осем потеглиха към Атомната. Уазката криволичи половин час из мирната воронежка степ — колхози, селски съборетини, нивя, жита… И изведнъж — так! — Атомна централа. Уж някакви гигантски силози — сиви и гадни, за фураж уж, за зърно, а също и други селскостопански постройки — халета или може би по-големи обори, в които живеят местните огромни съветски крави. Добре замислено, но не, комините я издават — насочени като дула към небето. И на разузнавачите от космоса им става ясно: Не са това силози и кравеферми, а аналогична атомна централа. Посрещнаха ги радушно, все едно бяха непоръчани талпи, които е по-добре да останат отвън до склада, направиха дежурния инструктаж и — бам, в централата. Влязоха в зоната и групата се облещи: подовете на коридорите бяха покрити не с епоксидна смола със задължителните за атомната в Козлодуй два слоя лак, а с пластмасови листове — като обложки от ученическа тетрадка, само че по-дебели и с доста по-голяма площ.
	„Това, като се заплеска, няма спасение с никакви дезактивации, само подмяна“ — беше помислил Божо още първия път. И беше попитал веднага: „Лесно ли се подменят листовете?“ „Не знам — беше му отговорил простодушно ръководителят на групата, — не са ги сменяли, откакто ги сложиха. — Но се усети и добави: — Пък и няма нужда, тук е чисто като в аптека.“ И като ги успокои колко е безопасно, се отправи към едно от фонтанчетата да пийне вода, че му пресъхнала устата. Обаче не пи, а само се нажабури, точно както се препоръчва в инструкцията по дезактивация, и после се изплю дискретно. На всички вече им беше ясно колко е чисто. Но това трябваше да си остане между тях, защото беше секретно. След ден-два, още като се натряскаха за първи път, руските им приятели заразказваха и други секретни истории: как две пияндета изтървали неутронен източник и един юнак спасил бригадата, като го взел с голи ръце и го пуснал в контейнера, и сега профорганизацията му купила чисто нови западногермански протези; как две чистачки спасили АЕЦ-а от технологичен гаф — избърсали някаква радиоактивна вода край реактора с парцалите, и как после ги наградили с орден „Червено знаме“ от най-високите, посмъртни степени; и как на една Атомна веднъж щели да гръмнат яко, но извадили късмет и се разминало само с едно „фъсссс“ и от това се получило едно незначително радиоактивно езерце, къде-къде по-малко от великия Байкал, но пък с нова флора и фауна, и още ей такива. Още тогава Божидар си беше помислил, че руснаците се отнасят към атомното ядро като към вража сила по време на Отечествената — трябва да бъде разгромено с наличните сили и някой от стандартните образци за героизъм — закриване на амбразура с тяло, хвърляне под танка с пояс от гранати или поне стрелба до последно от картечница, за която профилактично са ни привързали с яка желязна веригичка. И му беше станало ясно, че и в Козлодуй нещата вървят по този път. Само дето руснаците печелят войните, а ние ги губим.
	Божидар си спомни тези истории, докато ги разтикваха по същия маршрут из котата на ЩАО, без да ги пуснат, както преди, по-настрани или из долните етажи — сигурно там фонтанчета бяха по-нарядко и гледката не беше толкова свежарска. Излязоха скоро, групата се пръсна и на инж. Къбоков вече му беше ясно: и тая специализация щеше да е същата тъпотия като предишната.
	В потвърждение на прогнозите му следващата седмица мина вяло и еднообразно. Единствените преживявания бяха антрикотите и ескалопите за обяд и скучните разпивки във „Фиалка“. През тях Божидар откри, че въпреки скромните разходи парите му бързо намаляват и че май тренажорът не го вълнува особено. Все по-често мислеше за това, че трябва да продаде двата чифта дънки, кожената тужурка* и куфара с книги и плочи, които домъкна от България. За дънките имаше купувачи — беше се запознал с трима колеги от ереванската атомна централа. Тужурката хареса на най-дългия от тях. Божидар веднага го кръсти инж. Киристиджан — като един двуметров образ от детските му спомени — не само заради ръста му, а и защото гледаше на нещата отвисоко, и излъчваше нещо уж по арменски смешно, а всъщност по руски сериозно. За книгите и плочите вече трябваше да отиде до Воронеж, а за целта трябваше да се измъкне от опеката на Ала Кузнецова и от хватката на управителката на „Дон“. Първото не беше особено трудно. Но управителката не беше минавала само курсове по бдителност към профсъюза и непрекъснато, настойчиво и — не може да се отрече — доста професионално проследяваше къде миткат.
	[* Тужурка — много популярна в СССР кожена куртка, любима дреха на чекистите. Навремето, преди братята турци да завладеят пазара за кожени изделия в братска Русия, една кожена куртка от завода в Ловеч за сто лева се продаваше поне за четиристотин рублички насред кой да е тогавашен братски съветски посьолок.]
	За късмет автобусът за Воронеж спираше точно пред гостиницата и Наина Церебровна винаги излизаше да го изпрати, сякаш загрижена да провери дали са удобни седалките и да не би шофьорът — какъв срам — да си е обул чорапи, които не са в тон с вратовръзката.
	Наина Церберовна, както я прекръсти още първия ден Божо, определено показваше зачатъци на шесто чувство, защото почти не обръщаше внимание на останалите му колеги, а него следеше така, като че ли беше прототипът на Разколников. Това го дразнеше и той бързаше да разкара стоката не само заради приятното чувство да е с две-три хилядарки в джоба, а и заради тръпката да прецака в лицето на тая проклетия необятната като самия живот съветска система за проследяване.
	Съдбата обаче беше решила да добави към тези причини и още една, естествено, съдбоносна.
	Ето как се случи всичко.
	В понеделник се върнаха от тренажора към пет и половина. Тъкмо се чудеше дали да се помотае из градчето, или да слезе към Дон, когато арменските му колеги почукаха. Вече се бяха пазарили и след малко в джоба на Божидар отдъхваха от премеждията хиляда рублички — по сто и петдесет за дънките и седемстотин за тужурката. Това бяха парите, които един съветски доцент получаваше за половин година, и самочувствието на инж. Къбоков достигна съответните академични височини. И точно в този момент Гари, шефът на арменската група, предложи да полеят сделката във „Фиалка“.
	Кафето беше още празно. Седнаха маса в дъното, близо до малка площадка — дансингът в заведението. Поръчаха бутилка „Столичная“ и традиционните студени мезета — желирани езици, колбаси, руска салата, която тук така и още не бе известна като такава, и тям подобни.
	— Кухнята е като в добрите московски ресторанти — каза Божидар, колкото да се намира на приказка.
	— Грижат се, няма как: Нововоронеж е със специален статут, тук случайни хора не попадат — каза Гари и се заозърта, сякаш да открие онези, другите, дето все попадат уж случайно, а пък всъщност неслучайно, че и направо нарочно.
	— Знам — каза Божидар.
	— Като дойдеш в Армения, там ще видиш какво е кухня — напъчи се Оник, като добавяше „блядь“ след всяка втора дума.
	— Трудно ще ми бъде да дойда у вас. Няма да ме пуснат на самостоятелна екскурзия, а в момента въобще не знам дали има някакви групи — каза Божидар.
	— Това не е проблем. Ще ти пратим покана от нашата атомна — каза Гари.
	— Ти само донеси повече дънки и тужурки — засмя се инж. Киристиджан. — Ние пък ще ти покажем нашето традиционно гостоприемство.
	Божидар също се засмя. Много добре знаеше, че дънките в Армения вървят по триста рублички, а за кожено сако може да вземе от хилядарка нагоре, стига да е черно и с чекистка кройка. Само за миг си помисли, че това за гостоприемството можеше да означава и нещо с намирисващ комерсиален привкус, но великодушно подмина този нелицеприятен смисъл.
	— Книги обаче не носи. У нас няма голям пазар за книги на руски — каза Оник и добави: — Ние сме имали литература, когато руснаците още не са познавали буквите.
	— Непременно трябва да дойдеш — каза Гари и изгледа кратко, но красноречиво умника. Очевидно знаеше, че българи и руснаци пишат с обща азбука. И за да смени темата, напомни как арменците обичат българите заради това, че са се застъпили за тях и са им помогнали при поредното и най-голямо клане от турците. — _Изгнанники, жалкий обломок ничтожный/народа, который все муки постиг,/и дети отчизны, рабыни тревожной,/чей жертвенный подвиг безмерно велик…_* — започна той „Арменци“ на руски.
	[* Изгнанники, жалкий обломок ничтожный… — превод на Яворовото стихотворение „Арменци“ на руски от Михаил Зенкевич (Поэзия Европы, т. II, част 1). Тук, ни в клин, ни в ръкав ще отбележим, че сред многонационалната глъчка в тоя Роман няма да срещнете турско говорящи екземпляри. Дългогодишните соцпроучвания (не го бъркайте със социологични проучвания) на автора показват, че като изключим някои специфични региони*, в живота на обикновените граждани турците не играят някаква съществена роля. И ако на места проявяват своето турско самосъзнание, то е само да укрепват отколешните братски взаимоотношения между двата народа. За разлика от циганите, чиято известна вече по целия свят цигания е важна съставка на повсеместния ни социален живот. Това, разбира се, не означава, че по страниците на повествованието ще срещнете многобройни герои с циганско самосъзнание, едва ли не. Напротив. Авторът (пак той) смята, че въпросната цигания е достатъчно изобилно разпространена и да се запълва с нея и без друго отесненото от предостатъчно мераклии социално пространство на великата книга ще е проява на лош литературен вкус. Но това съвсем не означава, че проточилите са през н’ам колко си века маанета на турските табиети и смърдящите лайтмотиви на циганските зурни не звучат — заедно с най-просташките парчета на българската чалга — в разтърсващата душата симфония на Романа.]
	[* Има се изнапредвид тук-таме, както и на други места.]
	— Ние всички знаем стихотворението на Яворов — добави като петокласник инж. Киристиджан и стеснително се усмихна.
	Хубаво, че го прекъсна. Не му се слушаше превод на поезия, още по-малко на Яворов. Знаеше наизуст всички негови големи стихотворения и знаеше също, че са непреводими. Но не му се обясняваше, че „клети“ не е „жалкие“, че такава дума има само в българския, защото съдбата им е на клетници, а в руския няма и затова превеждат „Клетниците“ с „Отверженные“. И Юго не я е знаел и само затова е използвал Les Misérables. И тази дума се отнася за изгнаниците, а не за някакви си мизерни _обломки_ и прочее парчетии. Нямат в езика си „народ мъченик“, нямат „майка робиня“, нямат „немили-недраги“. Какво се пънат да превеждат тогава? А как „чутовен“ може да се преведе с „безмерно“? В руския отново няма сходна по сила дума, а разликата между двете е като между паметника на Шипка и надгробната плоча на баба му. Трябваше да се ядоса, но заради изпитата водка им пусна само един скеч от репертоара.
	— Яворов не може да се преведе на руски — каза Божидар.
	— Защо? — попита Оник. — Езиците са близки.
	— Не може. На нито един език не става — каза инж. Къбоков. — Сблъсквал съм се с проблема.
	— Да не си преводач? — попита Гари.
	— Не. В Германия се опитах веднъж да преведа „Две хубави очи“ — той го каза на български и го преведе на руски — на една Ута или Гертруда — не си спомням вече. Яворов го е писал за първата си любов — някоя си Мина. Много е поетично. Мацките направо се разтапят. Бях пожънал доста успехи с българския вариант. Отначало с една съученичка, после с няколко колежки — захили се Божо. — Но с немкинята не стана.
	— Защо? — попита пак Оник.
	— Закъсах още на първия стих. Как да преведа „хубави“? Zwei augen*1 — добре. Ама „хубави“ — как да го преведа? Като gute, schöne или като wunderbare? В италианския е по-лесно. Там ще мине due occhi belli*2. Ама на немски?
	[*1 Zwei augen — две очи (нем.)*.]
	[* След паметната, пълна с най-възвишена поезия фраза „Айнс цу цвай цу дрън“, в която легендарният Христо Стоичков събра за нашия изстрадал и героичен народ цялата сила на немския език, не е ясно защо авторът превежда такива елементарни изрази.]
	[*2 Due occhi belli — две хубави очи (ит.). От италиански по` може. Там Стоичков _засега_ не е казал своята тежко поетична дума.]
	— Не знам — предаде се Оник. — Аз на немски знам само meine Beine zwischen deine*.
	[* Meine Beine zwischen deine — моите крака между твоите (нем.). Тоя наситен с емоции израз го знае всеки културен българин, но ние пак да поясним — в случай че разказа го чете някой загубеняк. Нали и те са хора.]
	Всички се засмяха. Разбираха езика и им стана хубаво.
	— А на английски пробвал ли си? — попита Гари.
	— Специално проверих и в английския. И там е пълна каша. Pretty, lovely, comely, beauty… Направо са се олели.
	— Така е — каза Гари, — езикът им е много богат.
	— Какво стана с германката? — попита Оник.
	— Издъних се — каза Божо и всички се засмяха.
	— Ти говориш перфектно руски — каза Гари. — Не съм чувал чужденец да говори така. Пердашиш като руснак.
	— Подготвил съм се за устния изпит — каза Божо и всички пак се засмяха.
	— Тук е по-добре да си личи, че си чужденец — даде прагматичен съвет Гари. — Рускините ще ти се лепят една след друга.
	— Значи руското „хорошие глаза“ е като българското „хубави очи“, така ли? — попита инж. Киристиджан, сякаш искаше увеличаваше запаса си от думи — за всеки случай.
	— Да — каза Божо. — Occhi belli не е същото. Чуй само: occhi belli — той го каза като италиански тенор, дето го е ударил хормонът, и всички се захилиха. — Абе, въобще, поезията е непреводима.
	„Само да ми падне някоя синеока рускиня — помисли Божо. — Ще й кажа аз, колко й са хубави очите. Без думи ще й го казвам. Поне пет-шест пъти.“
	Келнерката донесе питиетата и ги остави намусено на масата. Знаеше, че я очаква тлъст бакшиш, но беше ядосана — пак на нея се падна да прислужва на тия подранили досадници. Бакшиш щяха да й оставят и ако бяха дошли един час по-късно.
	— За дружбата — вдигна внезапно ентусиазирано традиционния първи тост Гари.
	— За дружбата — каза с обиграно съпричастие Божидар, защото точно в този момент за дружбата, честно казано, не му се пиеше.
	Когато донесоха втората бутилка, кафето се беше понапълнило. Бяха пристигнали две весели компании, няколко доста засукани рускини от контингента и още двама, които сякаш бяха дошли директно от изтрезвителя. Тук беше и останалата част от българската група. В дъното на салона, на единствената маса с табелка „резерве“ бяха седнали трима юнаци от екипа на Валерката.
	Божидар гледаше с отсъстващ поглед залата, слушаше с половин ухо инж. Киристиджан, който разказваше за някаква авария в тяхната централа, и поддакваше с престорен израз на съпричастност.
	Истината беше, че въпреки краткото щастие от хилядата рублички Божидар, общо взето, се чувстваше нещастен. Но в това нямаше нищо чудно — той си беше такъв от малък: нещастнотъжноизроденоромантичноконституциален. Хлътваше по някоя съученичка, после се разочароваше и се насочваше към следващата, а се случваше и той да се влюби нещастно, разбира се, за кратко. В такива случаи Божо се нахвърляше върху книгите, отдаваше се за известно време на увлечения по някакъв спорт или се учеше да се бие и да свири на китара. Но нищо не успя да направи съвършено. Съвършени бяха само жените. За известно време. След това идеалът се разрушаваше и той отново изпадаше в период на меланхолично самоусъвършенстване — като гладна мечка, събудена посред зима, която учи самостоятелно циркови номера — уж ще й потрябват в живота. Глупости. Интересуваше го истински само търсенето на Истинската Жена. Затова още при първата командировка беше разбрал, че необятната руска шир го привлича с непонятна сила и че се чувства тук като у дома си. Защото Идеалът беше съставен от руси и синеоки жени, а наоколо, докъдето поглед стига, повечето бяха все такива. И когато ги разсъбличаше с неприлични погледи, откриваше колко много от тях са млади, с бяла кожа и хубави, едри гърди. Трябва ли да казваме, че инж. Къбоков обичаше точно такива?
	И всеки ден, да не говорим за скучните нощи, Божидар виждаше една и съща омайваща картина: той беше в просторно, топло помещение, което подозрително приличаше на една незабравима баня от картина на Енгр*. Накъдето и да погледнеше наоколо, чак до хоризонта, инж. Къбоков виждаше полусъблечени и дори чисто голи синеоки и руси красавици, които се изтягаха блажено и сладострастно и го гледаха с премрежени погледи. И за опитното му око нямаше съмнение: да, те всички го очакваха, те го подканяха, те го желаеха, те направо и безсрамно искаха да ги обладае — открито, страстно и незабавно. Нещата обикновено се уталожваха, защото в такива мигове инж. Къбоков се сещаше, че има съществена пречка към щастието, а именно че е женен.
	[* Енгр, Жан Огюст Доминик (1780 — 1867) — френски художник, един от основните представители на класицизма. Вълнуваща му картина, за която става дума, се казва „Турска баня“ и е нарисувана (сигурно от натура, блазе му) в далечната 1862 г.]
	Душевната му колизия продължи тогава три дни — напрегната, мъчителна и неравностойна. На третия ден привечер стана ясно: моногамията беше загубила. От полесражението инж. Къбоков отиде право във „Фиалка“. Но до края на командировката нито веднъж не срещна поглед, който недвусмислено и красноречиво да му каже: вземи ме тази вечер, у нас, в коридора, в асансьорната кабина, или — защо да търсим място — обладай ме ей тук, на масата, аз съм твоя, инж. Къбоков. Без такъв ясно обещаващ, поразяващ като тулска двуцевка поглед инж. Къбоков не искаше да рискува. За това колко сложна и противоречива беше душевната му борба, може да добавим, че до този момент той не беше успял да изневери на жена си.
	Сега нещата бяха почнали да се развиват в същия план. Ето защо беше нещастен като главен герой в трагичен роман.
	И в Този Момент… В Този Момент вратата на кафето се отвори и влезе Тя. Придружаваха я две красавици от онези, които пускат в кадрите както подгряващите групи излизат преди суперсъстава, заради който си платил баснословната цена за билета. Те са сладки и чаровни и тъкмо вече си се размечтал, когато влиза Главната героиня. И щом я видиш, разбираш, че те са просто „служанки“*1 и оня подлец — режисьорът, ги е използвал само за да те върже на фльонга. От този момент нататък вече можеш да гледаш само Нея. А Тя беше с тъмноруса коса, малко по-височка от средния ръст, с осанка на мадона, както би я нарисувал Модиляни*2, с интелигентно лице, със съвсем лек, дискретен грим и естествено червени, чувствени устни. А очите й… очите й бяха приказно сини и просто осветиха притихналата зала в същия — защо да търсим други думи — в същия приказен цвят.
	[*1 Прислужница (рус.).]
	[*2 Модиляни Амадео (1884 — 1920) — италиански художник, който създава особен интимен свят на крехки, поетични, пълни с музика образи. В допълнение към думите на инж. Къбоков ще поясним, че тоя гений на красотата е от семейство на _сефарадски_ (вж. Уикипедията) евреи.]
	Инж. Къбоков обаче в Този Момент разглеждаше чашата си с изражение, което би имал Онегин, ако попаднеше в някоя от ония руски кръчми, в които пият бирата в недоизмити трилитрови буркани от туршия*1. И нямаше да забележи руската мадона, която се беше спряла на вратата, ако Оник не беше изтърсил вдъхновено: „Вот, блядь, посмотри, какая пиздочка“*2.
	[*1 Може да не ви се вярва, но някога, много, много отдавна, във великия Съветски Съюз имало също така много, много мрачни одимени кръчми, в която смърдяло на отлежала риба и други продукти втора прясност, както казва Мишата Булгаков. Според едно описание на писателя Проданов, „В тях разни също толкова (много, много) мрачни, одърпани типове от дълбините на народа стоели край високи мръсни маси за правостоящи (съветските учени били открили, че така могат да се нагъчкат повече пияндета, а и да се _реализират_ икономии*3) и пиели — какво? Най-мечтания за съветския человек след водката флуид на щастието — по тяхному пиво или по нашенски бира. Само че това не било точно бира, а течност с аромат и вкус на престояла конска… такова, де, пикня (много, много), към която понякога добавяли прах за пране, за да се пени като титуляра. Получената по такъв начин социалистическа микстура от болшевишки тип, те наливали в нащърбените си естествено мръсни чаши точно от такива подозрително мътни трилитрови буркани от туршия. Споменатите учени още не били изобретили, а и нямало историческа необходимост да откриват как да произведат по-големшки пластмасови бутилки за еднократна употреба. Към характерната непрозрачност и специфична пенливост допринасял основно обслужващият персонал — той бил от управляващата пролетарска класа. А тя — както показва името й — имала ищах да управлява и да получава зарплата. И нямала никакво, ама никакво желание да мие бирени чаши. Тя и въпросните буркани избягвала да мие — вместо да върти разните държавни кормила, ще се занимава с някаква си гадна буржоазна хигиена. Откъде-накъде? Така си живеели дълги години, докато приказката един ден свършила. Това неизбежно се случва и с най-хубавата приказка — пролетарска или от друг характер. В нашия случай един друг Миша я приключил.“]
	[*3 От пари до столове например. В това царство обичали много икономиите и ги реализирали от всичко, което им попадне. Дори и икономиите понякога икономисвали, така че нищо не оставало, освен болшевишка проклетия, която — както открил*4 пък инж. Къбоков — няма свършване.]
	[*4 Според един доклад, преди откритието тогава изпили много, много бира от някакви тумбести бутилки, щото чак пък десет литрови буркани нямало. Според завистливи езици това било прочутото жигульовское*5, но не ни се вярва. От друга страна, като познавам спекулантския размах на инж. Къбоков, дори и това ми изглежда възможно. Всичко станало в един „пивной бар“ на Сухарьовка*6. Негова управителка тогава била прочутата Галина Никифорова. Има слухове, че в него в тоя момент е била и друга фигура от ранга на инж. Къбоков — легендарния Япончик*7. Надяваме се един ден руските учени да хвърлят повече светлина върху тоя изключително важен исторически момент.]
	[*5 Мечтата на всеки съветски труженик е била да има за празниците на трапезата си, и дори да пие — ишь ты, ух ты, ах ты*8 — пиво „жигульовское“.]
	[*8 На американски тия мъжествени възклицания се превеждат с тяхното лигаво „уау“. Превеждаме горните изрази само за да покажем разликата между руснаци и американци. От това веднага следва, че в една бъдеща война едните ще си подвикват ух ты, эх ты и т.н., а другите ще мяучат (на руски _будут мурлыкать_) „уау“, когато им го… (цензурирано).*9]
	[*9 Уау.]
	[*6 Ето как странно са се търколили заровете.]
	[*7 Вече (2009) е в пивниците на по-добрия свят.]
	[*2 Често спорят кой език е по-богат — английският, арабският, да речем, сръбският или руският. Разказват се легенди и всякакви фантасмагорични измишльотини за изразната мощ на английските докери, арабските водачи на кервани и самобитните сръбски овчари. Ние нямаме кой знае колко компетентно мнение, но поне на нас не ни е известен друг език, в който да може да се опише всичко само с пет-шест думи, така, както го могат истинските знаячи на руския. Чували сме какво ли не — от битови сцени в комунална квартира до избрани глави от „Война и мир“ и не по-малко епични страници от доклад на секретар на обком, предадени само с въпросните няколко думи (е, не броим предлозите). Ето ви и картина на излитане на космически кораб, заедно с незабравимо внушение за самия полет: „Стоит, блядь, такой хуевый, хуевый… (произнася се въодушевено — като селяндур, видял за пръв път как пикае слон). А потом (сега вече и maestoso*10) как захуячит!… А потом (с тъничък гласец) пиздит, пиздит, пиздит…“*11 Нали е върховно? Ако бяха питали Божидар, щеше да каже колко достоверно предадени, а и полезни за употреба ще бъдат произведенията на Владимир Илич и останалите таваришчи тъкмо в този вариант на руския. Но, както и да е.]
	[*10 тържествено (ит., муз.).]
	[*11 Навремето този разказ беше ясен на всички. За родените след събитията в романа ще разясним: първите спътници излъчваха сигнали в радиочестотите на средни вълни, които звучаха като писукане на едро, самотно колхозно пиле. Така, докато спътникът преминаваше над дадено място, всеки можеше да улови и чуе този орбитален зов за… за какво? Едва ли бе за повече социализъм. Нещо друго им трябваше на горките жители на тъй наречения СССР. Както казваше Божо, трябваше им повече, много повече _несоциализъм_.]
	Но както и да е… Важното в случая беше, че точно спонтанната реакция на този език отвори очите на инж. Къбоков, за да може в тях дълбоко да бръкне пръстът на съдбата.
	Първото нещо, което си помисли бе, че му се стори страшно позната. Беше сигурен, че преди някъде я е виждал, само че къде? В последния момент успя да си затвори устата и да възкликне възторжено наум, че най-после и той като всички нормални хора има déjà-vu.
	Мадоната мина покрай него и той усети полъха: като от пролетен ветрец през цъфнала вишнева градина, като от борова гора в снежна коледна нощ, а може би като дъха на Мария Магдалена при първата й предбрачна целувка. Приказно сините очи веднага забелязаха тъкмо него — бедния български инженер, и той почувства горещата тръпка. Както казваше Били Лъжеца, сякаш пират беше пъхнал дървения си крак в разпалена камина. Така инж. Къбоков най-после прочете в този поглед посланието, което напразно бе очаквал през целия си живот.
	След около половин час във „Фиалка“ нямаше празни места. Местният диджей беше надул свирките до дупка и руснаците танцуваха — така, както само те си знаят.
	— Абе, тези какво танцуват? — обърна се внезапно Оник към Божидар, но той не се изненада. Когато беше в компания, все към него се обръщаха по въпросите, които затрудняват простолюдието. На челото му пишеше, че е експерт.
	— Това е един рядък вариант на шейк. Казва се калмикски шейк, защото така го играят калмикските скотовъдци при минус трийсет по Целзий.
	Арменците се захилиха. Много се кефеха, когато някой си правеше гаргара с руснаците.
	— Сега обърни внимание как играят наш’те — продължи Божо.
	Българската група танцуваше онзи модерен танц с леки поблъсквания на части от тялото и подритвания по задника. Българите винаги са били поне с конска дължина пред руснаците по линията на културния обмен.
	— Да, виждам — каза Оник. — Те още малко, и ще почнат да се хващат за задниците.
	— А, ти сам го каза. Ей това е изкуството на танца. Виждаш едно, а си мислиш за друго. Или по-точно — само за едно. Но ти схвана сексуалния подтекст. — И понеже Оник го гледаше неразбиращо, му поясни. — В България, блядь, и ние като вас се прекарваме един друг от маса време. И понеже половината сме мъже, в танците се появиха ей тея хомосексуални елементи. Тук, блядь — изхили му се Божо, — ще танцувате така при някоя от следващите ни специализации.
	— Ти да видиш в Армения какви танци имаме — каза Гари.
	— Като дойда, ще изиграем един танц със саби. Може и нещо по-миролюбиво. А сега ви оставям — каза Божо, като гледаше в една определена посока.
	Инж. Къбоков стана и се присъедини към танцуващите.
	— Голяма работа е тоя Божидар — каза на арменски Оник.
	„Така е“ — кимна на същия език Гари.
	Когато пуснаха първото бавно парче, Божидар поиска ръката на мечтата си.
	И така, тя се казваше Наташа.

	* * *

	Наташа видя Божидар още от входа. В кафето имаше трийсетина мъже, но тя зърна най-напред точно него. Не го познаваше и не го беше виждала преди тази вечер. Не знаеше нито как се казва, нито че изглежда така, а не иначе. Когато влезе във „Фиалка“, тя не търсеше някой определен мъж. Още по-малко пък — мъжа на мечтите си. Честно казано, него отдавна вече не го търсеше. И нямаше значение за какво въобще беше влязла в кафето*.
	[* Не е хубаво да се коментира защо една жена влиза някъде. Това го правят ченгетата, портиерите, клюкарките от махалата и писателите на детективски романи в края на четивото. А ние не сме такива. Поне не в този момент.]
	Можем да приемем, че го забеляза случайно. Но от друга страна, защо след това, когато в кафето дойдоха още мъже, въобще не й се искаше да погледне някой друг? Излиза, че неслучайно го е забелязала.
	Още преди да осъзнае, че не й се иска нито да добави, нито да махне нещо от външността му, тя забеляза нещо много странно: уж наоколо имаше много хора, а й се стори, че е съвсем, съвсем сам. Изглеждаше толкова самотен, сякаш очакваше някой ангел да слезе от небето и много добре знаеше, че това никога няма да стане. „Дали ме е забелязал… Ако сега ме погледне, значи ме харесва“ — помисли си тя и той начаса го направи. Усети странна топлина и наведе очи. Музиката бе хубава и й се прииска да я покани. Не беше си го помислила и той вече й протягаше ръка. Наташа се изправи машинално, подаде му своята и тръгна след него.
	Още като я завъртя първия път, усети, че е талантлив танцьор. Сякаш отгатваше къде ще се окаже тялото й в следващия момент и където и да беше, неговите ръце вече я чакаха. Оставиха ги сами на дансинга и когато музиката свърши, от масите им заръкопляскаха. Стана й малко неудобно, но пък не може да се отрече, че, от друга страна, й беше много приятно.
	Не беше танцувала така с мъж и й хареса много. Освен това се оказа изненадващо лесно.
	— Ти имаш дарба да танцуваш, казвал ли ти е някой? — чу тя гласа му до ухото си.
	— Не. Но винаги съм искала да мога. А ти къде се научи да танцуваш така? — попита тя.
	— Не съм учил специално. А и се получава само ако съм с много красиво момиче.
	Наташа се засмя и го погледна. Веднага почувства, че не е само комплимент.
	„Господи, много е хубава. Прилича на мадона от Модиляни“ — помисли тривиално Божидар.
	Пуснаха следващия блус и след първите няколко такта, той прошепна:
	— Казвам Божидар. А ти как се казваш?
	— Наташа.
	В първия момент му се стори, че името й е някак си съвсем обикновено. Сякаш беше очаквал да се казва различно и несъвпадението малко го разочарова, но като го повтори няколко пъти, започна да му харесва. След четвърт час вече беше свикнал така с него, сякаш му е била любовница още в училище.
	Тя хареса неговото име отведнъж.


	Следващото парче беше Spanish eyes*1 и той й преведе текста. А после диджеят изрови отнякъде и Nathalie*2 и Божидар й каза, че Натали значи [[https://kakzovut.ru/names/nataliya.html|„рождена“]] и това е нейното име, а накрая игра така сдържано и с някаква горчива тръпка, сякаш беше загубил всичко, но не му пукаше, и… а бе, като Антъни Куин в „Зорба гъркът“*3. Или като Егор Прокудин в „Калина алена“*4. Всички ги гледаха и разбраха, че го прави за нея, и тя направо се разтопи. Когато музиката свърши, й се искаше да го целуне пред всички, но само го погледна. Както казват в треторазредните постановки, можеше само да го целуне.
	[*1 Spanish eyes — испански очи (англ.). Сега, както сме отбелязвали и на други места, но не си спомняме къде, всички вече знаят английски — и говоримо, и писмено, и всякак. Но ние превеждаме тоя израз, за да бъдем част от оная епоха, когато се говореше главно български с подобни на руските окончания, а английския, както и останалите други езици ги знаехме предимно плажно. Ето и самата [[https://www.youtube.com/watch?v=-NccF56nMjA|песен]].]
	[*2 [[https://www.youtube.com/watch?v=TilQ8BIHisw|Nathalie]] — песен на Жилбер Беко (фр.). Хубава песен. Много хубава песен. Сега вече няма такива. Незнайно защо френският шансон секна. Така се случи и с мелодичните италиански песни. Същата участ имаха и английските и българските. Интересно, но и чудесните френски*5, както и ония шашващи италиански*6, че и необикновено проникновените английски*7 филми също са вече по потъналите в прах лавици на историята. Сега се дънят рап и чалга, а се гледат американските образци за бързо хранене в разни духовни макдоналдси*8. Но то си е нормално за текущия етап на видиотяване. Защо? — питаме ние (кои?) и не очакваме отговор.]
	[*5 Например с Жерар Филип, Ив Монтан, Фернандел, с Ален Делон, Бриджитката, Белмондо, Луи дьо Финес и още сто други.]
	[*6 На Антониони, на Фелини, на Висконти, на Де Сика…]
	[*7 Само два пъти по три имена: Томас Бекет, Укротяване на опърничавата и Лорънс Арабски; Ричард Бъртън, Елизабет Тейлър и Питър О’Тул.]
	[*8 Както вече бе отбелязано някъде из тоя объркващ роман.]
	[*3 Зорба Гъркът — герой от едноименния роман на гръцкия писател Никос Казандзакис (1883 — 1957). По онова време беше популярен филм, направен по този роман, главната роля в който се изпълняваше от Антъни Куин.]
	[*4 Калина алена (Калина красная) — киноповест на руския писател Василий Макарович Шукшин (1929 — 1974), заснета с негово участие в главната роля. Беше филм, който навремето вълнуваше с искреността и проникновението си. Сега не ми се вярва някой от тъй наречените млади хора да го предпочете пред простотиите във Фейсбук*, футбола от лига Европа или поредната игра с избиване на гадни извънземни.]
	[* Вж. в книга V една статия на Матей по темата в неговия вестник „Загорска поща“.]
	Пуснаха отново блус — Green, green grass of home*, и тя сведе глава на рамото му.
	[* [[https://www.youtube.com/watch?v=u81CTfbc99c|Green Green Grass Of Home]] — Зелената, зелената трева у дома* (англ.), песен на Том Джоунс. Предвид разпространението на английския напоследък, този превод е почти излишен, но го оставяме — да не се нарушава редът на номерацията, а и като белег, че е имало и други времена и езици (вж. заб. 35). Интересно, че когато трийсетина години след като песента се появи, един ден инж. Къбоков я превел на свои съученици, те били потресени от съдържанието й. Не са го знаели дотогава. Даже по-феминистично настроените от съученичките му казали, че повече няма да я слушат. Ето така — ми каза той — обикновените хора се отнасят към всичко: то минава край тях без да си задават тормозещи въпроси и те не ровичкат за отговори из дебелите прашни книги и чуждоезичните статии в Гугъл. В повечето случаи дори не са схванали за какво става дума. Затова е детински просто да ги излъжеш — с празни обещания, с акции от пирамиди, с оферти за черен петък или с предизборните речи на поредния пишман кандидат за народен представител.]
	[* По-поетичните преводи са „Зелената трева на моя роден дом“, „Зелените поля на моя роден край“ и т.н.]
	Хубаво се получи. Божидар знаеше песните предварително — нали той самият подари преди два дни плочата на диджея. А тоя симпатяга се реваншира с Nathalie.
	— Не искаш ли да отидем някъде другаде? — попита тихо Божидар.
	— Искам — каза тя.
	Той я хвана за ръка, без да каже повече нито дума, и тя го последва също както преди малко. Прошепна му „Нека само да си взема чантичката“. Мина й през ум, че може би трябва да запознае приятелките си с Божидар, но щом ги видя, вече не изпитваше никакво желание да го направи. Начинът, по който се бяха втренчили в него, никак не й хареса и тя ги почувства толкова чужди, че чак се зачуди какво е правила с тях досега. Обърна се разстроена, но като срещна погледа му, веднага й мина. Излязоха от одименото кафе и вратата тракна зад тях. Отвън беше чудесна октомврийска нощ — една от онези, които ни се случват веднъж в живота и които обикновено така и не разбираме, че са минали край нас и са ни докоснали с нещо, което напразно и отчаяно сме търсили през останалите години. Тази нощ бе настъпила сега и те вървяха към неясните й сенки. Тя го хвана под ръка, като че ли го беше правила стотици пъти, и тръгнаха по пустите улици на закрития град*.
	[* Закрит — по терминологията в СССР, град, затворен за свободно посещение*. Тези градове не съществуваха на достъпните ни географски карти, имената им бяха тайна, а на жителите им беше забранено да казват къде живеят и какво работят. След разпадането на Съюза списъкът от затворени градове бе разсекретен, но териториите им продължават да се охраняват и достъпът до тях е по специален режим. По времето на разказа Нововоронеж не беше точно такъв град, но в класацията беше съвсем близо до тая патологична съветска конспиративна структура.]
	[* Точното наименование в СССР е било „закрытые административно-территориальные образования“ или ЗАТО (закрити административно-тереториални _образувания_). Не градове, не села, не дори селища или поне бази, а териториални _образувания_. И сега (2010 г.) в Русия пак си ги има. В тях живеят над* 1 млн. души.]
	[* По данни от Укито през 2009 те са били 1 млн. 350 хил.]
	Вървяха мълчаливо — сякаш се прибираха у дома си, в хубавия си старинен, потънал в зеленина и обезателно малко тъжен викториански дом*1… Една млада, красива жена и нейният излязъл от мечтите й представителен, мъжествен и чувствен съпруг*2… Празнували са някакъв само свой празник и сега се връщат в красивия си дом, при красивите си деца*3… А можеха и да продължат — бавачката, която я беше отгледала, сега се грижеше за тримата им синове и двете им дъщери*4… Тя ги обичаше и нямаше да им се сърди.
	[*1 Разбира се, че има зелена трева пред него, тъпаци такива — нали е истински home.]
	[*2 Естествено, че се е облякъл — нали иначе през целия път щеше да му опява за костюма с оная педерастка венецианска кройка…]
	[*3 И при проклетите си красиви викториански мебели, канделабри, кралски укази в позлатени рамки, старинни картини и оръжия, окачени префърцунено по стените, старинни квитанции за данък сгради, витрини, пълни с непотребни предмети, които руснаците наричат „безделушки“, и още цял куп боклуци, трупани от три века в мазето.]
	[*4 или колкото там копелета имат]
	— Трябва ли да се прибираш скоро? — попита Божидар.
	— Мога да остана още малко.
	— Ще се прибираш скоро или ще останеш само още малко? — засмя се той.
	— Не ми се надсмивай.
	— Извинявай. Къде искаш да отидем?
	— По това време тук няма особено богат избор.
	— Има ли други отворени заведения?
	— Има още едно кафе, но там не си струва да ходим.
	— Защо?
	— Нали знаеш, че у нас има неписани правила.
	— Да, зная: „Почему это не позволено? Потому что этого нельзя“*1 — изимитира той краткия диалог по основния въпрос на съветския гражданин и основния отговор, който му даваха през последните шейсетина години. — Принципът е открит още от древните римляни: Quod licet Iovi, non licet bovi*2.
	[*1 Почему это не позволено? Потому что этого нельзя — Защо това не е разрешено? Защото това не трябва да се прави (рус.).]
	[*2 Това, което подобава на Юпитер, не подобава на вола (лат.).]
	— Какво означава това?
	— Което е позволено на Юпитер, не е разрешено за простите членове на профсъюза — подсмихна се Божо.
	Наташа се засмя.
	— Ако искаш, да се поразходим, а после ще те изпратя до вас. — И добави: — Това е позволено, нали?
	Наташа каза „Да, это льзя“*, погледна го и той се разсмя:
	[* Да, ето льзя (шег.) — в руския език няма дума „льзя“, и „нельзя“ не се образува от нея, както в българския език от „може“ — „не може“.]
	— Не знаех, че в руския има толкова сладка дума за „може“.
	— Странно, че не я знаеш. Ти много хубаво говориш руски. Акцентът ти е като на ленинградчанин — каза Наташа.
	Вече знаеше, че харесва не само руския му. Но още не се беше предала съвсем.
	— Харесва ми да го говоря. Но той звучи най-хубаво, когато разговаряш на него с красива жена. — А ти откъде знаеш, че акцентът ми е такъв?
	— Защото съм от Ленинград — засмя се тя. — Ти бил ли си там?
	— Да, няколко пъти.
	— Харесва ли ти?
	— Много.
	— Кое ти харесва най-много?
	— Хотел „Карелия“. Много хубав хотел. Като влезеш, вляво е „Берьозката“*, вдясно са асансьорите, а долу, в мазето — валутният бар. Много е удобно. Влезеш в „Берьозката“, накупиш си една торба шарени бутилки и докато се дотътриш до асансьора, вече си вързал кънките. Там те извозват заедно с финландските групи и багажните колички. Даже често заработвам някоя рубла. Финландците ги качват по традиция мъртвопияни, докато аз различавам някои от етажите и ме използват като разводач. Но аз ги водя все във валутния бар — да си допием. Ей така си живеем: до някой етаж и обратно във валутния бар.
	[* Берьозка — специални валутни магазини в СССР, подобни на Кореком (такива имаше под други имена и в останалите държави от социалистическия блок, вж. заб. 98 от Книга първа). Там срещу западна валута можеше да се купи почти всичко, което имаше в спецснаба. Така притежателят на валута почти се изравняваше с номенклатурщика. А този, който я няма, бил — както казва Матей в една своя неиздадена статия — със статут на негър от епохата на апартейда. Като се имало предвид непостижимото за скапаната социндустрия качество на западните стоки и непрекъснатата липса в магазините на всичко, което ти потрябва, бил ясен и резултатът: това унизително изобретение на комунистите поставило на обществен пиедестал не свещени артефакти — кивота с Мойсеевите скрижали, мощите на първите апостоли или поне амулети със скарабеи и всевиждащи очи, а вид чуждестранни пари. С една дума Момона. Въпреки предупреждението в [[https://bg.wikipedia.org/wiki/%D0%9F%D1%80%D0%BE%D0%BF%D0%BE%D0%B2%D0%B5%D0%B4_%D0%BD%D0%B0_%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0|проповедта на планината]], в която Спасителят си служи с познатата на всички алегория*. Както е известно от старите текстове, след като поставим проклетите вечнозелени пари на пиедестала, неминуемо се включват и цял куп безогледни способи за набавянето им. Остава да се добави, че за простосмъртните притежанието на долари беше забранено от закона и можеше да ги вкара и в затвора. Според Матьо, с узаконяването на подобни силно асиметрични привилегии, успоредно с обожествяването на известния библейски демон, постепенно се били изградили особено топлите чувства на соцподаниците към техните кланящи се на същия бог управници, както и към тъй наречената им държава. Това, разбира се, си е негово мнение.]
	[* Привеждаме текста за ония, които искат да избегнат злото и са наясно, че пътят, посочен в тая проповед води до целта.
C>
	Никой не може да слугува на двама господари:
	защото или единия ще намрази, а другия ще обикне;
	или към единия ще се привърже, а другия ще презре.
	Не можете да служите на Бога и на Мамона.
@	(Мат. 6:24)
C$
	Божидар често ми е казвал, че американската мечта била точно такова греховно обожествяване. И че американците робували точно на материалното — на къщи, коли, бяла техника (разбира се, от инокс), на хубавите плазми и на любимите им последни модели златни клекала с дистанционно. Или всъщност пак на проклетите пари, защото без тях тези мечти си остават в своята мъглява несбъдната същност. Казвал е също, че тая радваща душите ерес е съзнателно набивана в главите на поданиците на „световния жандарм“ (както му викахме едно време) чрез масмедиите и други подръчни средства от някакви си техни господари. Те правили това с далечни лоши цели и на техните питомци щели да им се случат също тъй лоши неща в едно по-далечно бъдеще. Само че защо да набиваш някому нещо, когато то и така си му е толкова близко и желано. И кои са тия господари? Не е ясно. Той почти винаги говореше със загадки. И защо целите да са лоши, когато на американците си им е добре. Даже са си екстра. Виж какво там щяло да се случи след нам колко си… десетилетия ли, векове ли, кво ни интересува. Те ще му намерят тогава колая, защо ние сега да ги мислим. А и, честно казано, ние писателите за какво дремуцаме пред екрана по нощите, ако не да осъществим тая и наша мечта: малка триетажна къщичка, английско дворче с райграс от има-няма три-четири до пет-шест декара, едно хубаво тъмносиньо бентли, както казват старозагорци, _отпреде_ и още някои дреболии като две-три милиончета в офшорна сметчица, виличка на Бахамите и там още едно друго. Това са ни и на нас мечтите.
	Ако това е чак такъв грях, на правилния Бог пък нали палим свещи.]
	— А в Ермитажа* не си ли ходил? — Наташа се смееше на измислиците му.
	[* [[https://bg.wikipedia.org/wiki/%D0%95%D1%80%D0%BC%D0%B8%D1%82%D0%B0%D0%B6|Ермитаж]], от фр. hermitage (място за уединение) — най-големият музей на изкуството и културата в Русия и един от най-големите в света. Възниква през 1764 г. като частна колекция на Екатерина II. С него понастоящем могат да се сравняват само нюйоркският Метрополитън, парижкият Лувър и Бритиш музеум. Ако посетителят прекарва по 1 минута пред всеки един експонат, ще му бъдат необходими 11 години, за да разгледа всичко — при условие че прекарва в музея по 8 часа на ден. Пояснението е за последените 2–3 поколения, които ще си скъсат… подметките да обикалят магазините в чужбина*, докато офукат стотачките си за парцалки и тъпи сувенири. Но няма да влязат в светилищата на културата, щото билетът струва десет евро. Матей, който е пътувал сто пъти повече от мен по света, ми е разказвал сто пъти по сто такива случаи.]
	[* Тези заключения са може би съгласно някакви проучвания на автора. Те обаче са съмнителни и по-точно _самомнителни_ (както и всичко останало). Ние не сме съгласни. А и Матей не може да бъде достоверен източник. Познаваме си човека.]
	— Разбира се, че съм ходил. Ермитажът и „Карелия“ са двете места в Ленинград, където можеш да ме откриеш. Ако не съм опиянен напълно от изяществото на малките холандци, значи съм се прибрал да се доопияним заедно с някои фински юнаци от изкуството на бармана на валутния бар.
	— Поне крайцера „Аврора“ не си ли виждал?
	— А, това не. Лекарите са ми забранили — захили се Божо. — Щом го видя — дори на снимка, и получавам някаква много тежка форма на морска болест. Веднага почвам да драйфам.
	Наташа се засмя с глас.
	„Много хубав глас има. Дали ще го чуя някога по-задъхан“ — размечта се Божо и окачи на физиономията си сърцераздирателно изражение на гимназист, съкрушен от поредната несподелена любов.
	„Какво съм се разкиснал? — потеатралничи той укорително наум. — А Ваньо, дето стои вече пет години заместник-началник — на него какво му е, а? А съседите от горните етажи, като не работи асансьорът — те, те какво да кажат? Ами комунистите, като все не могат да построят социализма? Питаме ли се на тях какво им е? Боже, колко мъка има по тоя свят, Боже“.
	Наташа крадешком го погледна. „Странно, колко близък го чувствам… Сякаш сме били заедно откакто се помня“ — помисли тя и отнякъде вече знаеше, че животът с него може би ще е труден, но в никакъв случай няма да е скучен.
	Бяха навлезли в парка. Оскъдната светлина на оцелелите тук-там лампи се промъкваше през разредените листа на дърветата. Минаваха покрай пуста танцова площадка, оградена с мрежа. Приличаше на парче от някакъв недостъпен изоставен свят. Встрани имаше детски кът с разкривени люлки, слон пързалка и скелет на ракета, направен от железни тръби. Боята им беше олющена и се виждаха тъмните петна на избилата ръжда. В полумрака приличаха на съоръжения от панаир, които трупата бе решила да изостави в последния момент, защото са толкова разнебитени, че няма да издържат още едно преместване. Може би заради късния час наоколо нямаше никого. Беше съвсем, съвсем тихо. Толкова тихо, че можеше да се чуе как листата на брезите се ронят по пътя им.
	— Обичаш ли есента? — попита Наташа.
	— Да. Дори ми се е искало понякога да започва от средата на лятото. В края си то и бездруго е съвсем безполезно.
	Той си спомни за едно такова лято. Беше малко единственият му приятел от детинство да умре в някаква проклета стая в онкологичния диспансер. Животът му — такъв, какъвто беше дотогава — се разпадаше и той беше излязъл извън града, сякаш да търси спасение или поне надеждата, че го има. Вървеше по някакъв коларски път. Беше му все едно къде ще иде, стига да може да избяга от мислите си. Полето беше пусто — само гроздоберът не беше минал и обраните дървета стърчаха притихнали в маранята, тревата беше пожълтяла и изсъхнала, а коловозите се бяха превърнали в горещ прах — като пепел в изгасващо огнище. Сякаш на света бяха останали само зноят, тишината и слънчасалите косери край пътя. И спомени като коридори в ракова болница.
	Наташа го погледна. Дори в полумрака можеше да се види, че той пак се отнесе. Вече беше забелязала, че го прави. Както се шегуваше или се смееше, и… изведнъж изчезваше някъде.
	— Какво ти е?… — тя прехапа устни. За малко да му каже „мили“. — Сякаш беше далеч оттук.
	— Как позна?
	— Не зная. Изглеждаше някак си… тъжен. Къде беше?
	— Спомних си… края на едно лято. Нищо особено. Просто краят на август не ми е на късмет — засмя се той.
	В гласа му се прокрадна някаква меланхолия и тя веднага й се предаде. Почувства, че отвори пред нея някаква врата, но бързо я затвори — уж зад нея няма нищо, а всъщност там крие нещо много скъпо и тъжно — като хербарий от любовни цветя или колекцията си от бирени капачки. А и нямаше как да разбере шегата му, защото още не знаеше, че е роден в края на август.
	— А краят на октомври? — попита тя и двамата се засмяха.
	— До вчера и октомври беше много тъп. С изключение на тази вечер. В кафето… беше хубаво, нали?
	— Да. Беше много хубаво. Никога не съм танцувала така — каза тя тихо.
	— Наистина ли?
	— Да.
	„Ето, вече имаме общи спомени — помисли си той. — Всички до един хубави.“
	Той я погали по ръката и му се стори, че тя потръпна.
	— А ти обичаш ли есента?
	— Да. Пък и тази беше много хубава. Вече е октомври, а още не е студено. За пръв път в живота ми има такова дълго циганско лято.
	Божидар я погледна. Каза му го така, сякаш в живота й не беше имало още кой знае колко хубави неща.
	— Циганското лято става като приказка, ако има и панаир. Нали знаеш — с виенско колело, люлки, пушкаджийници и сергии, на които продават захарен памук. Панаирите ми бяха любимо място. Чаках ги през цялата година. Пристигаха смешници с дресирани маймунки и атлети, които вдигаха огромни гири, а понякога имаше гълтачи на ножове и стаи с криви огледала… Но никога не видях шатра с гадател. Имаше само морски свинчета, които теглят късметчета за петдесет стотинки.
	— Ти пробвал ли си да узнаеш какво те чака?
	— Не. Аз си мислех, че нямам късмет. Затова харчех левчетата си за виенското колело и захарен памук. Така и не успях да науча съдбата си.
	Тя се усмихна и тихо го попита:
	— А когато панаирът у вас свърши, всички си тръгват, нали?
	Божидар я погледна.
	— Да. И като минаваш по площада, си личи къде са били брезентовите палатки. Само че тях ги няма вече — каза той и я погледна отново.
	— Това последното беше малко тъжно.
	— Това им е хубавото на панаирите — винаги са малко тъжни.
	— Иска ми се и аз да съм била на някой от тях.
	— Тук, изглежда, не ти е било много весело.
	— Нали си чувал за руската хандра?
	— Да — усмихна се той. — Аз съм известен български специалист по руски хандри, английски сплинове и сезонни мигрени. Моя е теорията, че Лало и Сарасате са писали най-меланхоличните си мелодии при някоя есенна командировка в Съюза. Водката е свършила, а магазините са били затворени.
	Наташа го гледаше и се смееше.
	„Хубаво ми е с него… Какво ми става? — помисли тя. — Толкова е странен. Смее се на всичко, но остава някак си… тъжен. Дано да не е женен. Само не това.“
	— Мина ли ти малко? — попита той.
	— Да. „Да, мили“ — добави си тя наум. — Ти наистина си щурчо, знаеш ли?
	— Да, само че ти си първата, която ми го казва по такъв начин. Досега най-често са ми го съобщавали в някоя педагогическа стая. Казвали са ми го и родителите ми, но те обикновено използваха по-силни изразни средства.
	Тя отново се засмя.
	Повървяха така мълчаливо. Не мислеха къде отиват. Сякаш скитаха из дива гора, а не в местния градски парк. Дали вече предчувстваха какво ще им се случи? Едва ли има начин да научим.
	— Минавало ли ти е през ум, че може би заради есента повечето ви поети са такива меланхолици?
	— Да. И аз съм си го мислила… — И знаеш ли, най-много обичам тъкмо най-меланхоличния от тях.
	— Есенин, нали?
	— Да — тя го погледна.
	— А искаш ли да позная кое най-много обичаш от него?
	Наташа се засмя.
	Божидар замълча, погледна я и тихо й зашепна онзи незабравим пасаж* от Ана Снегина — за градината, люляка, вратичката в плета и шестнайсет годишната девойката с бяла наметка, която казва ласкаво „Не“:
	[*
P>
	Иду я разросшимся садом,
	Лицо задевает сирень.
	Как мил моим вспыхнувшим взглядам
	Состарившийся плетень.
	Когда-то у той вон калитки
	Мне было шестнадцать лет,
	И девушка в белой накидке
	Сказала мне ласкаво: „Нет!“
	Далекие, милые были…
	Тот образ во мне не угас.
	Мы все в эти годы любили,
	Но мало любили нас.
P$
	— откъс от поемата на Есенин „Ана Снегина“. Първоначално цитатът беше в текста, докато някакъв критик не направи забележка, че там не му е мястото. Първоначално се ядосах, а после, както обикновено, безхарактерно се съгласих. Когато се реших да прочета романа, излезе, че е бил прав. Сега тоя пасаж е извън разказа и поезията му се е разсипала между страниците. Затова, ако срещнете критика, предайте му с подходящи изрази, че съм му изказал… в известен смисъл благодарности. След тия никому ненужни пояснения може да се върнем в парка.]
	Тя спря. И дъхът й спря. Винаги й се беше искало да е тази девойка с бяла пелерина край прегърбения плет — малко тъжна и много красива. И да я обичат като Ана Снегина, и изведнъж да изчезне в Англия, и бившият й съпруг да загине много трагично, и да накара сума ти мъже да плачат заради нея. И да намери онзи, истинския. А другите да си плачат.
	— А ти… ти откъде знаеш тези стихове?
	— Запомнил съм ги. Преди много време.
	Винаги му се беше искало да ги каже в такъв момент. Беше си представял — как са заедно с момичето, в което е влюбен до уши. Най-добре безнадеждно. Тя обаче не знае или поне си дава такъв вид. „Да — спомни си той, — трябваше да вървим сами вечерта по някоя тиха уличка в някакво забутано градче. Вечерта да е последна и да е есен. Циганско лято като онова, на Ницше: «Мое кратко лято — горещо, тъжно и блажено.».“
	— Защо замълча? — попита Наташа. Усети, че изчезна отново.
	— А, замислих се пак… за разни глупости.
	— Ти не си човек, който мисли глупости.
	— Откъде знаеш?
	— Знам. Може би защото имам нюх.
	— Красиво момиче, което обича Есенин и има нюх… Такива момичета са доста опасни. И обикновено не живеят сами.
	— Живея с дъщеря си.
	Трябваше да се досети, че с мадоните е така — при тях винаги има младенец.
	— А мъжът ти къде е?
	— Разведохме се. Отдавна.
	— Сигурно ти е много трудно — каза Божо. Нещата се нареждаха.
	— У нас на всекиго е трудно. Толкова трудно, че няма накъде повече. Но в замяна на това пък животът ни от ден на ден става все по-лек.
	Божидар се засмя и стисна ръката й.
	— Как се казва дъщеричката ти?
	— Юлка. И е на пет години.
	— На тази възраст децата тъкмо стават интересни.
	— А ти откъде знаеш?
	— Обичам децата — отговори неопределено той.
	„Той е женен — помисли Наташа. — Какво да направя… Такава ми е съдбата.“
	Гората внезапно свърши. Повървяха още малко мълчаливо. Улиците бяха пусти, а прозорците наоколо — тъмни. Само на малко площадче светеха три и Божидар ги загледа. Бяха един до друг — може би от едно жилище. Сякаш бяха единствената следа от живот в тоя забутан град.
	— И на мен ми харесват. Най-често светят и трите. Малко е тъжно — отгатна тя мислите му.
	Но не му каза как преди две години почти винаги заплакваше, когато минаваше оттук на връщане от сестра си. Трите прозореца светеха и някой някого очакваше. Или поне така изглеждаше. А у тях прозорците бяха тъмни. И никой не я чакаше. Никой.
	Божидар сякаш го почувства и без да му казва и някаква странна близост мина между тях. Той се спря, погали я по лицето, а тя притисна дланта му, като надигна рамото си.
	— Аз живея наблизо — каза Наташа. — Ела, ако искаш.
	— Искам — каза той и преглътна.
	Живееха в едностаен апартамент на първия етаж в олющен четириетажен блок. Тя отключи и каза простичко: „Влез“.
	Божидар прекрачи прага. Беше сякаш в някаква мъгла от предчувствия за онова, което предстоеше. Надявал се бе да се случи толкова години. Това не трябваше да бъде мълниеносна свалка след някой глупав купон, не беше кратко удоволствие с жена, на която тутакси забравяш името. Това трябваше да го развълнува издъно, не, направо да го разтърси, да го порази и той да го приеме безусловно, като някаква висша сила, на която единствено може да се опре и да построи живота си. А искаше да е и непреодолима бариера за враждебния свят, някакво скътано място, някакъв последен заслон, където да може да се скрие от лицемерието, което го обграждаше, от релефната омраза, която чувстваше край себе си, от страховете и отчаянието си, от целия си… ами да, сякаш безсмислен живот. Беше търсил тази среща непрекъснато и май вече отчаяно, беше си я представял — как ще се случи, какво ще изпита, как после…
	Но на, сега не мислеше за нищо и даже не се огледа. Забеляза само някакво старо тъмносиньо палто, което висеше на закачалката в дъното на коридора, и влезе след Наташа в кухнята.
	— Седни и почакай, докато прибера Юлка от съседката — каза тя.
	— Добре.
	— Веднага се връщам.
	— Добре. Чакам те.
	Чу как външната врата се отвори и се затвори.
	Не му се чакаше. Само за да прави нещо, заразглежда кухничката. Нямаше нищо за гледане: стандартна кухненска мивка, три стенни шкафчета, маса, два стола и газова печка до стената. Беше чисто. Приближи до прозореца и опря чело в студеното стъкло. Виждаше се пуст безличен съветски двор, бледо осветен от лампа в далечния му край.
	Тъкмо сядаше, когато външната врата хлопна. Вратата на кухнята се открехна и през процепа се подаде малка русокоса главица. Сините очи на Наташа го погледнаха от лицето на детето и… това беше любов от пръв поглед. Беше го изпитвал. Преди много години. Непознато дете, с което просто се обиквате, преди още да си му проговорил. Казваше се Надя и беше дъщеря на приятели на хазаите му в София. Спомни си очите й. Бяха сини като незабравки. Спомни си също, че й направи играчка с малко цвете, което търси дълго из изпотъпканата трева на съседните градини и дворове. Приличаше на мъничка кукла в люлка от зелен лист. Тя си игра с нея целия следобед. А той я гледаше как се смее щастливо и си мислеше, че всичко това — семейство, жена, която обича, и синеока дъщеричка — вече няма да му се случи. Беше някакъв облачен ден от късната пролет или като че ли от ранното лято. Да. Беше забравил. Човек не може да помни всичко.
	Юлка дотича до стола му. Той я взе, прегърна я и тя се сгуши доверчиво в него. Сякаш не я виждаше за пръв път. Сякаш беше неговата дъщеря. И всичко онова преди дванайсет години не се беше случвало. Това ли беше неговото истинско семейство?
	— Боже мой — каза Наташа и повтори: — Боже мой — беше застанала на вратата и ги гледаше. — Кой си ти?
	— Защо питаш, мила?… — започна той, но прехапа устни и извърна поглед.
	Когато я погледна отново, тя се усмихваше. Нямаше как да пропусне такава дума.
	— А ти, ти коя си? — попита тихо Божидар.
	Наташа отклони погледа си.
	Той направи една крачка, без да пуска Юлка, протегна ръка и я погали по лицето, както до трите прозореца. Тя пак притисна ръката му и трепна леко.
	— Коя си ти, Нат?
	— Не зная, мили… — хареса й как я нарече и й се искаше да му каже нещо, но още не смееше. — Искаш ли да отидем в хола?
	— Да.
	— Трябва да сложим Юлка да спи.
	— Добре.
	Юлка не пусна ръцете си от шията му и когато влязоха в малката й като кутийка спалня. Той я остави внимателно, обърна се към Наташа и я прегърна, без повече да крие възбудата си.
	— Почакай, докато сложа Юлка в леглото — каза шепнешком Наташа. Беше се зачервила и очите й бяха потъмнели.
	— Хайде, побързай — каза Божидар и влезе в хола.
	— Вече идвам.
	Онова, което търсеше, вече щеше да се случи. Като японска маска в празнична нощ му се мярна мисълта, че още може да се спре. И в следващия миг вече знаеше, че няма да го направи. Седна на спалнята, после стана, загаси лампата и отново седна. В полумрака виждаше силуетите на оскъдните мебели, а сърцето му глухо биеше. Струваше му се, че вече не може да издържи да чака, когато вратата на спалничката леко изскърца и Наташа се приближи до него в тъмнината. Прегърна я силно и притисна глава до гърдите й. Тя се отпусна на коленете му и двамата политнаха назад, върху леглото. Разсъблече я бързо, като почти късаше дрехите й и ги хвърляше заедно със своите някъде в тъмнината. Когато легна върху нея, и двамата трепереха. Миг преди да я обладае, помисли като в просъница за Радостина, за единайсетте години без изневяра и че всичко това свърши. После тези мисли изчезнаха.
	Всичко, което последва, му беше непознато. Докато осъзнае какво се случва, някъде далеч покрай него за миг премина горчивият, малко закъснял проблясък, че нито една жена не го беше обичала истински. А тази… тази го обичаше. Това чувство измести всичко и остана до края.
	Не усетиха кога мина нощта. Заспиваха за малко и пак се събуждаха, за да продължат със следващия път. Беше някъде към шест, когато му се стори, че тя отново заспа. Отмести ръката й от кръста си и стана. Трябваше да си тръгне — не искаше някоя любопитна тьотя да го види как излиза от дома й. Взе дрехите си, целуна я и се изправи. Устните й бяха червени и леко подпухнали. Беше невероятно красива в здрача на утрото, а позата, в която спеше, просто дърпаше ръката му да се пъхне между бедрата й. С последни усилия на волята излезе от стаята, но не беше стигнал до средата на коридора, когато тя се показа полугола на вратата.
	— Не тръгвай — каза тя с глас, сякаш повече нямаше да го види.
	В полумрака тялото й сякаш излъчваше матова светлина. Взе я на ръце и я понесе обратно към леглото.

	* * *

	Прибра се в хотела малко преди да отпътува служебният автобус.
	Денят в централата мина, като че ли изтърпяваше в затвора оставащите часове от доживотна присъда, а тъмничарите не го пускаха, докато не свърши проклетата им смяна. За капак се издъни на тренажора. Шефът на учебния център Валентин Потапов водеше занятието и му погоди номер с онази задвижка за техническа вода в схемата за охлаждане на главните циркулационни помпи. Божидар не видя как тя примига на затваряне, те изключиха една след друга, а в симулацията на последвалата авария броеше колко пъти се среща буквата „Н“ по фасадките, тананикаше си руски частушки и кипна зоната. Валентин Павлович го гледаше невярващо и не можеше да разбере защо любимецът му върши простотии на пулта.
	— Какво ви става, Божидаре? Сякаш не сте на себе си. Защо пуснахте само две от помпите за аварийна подпитка? — попита той съвършено разстроен.
	— Защото в името им има две букви „Н“* — отговори Божидар и Валентин Павлович веднага обяви почивка.
	[* На руски помпа е „насос“. Оттам идва първото „Н“.]
	През нея инж. Къбоков успя да открие голям пирон и тръгна да търси по-тихо място, където да се усамоти и да се отдаде на творческия порив, събуден от слабо изследваните в българската соцлитература любовни сили*1. Така се натъкна на компютърната зала на тренажора. Вратата беше с код, но по руски обичай беше полуотворена. Божидар се огледа и се намърда в помещението. Влизането беше абсолютно забранено и имаше защо: на посетителя щеше да му стане ясно, че в епохата на интегралните схеми логическите вериги на симулатора бяха реализирани с лампи от далечното минало, големи колкото едри тиквички*2. Вътре беше горещо като в леярна и той съблече сакото си, преди да се отдаде на изкуството. След петнайсетина минути Валентин Павлович тръгна да търси любимеца си и когато го откри, Божо беше завършил шедьовъра си: голямо сърце, пронизано от груба, явно изкована в руски завод стрела, и надпис „Б и Н“. От прободната рана се стичаше кръв, която се събираше в локвичка, а оттам с просто иригационно съоръжение се отвеждаше за напояване към голямо дърво. На него имаше надпис „Дърво на живота“ и грозна, но щастлива птица, която пееше с ноти текста на „Amore e palpito“*3.
	[*1 Близо половин век тези сили бяха изследвани предимно във връзка с приложението им при планираното увеличаване на човешкия фактор при социалистическото строителство, при дълбоко вълнуващите двата пола изкопни работи и втвърдяващото характера изливане на бетонни основи и носещи греди, при изпълненото със соцеротика производство на краставици и фуражна царевица, както и за преодоляване на разкъсващите всяко влюбено сърце селскостопански проблеми — липса на мотики и излишък на тъй наречените свекърви и още по-тъй наречените тъщи. Затова настоящото проучване е първо по рода си.]
	[*2 През далечната 1981, когато Божидар още не е написал Анализа, в дълбоко провинциалния вестник „Денвър Поуст Сън“ се е разглеждала една почти напълно абстрактна тема, а именно какво би станало, ако един ден картите за самоличност се заменят с имплантирани чипове. Но още преди четвърт век _някъде_ интегралните схеми се разглеждат вече не просто като факт, а в контекста на социална хипотеза, която в онова време _за нас_ е само от областта на фантастиката. От настоящия роман научаваме, че по същото време паметта на ЕИМ на БЩУ в Атомната е с магнитчета, а в Учебния център в Нововоронеж процесите на управление на реактора се моделират от машинария с огромните електронни лампи от трийсетте години. Не чипове за имплантиране или малко по-големи, не поне транзистори, а именно лампи, които топлят така, че оставят вратата на изчислителния център отворена за по-добър топлообмен (ето за какво било) със студеното съветско околно пространство. Не могат да си произведат дори свестни климатици, представяте ли си? Ето това е социалистически социален (може и обратното) факт.]
	[*3 Amore e palpito — любовта е трепет (ит.). Главният герой вероятно има предвид [[https://www.youtube.com/watch?v=Sac4DYgTQu0|арията на Алфред]] от първо действие на „Травиата“. Може да се каже, че фразата е и от арията на Виолета от същото действие (в записа на [[https://www.youtube.com/watch?v=I4cSVnqGmOc|Мария Калас]] е на 2′38″ от началото). Според наши проучвания, героите в италианските опери пеят едно и също — най-често в дует, а понякога в квартет, октет, както и целия хор (в Старозагорската опера е сравнително малоброен, но пак го дава яко. Като викнат, като запеят, мамата си трака. Направо настръхваш. То и без друго на мен все отнякъде ми духа. Затова избягвам да хода _по опери_).]
	Преди да припадне, Валентин Павлович го освободи до края на деня от омразния тренажор, но с това още влоши положението.
	Желанието му да види Наташа беше толкова нетърпимо, че само непонятно как запазили се остатъци от здрав разум го спираха да не тръгне да я търси по цеховете. Половин час преди края на работното време излезе на площадчето пред учебния център с надеждата да я срещне, като се прибира към градчето. Нямаше я, естествено. Автобусите за работещите в централата руснаци тръгваха от друго място.
	„Ей, тая проклета система за следене… Да не би съветските трудещи се да се смесят с чужденците и да започнат неизбежните процеси на очовечаване“ — помисли Божидар.
	Качи се в уазката последен. Гърлото му беше свито и стомахът го болеше, сякаш беше отровен.
	Ако се беше наблюдавал внимателно, щеше да установи с изненада, че през този ден не излъга нито веднъж.

	* * *

	Наташа го чакаше на спирката пред хотела. Поиска му се да я целуне на улицата пред всички, но не го направи. Само хвана ръката й.
	— Знаеш ли — каза й тихо той, — през целия ден мислех само за теб.
	— И аз — каза тя и го погледна.
	— Хайде да се махаме оттук.
	— Хайде.
	— Къде искаш да отидем?
	— Където ти искаш. Само не мога да вървя бързо — засмя се Наташа и го погледна.
	— А тази нощ как ще издържиш? — пошепна й Божидар на ухото.
	— Ще издържа — засмя се тя.
	Той я целуна. Но Наина Церберовна не ги посрещна на вратата и така и не ги видя.
	— Юлка къде е?
	— Сестра ми ще я вземе от детската.
	— А после?
	— Ако искаш, ще отидем у тях.
	— Хайде преди това да хапнем във „Фиалка“.
	— Добре, и аз съм гладна.
	— Сигурно не си обядвала.
	— Също като теб — каза тя и Божидар се разсмя.
	Кафето беше празно. Седнаха на една от масите до прозорците. Виждаха се крайните къщи на градчето, а там някъде надолу и на югозапад течеше реката и той си помисли, че е като в някоя френска кръчма от романите на Ремарк. Само дето нямаше калвадос.
	— Искаш ли да пийнем нещо? — попита Божидар.
	— Не. Но ти си пийни, щом искаш.
	— Какво да хапнем?
	— Каквото ти се иска на теб.
	Поръчаха си желирани езици и „Бьоф Строганов“. Келнерката ги донесе веднага, сякаш им ги беше приготвила предварително. Погледна дискретно Божидар, после се усмихна заговорнически на Наташа и се отдалечи.
	„Кога е успяла да научи?“ — зачуди се Божидар и му стана приятно от известността на връзката им сред обикновените хора.
	— Сигурно си мислиш, че в такова малко градче всичко бързо се разчува — каза Наташа.
	— Да, точно това си мислех.
	— На теб това не ти… пречи, нали?
	— Не, не ми пречи — каза той и изведнъж му се допуши.
	— Какви цигари обичаш най-много?
	— Давидов. Защо ме попита?
	— Не зная. Просто ми се прииска.
	— Тъкмо си мислех, че ми се пуши. Не чувстваш ли, че всичко започна да става много странно?
	— Странно е от самото начало. От мига, в който те видях.
	Той се вгледа в очите й и после плъзна погледа си към гърдите й. Тя го настъпи под масата.
	— Искаш ли да тръгваме? — попита той.
	— Искам, но ми свиди желираният език. А и днес тук е много хубаво.
	— Знаеш ли, като седнахме, си помислих, че тук сякаш сме…
	— Като Жоан и Равик в някое бистро, нали? Стоим си сами на малка маса, пием калвадос, а от прозореца се вижда Сена… Ти пил ли си калвадос?
	Тя се засмя и наклони глава като глезено момиченце.
	Божидар я погледна и остави внимателно вилицата.
	— Нат… Коя си ти? — преглътна той.
	— Надявам се да съм тая, която търсиш. Защо ме питаш?
	— Ти сякаш четеш мислите ми.
	— Не, мили, не ги чета.
	— Тогава как ти хрумна, че сме като тях?
	— Не зная. Просто ми хрумна. Може би защото скоро четох „Триумфалната арка“ отново.
	— Кога? — попита той и вече знаеше, че тя щеше да каже „през август“.
	— През август — каза Наташа. — През отпуската бях в Ленинград за няколко дни. Видях се с някои мои близки и познати. Последния ден, на 29-и вечерта, бях при Лена — една моя състудентка и някогашна приятелка. Тя има… баща й е голяма клечка и има огромна библиотека. Преди да си тръгна, се беше напила. Аз й завиждам — за книгите, за работата, на която назначиха нея, а не мен. Беше се разлигавила, едва стоеше на краката си и потроши един кристален сервиз. Ей така, без причина… Както и да е, тогава аз си откраднах една книга. Издърпах я напосоки. Беше „Триумфалната арка“. Тя едва ли ще забележи някога, че липсва.
	Божидар затвори очи.
	На 29 август, навръх рождения си ден, взе три бройки от новото издание на „Триумфалната арка“ от книжарницата в Хърлец, заедно с „нагрузка“* от още цял куп макулатура. Вечерта извади Arc de triomphe от сака. Беше я чел и препрочитал десетки пъти. Защо му се прииска точно тогава да я разгърне отново? Кой знае. Може би си спомни как я четеше през един друг август, преди много години. В студентската квартира. Беше се върнал от „Пирогов“. Там я намери, след като я търси два дни. Беше… бяха се разделили. Той така и нямаше да я потърси, ако някаква нейна приятелка не се беше обадила, че не може да я открие у тях и никой не знае къде е. Когато се качваше с асансьора към интензивното, вече знаеше какво е станало. Тя беше на единайсетия етаж, в последната стая отляво в дъното на коридора. Лежеше на леглото до вратата, с лице към прозореца, полузакрит с кафяво избеляло перде. Беше бледа, но иначе изглеждаше сякаш съвсем нормално. Само дето беше останала без ходила. Беше се хвърлила под влака по-предната нощ. Някакъв влак по околовръстната линия.
	[* Нагрузка — натоварване (рус.). Вж.бел. от Книга първа.]
	— Какво ти е, мили?
	— Нищо. Хайде да излезем.
	— Добре. И без друго гладът ми сякаш мина.
	Станаха и Божидар „забрави“ пет рубли на масата. Бяха два пъти повече от това, което струваше поръчката.
	— Можеше да оставиш по-малко пари — каза Наташа, като излязоха. — Така много ще ги разглезиш. И внезапно добави: — Мразя ги тези алчни повлекани и клюкарки. Да можех, щях да им зашия джобовете.
	Божидар хлъцна и я загледа. Изненада си беше. Като сърна от зоопарка, която е усвоила камилски трикове и можеше да плюе върху обувките на нахалните зрители.
	— Добре. През оставащите дни няма да им давам не само за чай*, ами и за лимонада от автомата.
	[* На руски „на чай“ е идиом за бакшиш.]
	— Не искам да мисля за оставащите дни.
	— И аз не искам.
	Наташа го хвана под ръка и тръгнаха към центъра. Слънцето залязваше някъде далеч на запад, зад Дон и степите, населени с казаци на Шолохов, колхозници от руски филми със селска тематика и засекретени ракетчици — те пък от песните на Висоцки. По улиците почти нямаше хора, а тези, които срещаха, ги поглеждаха бегло и мълчаливо отминаваха.
	Спряха в градинката пред киното. На огромен плакат над входа, на някаква палуба, маскиран сред корабна утвар и разпилян едрогабаритен инвентар, се беше притаил героят от „Пираты двадцатого века“*.
	[* Първият съветски екшън, или както те му викат „боевик“. В него (1979 г.) за пръв път (!) показват на съветския зрител „бойното изкуство карате“. Гледахме го със затаен дъх. Най-касовият филм за всичките им времена и народи (към 2009 г.).]
	„Трябва да й кажа. Не мога повече да премълчавам, че съм женен“ — помисли Божидар, но вместо това каза нещо друго.
	— Искаш ли да дойдеш с мен в Москва? — попита той, като седнаха на скамейка в края на градинката. — Там ще бъдем поне три дни. Ще се настаним в някой шикарен хотел и ще офукаме парите от командировката.
	— Искам — отговори веднага тя и се засмя.
	Чувстваше се като граф Монте Кристо от някой по-жизнерадостен вариант на романа. Когато разбра, че е затворник, беше на деветнайсет години — също като Едмон Дантес. Това, в което беше хванат и направо зазидан, беше уютно колкото тъмницата на замъка Иф и Божидар беше прекарал в него по-съществената част от живота си. Успя да се измъкне почти случайно. При това — съвсем сам. Нямаше го неговия абат Фариа и той изучи Борджиите факултативно и от личен опит. Говореше езиците с лекотата на графа и беше приказно богат като него — поне докато свърши двете хиляди рубли. На рамото му беше склонила глава Нат — по-хубава от всяка измислена гъркиня или испанка. За да бъде всичко по познатия сценарий, имаше и врагове, на които щеше да отмъщава. Най-напред на Жоко. После… После на кого? Май нямаше друг. Е, можеше да отмъсти и на продавачката в бакалията, задето криеше каймата и други ценни продукти от сънародниците му. Там нещата бяха по-трудни. Тя беше много могъща, но… да, имаше, определено имаше какво да прави.
	И Божидар гордо вдигна глава.
	— Не ти ли се иска да отидем в Италия, във Франция или в Испания? — попита ненадейно Наташа. — Иска ми се да пътувам с теб. На кораб с платна или нещо такова.
	Можеше да го намери и насред океана.
	— Да. Ще стоим на палубата, хванати за ръце, и ще гледаме вълните и залеза, а на хоризонта ще се виждат бледи сини планини от далечни острови — подхвана темата Божо. — Само че ще трябва да сме сами.
	— Защо?
	— Защото иначе моряците ще те заглеждат алчно, аз няма да изтрая и ще трябва да се колим с тях с ножове, секири и разни ръждясали сечива. Докато ги изтрепя всичките. А мен ще ме ранят със сабя и ще ми остане мъжествен белег.
	— Тогава не искам с кораб — каза тя уплашено.
	— Ако искаш, можем да плаваме с яхта. Ще бъдем съвсем сами.
	— Добре, с яхта може.
	Божидар се засмя. Много му харесваше, че тя с такава лекота го следва в ролите му.
	„Толкова ми е хубаво с него — помисли Наташа. — Само че всичко скоро ще свърши.“
	— Утре към девет ще ходим до Воронеж. Искаш ли да дойдеш?
	— Да, мили. Но няма да ме пуснат от работа.
	— Как така няма да те пуснат за един ден? Ще се обадим, че си възпрепятствана, и готово. При нас за един ден отсъствие се смята за нетактично да безпокоиш шефа си. А и той въобще няма да забележи.
	— При нас… при мен не е така. Ще трябва да искам отпуска. А щом ще искам — по-добре ще е, когато тръгваш. Едва ли ще ми дадат повече от три дни.
	— Защо?
	— Трудно е да ти обясня — Наташа се усмихна и беше ясно, че… нещо й тежеше. — С кой влак тръгвате?
	— С вечерния. Пътуваме винаги през нощта, нали знаеш.
	— Зная. Но има няколко нощни влака.
	— Утре ще ти взема и билет за нашия.
	— По-добре не се опитвай сам. Билети за Москва се купуват изключително трудно.
	— Какво трудно може да има да се купи билет за влак? — попита невярващо Божидар.
	— Ще видиш. Дано само ме пуснат. Да знаеш само как искам да дойда с теб.
	— И аз те искам много.
	Тя се засмя.
	— Знаеш ли, за пръв път от години правя план за следващите дни.
	Слънцето беше залязло. Малкото площадче пред киното пустееше. Изглежда, нямаше вечерни прожекции. Божидар стисна ръката на Наташа, въздъхна и се замисли — за тъпия си живот и за всичко, което изживяха с Радостина през дванайсетте години, които изтекоха покрай него. Като горчиво вино, като разтопен сняг сред камъните на планински поток, като водата покрай брега в залива с плачещите върби — бърза, понякога мътна и почти винаги студена.
	Вече беше време да й каже.
	— Зная, че си женен, мили — каза Наташа.
	Божидар въздъхна и затвори очи.
	— Да, тъкмо исках да ти го кажа.
	— Зная. Зная, мили. И имаш три деца… Нали? — попита тя съвсем тихо.
	Божидар въздъхна.
	— Да, Нат. Исках да ти кажа на няколко пъти, но все не ми стигаше смелост. Така е — женен съм и имам три деца. И сега ми се иска това да не се е случвало.
	— Не говори така.
	— Права си. Не биваше да го казвам. Но това е истината. Знаеш ли, откакто те срещнах, като че ли не мога вече да лъжа. Сякаш нещо ме спира. А оттогава вече минаха два дни. И на, опитвам се, но — не мога и не мога — каза той и се засмя.
	— Кажи ми тогава обичаш ли ме? — попита веднага тя.
	— Обичам те — засмя се той и си помисли, че ще е хубаво да живеят заедно. И когато се връща вкъщи, тя да го чака. После й го каза.
	— И аз го искам, мили. Това е всичко, което и аз искам. Но няма да стане. Просто няма да стане.
	— Защо?
	— Ти не си такъв човек. Не мога да си представя, че ще причиниш нещастие на близките си. Как тогава ще го причиниш на децата си? Нали ги обичаш?
	— Обичам ги. И не искам да им причиня нещастие. Искам да се оженя за теб. „Също като в «Ожени се за мен», само че тя не е Сали — помисли той. — Marry me… Heiraten ist kein Pfederkauf… Natasha diventa mamma, e non si spoglia piu*. Давай поженимся. Толкова е тъпо. Като fuck you. Толкова е тъпо всичко.“
	[* Marry me — Ожени се за мен (англ.). Heiraten ist kein Pfederkauf — Женитбата не е купуване на кон (нем.)*. Natasha diventa mamma e non si spoglia piu — Наташа стана майка и не се съблича повече (ит.).]
	[* Забележително съдържателна пословица в типичен старогермански стил.]
	Внезапно му просветна.
	— И не е задължително да се развеждам. Може да си направя харем. Искам само ти да дойдеш в България и да те направя моя основна жена.
	Наташа се засмя.
	— Не мога да дойда при теб, мили. Без да сме женени — не мога. Знаеш, че няма начин.
	Така беше. Параграф 22 в най-гадния си соцвариант. „Проклет Абсурдистан, не… Отвратистан — помисли Божидар. — Не можеш да напуснеш държавата си. Тя може да те прати където поиска. На БАМ*1, на война, в комунална квартира*2 — където поиска. Но ти не можеш да мръднеш по своя воля никъде.“
	[*1 [[https://bg.wikipedia.org/wiki/%D0%91%D0%B0%D0%B9%D0%BA%D0%B0%D0%BB%D0%BE-%D0%90%D0%BC%D1%83%D1%80%D1%81%D0%BA%D0%B0_%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0|БАМ]] — Байкало-Амурска магистрала; железопътна линия, която свързва европейската част на Русия с Далечния изток. Дълга е 4324 км.]
	[*2 Комунална квартира — в тая книга няма да проследяваме сагата на живеещите в комунална квартира. И без друго дори в тоя му вид романът ще е трудно смилаем за повечето нормални хора. Не говоря за западняците — за тях определено ще бъде съвсем неразбираем. Те са свикнали на простичък живот — бачкане до скъсване за тъпата си _американска мечта_, фастфуд (миризлив сандвич, скучна пица, мазна поничка или гаден хотдог), пазаруване до шаш в супера, дремуцане пред тиви-то с поредната американска боза, бира в прозрачно шише, моля ви се, и неспокоен сън на вечни длъжници. Макар и да не заслужават особено, ще обясня и на тях. Комуналната квартира или комуналката, както галено я наричаха в СССР, се настанява в живота на предишните уж нормални хора заедно с нахлуването на _чифтърските_*3 идеи на изтрещелите комунистически идеолози. Замисълът е съветските хора да живеят в общи жилища, за да могат да преодолеят буржоазните си навици за лично пространство и частна собственост, с които се раждат въпреки разпоредбите на политбюро. Все пак първоначално на всяко семейство се предоставя обикновено отделна стая, а кухнята, банята и тоалетната са общи. Какво се получава са описали великите майстори. Например в „Ато`мната воденица“ има кратко описание в заб. 14. Ако искате нещо по-смешно, четете Илф и Петров, а ако искате по-тъжно, значи ви е нужен Булгаков*4. Ако обаче искате нещо по-хармонично и всеобхватно, четете „Предградията на рая“. Там самата книга е като гигантска, събрала в себе си целия живот комунална квартира. Във всички случаи е полезно да знаете, че в резултат на това весело и разбиващо буржоазната душа изобретение, болшевиките успяват да изкривят основните форми на общуване така, че в ефирната същност на новия съветски човек да се настанят отчуждението, враждата към останалите и — като пряко и най-важно следствие — доносничеството. Защото ако мразиш някого и си наплашен до смърт от ЧК, какво по-естествено от това да натопиш ближния си (дето, разбира се, е най-близо) и да го пратиш далече, далече — хем да му отмъстиш затова че нагло и безцеремонно ти търка сапуна и истимарската ти подяжда борша (големия кокал с мозък е отмъкнал, проклетникът), хем да се освободи малко местенце и да заживееш, както препоръчва другарят Сталин, _по-добре и по-весело_. През двайсетте години конструктивистите (особен вид съветски идиоти), предлагат напълно резонно това мизерно лично пространство да се заличи окончателно и новия вид хомункулус съветикус да заживее в общи големи спални. По силата на все още неизживени ретроградни навици се отделят помещения за полови… такова, де, контакти (авторите на проекта използват понятието „сношения“), защото иначе съветските хора ще се разсейват непрекъснато и няма да могат да се съсредоточават върху най-важното, а именно изучаването на основите на марксизма (на по-късен етап — и на ленинизма, сталинизма и т.н., докато се стигне до — малко неудобно се получава, но дано не го забележат цензорите — до путевизма). Сами виждате, че идеята на козлодуйските атомници за красиво пуналуално бъдеще на скучните патриархални семейни взаимоотношения има дълга праистория. За съжаление европейски и американски натрапници прекъснаха тоя вълнуващ процес. Надяваме се, че един ден тия дръвници ще стигнат до истинските ценности и най-после всички ще станем ако не братя, то поне интимни другари и другарки. Ще приведем и майсторското, животрептящо стихотворение, заедно с музика за весела детска песничка, които инж. Къбоков бе съчинил в ония славни времена в единствената си поетична изява, посветена точно на тая велика идея (музиката може да получите на цената на един СМС без ДДС):
P>
	Моят татко в Козлодуй
	Има мощен пуналуй*5.
	Твойта майка пуналуйка
	той такова като пуйка.
	Припев:*6
	Моят татко, твойта майка (2)
P$
	]
	[*3 Неологизъм с неясно съдържание.]
	[*4 Напоследък в Тубата започнаха да пробутват и интериори на тия… бихме казали, помещения. Не се подлъгвайте: повечето са аранжирано претрупани съвременни кухни. Истинските комуналки са нещо съвсем друго. Всичко в тях е захабено, запуснато и мръсно, основното чувство е безнадеждност и обезателно има въже за пране с проснато долно бельо. Каква е неговата идея ли? Това остава на соцтруженика — да се отдаде на секса или да се обеси.]
	[*5 Срещат се варианти и с _лунен пуй_.]
	[*6 Изпълнява се от хор; за да има величествено звучене, са необходими поне 120 участника.]
	Вариантът беше само съпружеската одисея. Друго спасение нямаше.
	— Мерзко, злобно сифилитично копеле — каза доста високо Божо.
	— За кого говориш? — стресна се Наташа.
	— За тоя, дето е измислил проклетата ви държава. За оня маниак и садист Володя Улянов, за кого друг. За него мисълта, че хората могат да живеят в мир и съгласие е съвършено недостъпна. За мен той е олицетворение на злото.
	— Какво ти е направил той, мили? Не говори така.
	— Права си. Лично нищо не ми е направил. Само дето всички ни е натикал в мръсния си болшевишки… Извинявай.
	— Успокой се, моля ти се. Някой може да ни чуе. Знаеш какво ще стане.
	Божидар млъкна. Знаеше какво — същото като във вица за Радек*.
	[* Карл Бернгардович [[https://ru.wikipedia.org/wiki/%D0%A0%D0%B0%D0%B4%D0%B5%D0%BA,_%D0%9A%D0%B0%D1%80%D0%BB_%D0%91%D0%B5%D1%80%D0%BD%D0%B3%D0%B0%D1%80%D0%B4%D0%BE%D0%B2%D0%B8%D1%87|Радек]], истинско име Karol Sobelsohn (1885 — 1939) — член на ЦК на РКП(б), тъй наречения „Горноуралски секретар на Коминтерна“, сътрудник на „Правда“ и „Известия“ и т.н., австрийски евреин. Една от емблематичните фигури и част от болшевишкия фолклор през най-зловещите две десетилетия след 1917. Убит през 1939 г. по заповед на Сталин в политизолатор* по време на безкрайните „_чистки_“ (само какъв термин) на Стопанина. А вицът е следният:
	Пристига в килията новичък и се запознава с двамата затворници в нея.
	— Ти за какво лежиш?
	— За това, че ругаех другаря Радек.
	— Ами ти за какво?
	— Аз пък подкрепях другаря Радек. Ами ти кой си?
	— Аз съм Радек.
	Та така.]
	[* Политизолатор, в родината му се нарича _политизолятор_ — ако погледнем Википедията, това са специални _тюрми_ (затвор е съвсем слабичко слово), в които се _държат_ (може би е по-точно _съхраняват_ за случай на нужда) есери, меншевики, _ционисти_ (виж ти), анархисти, а също така _видни_ представители на вътрепартийната опозиция (по` невидните са бързооборотни и не се съхраняват). По думите на тов. Ежов, те приличали на принудителни домове за почивка, нежели на тюрми. Повечето другари в тях съвсем са починали. Създадени са далновидно още през 1921 г. (!) в системата на ГПУ при НКВД на РСФСР. ДМИМ*]
	[* Да му… (цензурирано)… (цензурирано).]
	— Ще видиш, че ще дойда при теб. Ще се запиша за екскурзия. Все ще се вредя за няколко месеца.
	— Да, така може и да стане — каза Божидар, но продължаваше да мисли за друго. После погледна Наташа, сякаш се върна в реалността и въздъхна. — Но най-напред трябва да се разведа. После ще измислим начин да дойдеш. А можем да се оженим и тук. Всичко ще се нареди, ще видиш.
	Наташа го погледна и я обзе някаква особена топлина.
	„Каза ми само няколко думи и аз се успокоих. Още малко, и ще повярвам, че е възможно. Край. Вече съм пълна откачалка — помисли си тя. — Господ се смили и ми взе всичкия ум“.
	— Хубаво ме гледаш — каза той. — Искаш ли да отиваме у вас?
	— Да. От вчера там те чака една влюбена жена — каза храбро Нат, обви с ръце шията му.
	Много, много му се събра на инж. Къбоков през тази командировка. Допреди два дни имаше семейство — жена, деца… имаше приятели, перспективна работа, дом… не, дом нямаше. Но поне имаше квартира на символичен наем и дори без електромер — ей така, харчиш си електричеството на воля, а в края на месеца плащаш три лева „база“. Е, и работата, честно казано, не беше особено перспективна. Но командировките, какво им беше лошо на командировките в Съюза? Тъкмо започнаха да го пращат по-често — вече за втори път. А сега — край. Ще се развежда, нали? Ще се разпадне семейството му — Радостина ще прибере децата веднага след развода, че и преди това. А приятелите? Какво „приятелите“? Кой ще остане приятел с човек, който напуска жена с три деца заради някаква разведена рускиня? И то от ония, дето само търсят как да увиснат на врата на някой чуждестранен дипломант от университета „Патрис Лумумба“ само и само да се измъкнат от страната на слоновете*1 и победилия социализъм. Ако е партиен член — няма да остане приятел. А ако не е? Пак няма. От само себе си се разбира, че квартирата ще бъде дадена на друг атомен енергетик, семеен. Както е казал поетът — маестро, пердашете марш*2. И за какво е всичко? За любов. Добре, обаче към кого? Към партията? Не. Инж. Къбоков не обичаше партията. Нещо повече: беше крил дълбоко тоя факт до първото си участие в избори, когато накъса листата на ОФ. Подличко, без да го види никой, в тъмната стаичка… Тогава каква любов? Към родината? Той на всеослушание разправяше как на Слънчев бряг се е отказал от народността си и е разговарял на немски и на руски с конете, пардон, с келнерите, а после и с други, по-второстепенни български граждани. Е, вярно, и на руски, но главно на немски. Щом е така, за каква любов говорим? Към някаква рускиня. Поне да беше към социалистическото строителство. Не мисли за жена си, която му е слугувала и го е търпяла единайсет години плюс една предварителна. Не мисли и за децата си. И техният живот досега не е бил песен, а сега и това ще им погоди — да живеят по-зле и от сираци. Защо, защо тръгна по този път, инж. Къбоков? Знаеш ли какво те очаква на здрачаване?
	[*1 Страната на слоновете — пояснение за тези, които няма да разберат вица поради определено въздействие (видиотяване) от съвременното образование: в руските степи и в тайгата (много голяма гора от дървета, за която учените твърдят, че заема площ колкото Европа, което не е възможно, защото се намира на друго място) не са забелязвани слонове. Имало е отделни екземпляри от това животно в т.нар. зоопаркове, но те са били внос, а не местно производство. Най-накрая — да си дойдем на думата — СЛОН е абревиатура от _Северные лагеря особого назначения_, (също и на _Соловецкий лагерь особого назначения_)*3. По този начин изразът е гавра на тъй наречените интелектуалци*4 със съветския строй.]
	[*3 вж.заб. от книга I.]
	[*4 интелектуалци са онези, които могат разни интелектуални неща — например умеят да четат без да сричат, знаят да свирят на чембало (не е ясно какво е това), а също използват предимно законно купени продукти на Майкрософт (демек абдали).]
	[*2 Онези, които четат повече, знаят, че тук става дума за _сиктир марша_, но за него ли става дума наистина?]
	Но инж. Къбоков не знаеше и вместо да мисли предвидливо за последствията, се отдаваше на несъпружески ласки с Наташа.
	Докато се целуваха, тя усети мигновената му възбуда и се дръпна засмяна.
	— Сега ще отгатнеш ли какво мисля? — попита той.
	— Да — каза Наташа, — това е съвсем лесно.
	Не му се ходеше у сестра й. Въобще не му се ходеше.

	* * *

	Кафето изглеждаше много мизерно. Уж си беше същото като вчера: масите, столовете, менюто от деня на откриването, кръглите канцеларски глобуси и проклетията на персонала — всичко си беше същото. Обаче ги нямаше хората, които му придаваха колорит и чар. Кафетата, както кръчмите и бистрата, се правят от хора като Божидар, Валерката и Нат. Тях ги нямаше тази вечер и кафето изглеждаше тъжно като селски хоремаг, издокаран за банкет след някое годишно отчетно събрание.
	На една от масите вечеряше половината българска група. Тук бяха електричарят Георги Карастоянов, по-известен като Жорето Мръсника, един оператор-технолог на турбината със скромното име Пенчо и единствената жена в групата, кипаджийката Маргарита. Марго беше симпатична и със злачно тяло. Божидар я беше виждал гола и на калъпче в едно от малкото сравнително чисти помещения в зоната. Оправяше я със страст и в позиция „трон“ адашът му Тодор* Славчев — началник-смяна в реакторен цех. Божо тогава се обучаваше за инженер-оператор, миткаше навсякъде из зоната и влезе ненадейно, като мърмореше сложни влашко-български псувни, защото си беше олял галошите с радиоактивна вода. Прелюбодейците използваха масивен стол, който беше единствената мебел в помещението. Божидар се беше чудил откъде са го домъкнали и за какво са го сложили в празното помещение. Тя беше седнала в скута на Славчев с гръб към вратата и се извърна зачервена, когато инж. Къбоков влезе.
	[* Адашът му Тодор Славчев — Тодор произлиза от гръцкото Theodoros — „божи дар“. Абе, той целият роман е пълен с Божидаровци… Само че за някои трябва да се потрудите, докато ги откриете. За един от тях дори аз не знаех доста дълго, след като му станах неволен кръстник, че и той е такова Божие дарение. Да видим дали ще се сетите.]
	После на БЩУ* често го поглеждаше заговорнически, когато ставаше дума за изневери. Но инж. Къбоков не искаше да закача любовниците на приятелите си. Стигаше му и познанието — нали разбра кой и за какво е сложил стола.
	[* БЩУ — вече го пояснихме в книга I, но за всеки случай ще напомним: това е Блочен Щит за Управление. Залата, от която се управляват най-важните съоръжения на атомния енергоблок (атомен реактор, турбини, генератори и др.).]
	Групата добре си похапваше. Бяха разпродали „стоката“ и можеха да си позволят малко лайф. Пийваха водка, замезваха с каквото там им беше пробутала келнерката и одумваха Божидар. Кого другиго, ако не него.
	— Така си мисля. Много яко е хлътнал. Кой знае къде я натиска сега и я държи за сладкото задниче. Ох, ох, оох, да ме хване тя за… (цензурирано). Книжки да му чете. Учен да го прави — занарежда Мръсника.
	Ей затова му викаха така.
	— Стига, бе — каза Марго може би с малко ревност.
	— Във всяка група досега е имало такива проблеми — каза Пенчо. — Миналия път Къдравия нали се върна с трипер.
	— Всички имаха, ама ти не знаеш — захили се Мръсника.
	Изневерите и пазаруването на руска ширпотреба и злато с проба 583 бяха трите несъмнени резултата от специализациите, но Пенчо не можеше да прави задълбочени и обобщаващи изводи, а Мръсника разсъждаваше повече за терминологията. Там беше силата му.
	— Много смешно — каза Марго. — Всички ги било прихванало. Сякаш сте държани на въже, бе. Оливате се с водка от първия ден и веднага хуквате след някоя рускиня.
	— Ти кво, да не завиждаш? — каза Мръсника.
	— Защо да завиждам, бе? Руснаците са такива мърльовци… Вечно са пияни.
	— Е те точно затова и жените им ни харесват. И заради големите ни… (цензурирано) — каза Мръсника и се захили. — Той и на Божидар му е бая големичък.
	— Айде, по-полека. Харесвали ги били. Те ви знаят ангелите, бе. Само някоя да ви погледне, и сте готови — каза Марго и се замечта. И тя беше чувала другата новина.
	— Аз никога няма да се оженя за рускиня — каза Пенчо. — Нали в Козлодуй ги виждам какви са повлекани. Нито една не е домакиня като наш’те жени. И половината от тях вече са разведени.
	— Това е, защото руските възпитаници са путьовци — каза Мръсника. — Жените им не ги обичат. Показали са им катеричките си само заради едно: да ги измъкнат от Съюза. Кво да ги мислим. При Божо нещата отиват на развод, ей това е кофти. Втори ден вече го няма. Направо се е преселил при нея.
	— Защо се изненадваш? Да не би жена му да е някоя красавица? — каза Марго.
	— Абе, мислех си, че го познавам.
	— А, баш него намери да познаваш — засмя се тя.
	— Бе, ти много го защитаваш. Май вече ти го е тръкнал между кълките, а? — каза Мръсника.
	— Ей, че си… — каза Марго, но си личеше, че мисълта като цяло не й беше неприятна.
	— Какво като не е красавица жена му, бе? — каза Пенчо. — Кажи ми колко жени има в централата като нея? А тия три деца как се гледат, а? Като куклички са.
	„Мъж като него не може да изтрае с жена като Радостина — помисли Марго. — Пък и тая проклетница направо го е омагьосала.“
	После тя си представи, че е на мястото на проклетницата и й стана сладко и томително. Чак премаля.
	— Айде, стига сме го мислили. Той е оправен. Кой знай за кой път я оправя вече, а? Ох-ох-оох — завживява се Мръсника. — И после се гушкат и си говорят сладки мръсотийки на руски. Охааа. Ама е хубава тая рускиня, ама е хубава…
	— Айде полека, че ти потекоха лигите. Научи и ти език като Божо, че си говори с някоя — каза Марго.
	Жегна я, тоя мръсник. Наистина беше хубава, проклетницата.
	— Искаш ли да ти покажа какво значи език? — каза Мръсника и всички се засмяха.
	Чукнаха се, пийнаха и помълчаха, докато намерят тема.
	— Марго, ти за колко продаде дънките? — попита Мръсника.
	— За сто и петдесет, за колко — отговори Марго и разговорът пак потръгна.

	* * *

	Божидар прекара при баджанака близо три часа. Обстановката беше като в съветски апартамент, а те всички изглеждат еднакво: като стара конюшня или като фалирал бар, които отчаяните собственици са преградили набързо със стени, за да се получи поне някакво подобие на стаи. Мебелировката на всяка от тези „комнати“ винаги е като купена от битпазар и се състои от полирана маса с отвратителен или най-малко дразнещ цвят, столове и етажерка или легло. Стаите са задължително с голи подове и потъмнял паркет, а жакардовите килими, които би трябвало да ги покриват, са окачени по стените — за уют, както и да не стъпват по тях с мръсни обувки. Имаше логика: като се натряскат с водка руснаците правят какво ли не, но сравнително рядко вървят по стените.
	„Не всичко е загубено — помисли си Божидар, щом разгледа апартамента. — Те обезателно ще въстанат отново. Не може да се живее дълго в такава пълна отврат. Трябва само да се изчака да назрее добре революционната ситуация. След това — бааам! — и епохата на панелките и грозните мебели и гардероби ще бъде пометена“ — изхили се той наум.
	Бъдещите революционери предупредиха още от вратата, че не са се подготвили добре за малкия празник. „За такива случаи са нужни най-малко две седмици, за да намерим поне малко хайвер, сельодка и хубава водка“ — извиниха се те и ги поканиха в стаята с масата и етажерката. Но Божидар беше подготвен. От заредения главно за чужденците магазин в центъра бяха купили предварително с Наташа от истински грузински чай и арменски коняк* „Арарат“, а домакините добавиха шоколадови бонбони и тая неотменна част от руския бит — пирожките. „Ето, виждате ли, получи се трапеза като на третия ден след осми март“ — каза Наташа и всички се засмяха. Пиха с фалшив патос за „добре дошли“ и скоро Божо констатира, че семейството на бъдещия баджанак изглежда по-тъжно и от апартамента. Сестра й се казваше Людмила, беше с пет години по-възрастна от Наташа и все още не бе успяла да се разведе. В замяна на това беше успяла да надебелее до онази типична за пълнеещите рускини степен, когато във външния им вид се появяват изразителните черти на костромските крави. Пиеше повече от мъжа си и омете от нерви половината бисквити и шоколадови бонбони. Съпругът й Саша, когото жена му наричаше Степанич, беше типичен руснак и изглеждаше толкова невзрачно, че Божидар се притесни дали ще може да го познае, ако го срещне на улицата.
	[* В първата книга вече обърнахме внимание на презрението на съветските хора към претенциите за запазена марка и други подобни буржоазни измислици.]


	Гостуването може би щеше да се провали, ако не беше Юлка и ако Наташа още със сядането не беше предложила да играят преферанс — игра, която руската интелигенция обича от дълбока древност. В България Божидар минаваше за експерт по бриджа и знаеше още поне двайсетина игри с карти, но тази точно не я знаеше. Юлка му помагаше, като крадеше картите на останалите и му ги носеше. Напредваше бързо и когато Саша го похвали, не пропусна да цитира Висоцки:
P>
	Мы сыграли с Талем десять партий —
	В преферанс, в очко* и на бильярде, —
	[* В очко — игра на двайсет и едно (блекджек). Куплетът е от песента „Честь шахматной короны“, първа част („Подготовка“). В мрежата има различни варианти. За любознателните — [[http://v-vissotsky.ru/song.php?pid=273|тук]] се изброяват като коментар някои от тях.]
	Таль сказал: „Такой не подведет!“
P$
	Всички се засмяха.
	— А — каза Людмила, — ти знаеш и песни на Висоцки?
	— Това изненадва ли те? — озъби й се веднага Нат.
	— А в България могат ли да се намерят негови плочи? — насочи Саша разговора в конструктивна посока. — Ние много си обичаме песните му.
	— Досега у нас има издадени две тави — отговори Божидар.
	— Тук много се търсят — каза Саша. — Ако донесеш, можем да ги продадем веднага.
	— Няма проблем — заклати обещаващо глава Божо, но пропусна да сподели, че и в момента носи двайсетина парчета на най-популярните състави.
	На черно една тава вървеше по двайсет-трийсет рублички и не му се искаше да прави такива скъпи подаръци. Дори и на бъдещия баджанак.
	Наташа го погледна, той се позасмя и добави:
	— Аз и сега нося няколко. Ще ви подаря последната плоча, която излезе в България. Тя е от официален концерт и не звучи като пиянките му, но пак си е той.
	— Можем да направим добър бизнес не само с плочи — каза замечтано Саша. — Тук вървят дънки, кожени куртки, книги, маратонки…
	— Знам. От една командировка може да се изкарат по две-три хиляди рубли.
	— А как ще минеш митницата? Няма ли да конфискуват стоката? — попита Саша.
	— Кой е казал, че стоката трябва да минава през митницата — просветли го Божидар. — Книги и плочи на стойност до десет лева могат да се пратят от България и в колетче по пощата.
	— Това е много умно, направо е гениално — каза Саша. — По колко можеш да пращаш на месец?
	— Остави човека на спокойствие — намеси се Наташа. — На преферанс ли играем, или ще правим търговска кантора?
	Наистина беше безгрешна. Ако бяха продължили още малко, на бъбривия просветител на начинаещи руски търговци щеше да се наложи да обяснява доста неща. Преди всичко трябваше да им каже за Валери Краснов, а това не беше тема за разговор по време на роднински преферанс. Даже въобще не беше тема за разговор.
	— Не искате ли да поиграем на някоя друга игра? — каза Божо. — Аз не мога да усетя дълбочината на преферанса. Не съм равностоен.
	— Ти и без друго през цялото време играеш за Наташа — каза завистливо Людмила и Божидар и Нат се засмяха.
	Юлка също започна да се смее и да се търкаля по земята.
	Божидар предложи да играят на вист, канаста, мариаж и още на табланет и „черна Донка“, но това не бяха руски национални игри, компанията не ги знаеше и отказа да ги усвоява. Накрая предложи да ги научи да играят покер или блекджек, но партията не беше допуснала хазартът да стане част от руската душевност и това предложение също бе отхвърлено.
	— Ти бил ли си на запад? — попита Саша, впечатлен от ерудицията на инж. Къбоков в такава несъмнено прозападна област на знанието, като игрите с карти.
	— Да — излъга спонтанно Божидар, — много пъти.
	— И къде? — запита жадно Людмила.
	— В Западна Германия, Франция, Италия, Швейцария… — изреди инж. Къбоков половината материк.
	Наташа го погледна изненадано.
	— Сигурно знаеш и езици — каза Людмила.
	— Зная немски почти колкото руския, а също така говоря английски, италиански и малко полски.
	Това за немския прозвуча като сравнение с родния език, а от полския на практика знаеше някъде около минимума, нужен за черния пазар. То и цялата му практика на италиански, без да броим един инцидент в миналото, се свеждаше само до няколко превода на порносписания. Все пак не можеше да се отрече, че го знае говоримо. Пичовете на БЩУ много се кефиха, когато им преведе мъчните думи. Не че всичко и така не си беше ясно, но друго си е, когато чуеш превода.
	Компанията гледаше Божидар по начин, по който може би питерските есери биха гледали на митинг Александра Колонтай* — с възхищение, завист и прикрита междукласова неприязън.
	[* Александра Михайловна Колонтай (1872 — 1952) — съветска дипломатка от еврейски произход. През различните периоди е посланичка на СССР в Норвегия, Мексико и Швеция. Единствената жена нарком в първото съветско правителство. Известна с възгледите си за сексуалната свобода. Нейна е фразата „За една комсомолка да преспи с комсомолец е все едно да изпие чаша вода.“ Права е жената, ама не е ли така? Нея специално я е мъчила яка комсомолска жажда. Практиката й в тая вълнуваща област започва през годините с класическата семейна тройка — тя, мъжа й Владимир Колонтай и семейния приятел Владимир Саткевич. По нататък с различни другари и най-вече с другаря Павел Дибенко, председател на Центробалт (Централна болшевишка организация на Балтийския флот), тя успява да слее жаркия секс с определено по-скучните държавни дела и по тоя начин да бъде полезна на вожда, революцията и обикновените съветски хора. Както отбелязва Иван Алексеевич в своите записки „Окаянные дни“, „… Судебная и психиатрическая медицина довольно давно знает и этот (ангелоподобный) тип среди прирожденных преступниц и проституток.“ Понеже великият Съветски съюз е необятна страна, в него, както можете и сами да се досетите, има много и много такива вълнуващи тройки*. Ако знаете адреса на някоя подобна съвременна форма или поне на такава разкрепостена другарка, може да ми го пернете на мейла, за да работим заедно всеотдайно за революшъна.
	Venseremus!]
	[* Например подобна, но, разбира се, много по наситена откъм поетични, бихме казали _изгъзици_, е тройката между Владимир Маяковски, Лиля Брик и нейният тъй наречен съпруг чекист (може да попромените думата). Прочетете за нея — то е като в еврейския рай: ту единият отстъпва Лиля на другия, ту другият я отстъпва пък на тов. Краснощек Абрам Мойсеевич (тук има прерастване в четворка) и още на не знам си кого (в общия вид, както учи математиката, се получава n-торка). Вълнуващо е, ах, колко е вълнуващо така по съветски да си отстъпваш. Ще отбележим за пълнота, че освен съветските, има аналогични шведски, а също конски тройки, както и едни други_ тройки_, пак изпълващи с трепет, но от друг, определено по-разтреперващ характер. Само че сега точно за тях не ми се разказва.]
	„Провървя й на тая дрисла“ — помисли Людмила и погледна с презрение съпруга си. Ако погледът й имаше достатъчно сила, Степанич вече щеше да се е смалил до размера на тамбовско грахче.
	„Тоя е абсолютно ченге — помисли с неприязън Саша и през нераздвижвания му отдавна мозък преминаха мисли като «как иначе», «добре, че…» и «хеей, тоя може да прекара и универмаг през митницата, а ми говори за колетчета.».“
	Само Наташа сияеше и Божидар отново прочете в погледа на руска жена онова симптоматично послание за обладаването й, което търсеше от най-ранно детство. Казваме „в погледа на руска жена“ изрично, защото преди много години така го беше гледала Севдалина. Можем само да гадаем за причините, но на тръгване той си спомни точно за нея.

	* * *

	Беше в София през есента на 196… Тая година се беше паднало циганско лято, по слънчевите улици хората изглеждаха спокойни и дори щастливи, листата на кестените се ронеха по жълтите павета на „Царя“ и градът приличаше на малък оазис в ледената пустиня на загадъчната студена война. Парковете бяха пълни с пенсионери и млади майки с детски колички, а студентите се трупаха както обикновено на малки тумбички пред Мензата*1, пред ВМЕИ*2, ВИТИЗ*3 и ССА*4. По улиците можеше да срещнеш Радой Ралин, Гяуров, Дечко Узунов или Гунди, а понякога, ако имаш късмет и се вглеждаш внимателно, можеше да забележиш сред тълпата и ниската невзрачна фигура на самия министър-председател — с очила и в елегантен сиво-синкав костюм. Любопитните провинциалисти можеха да позяпат как регулира движението прочутият милиционер „Тосканини“, а в късните утринни часове по плетените столове на „Бамбука“*5 можеха да видят насядали кротко един до друг професионални дисиденти и тайните агенти, които незабележимо, но неотстъпно ги следяха. Беше доста интересно, защото бяха облечени с модни дрехи, шити сякаш при един и същи шивач, или поне купени от един известен на всички валутен магазин. Събрани непринудено на групички по интереси, те пиеха кафе в малки изящни чашки, разхвърляни артистично по бледоохрените плетени маси, пушеха луксозни вносни цигари и разговаряха помежду си за най-различни вълнуващи неща.
	[*1 Мензата — студентският стол на Софийския университет по онова време, съкратено от mensa academica „трапеза за академичната общност“ (лат.).]
	[*2 ВМЕИ — Висш машинно-електротехнически институт, сега Технически университет (ТУ). Някога беше трудно да го завършиш. Тогава разни зевзеци тълкуваха първата му абревиатура — МЕИ, като „Можеш Евентуално да Изкараш“.]
	[*3 ВИТИЗ — Висш институт за театрално изкуство (сега НАТФИЗ).]
	[*4 ССА — Селскостопанска академия (има се предвид тогавашното висше учебно заведение).]
	[*5 Бамбука — прочута в миналото кафе-сладкарница в София.]
	В едно такова утро Божидар седеше на пейката в малкия вътрешен двор пред Университетската библиотека. Беше период, когато все още се измъчваше, разкъсван от съмнения за оная отврат, която наричаха „извращения на марксизма“ и която той отскоро подозираше, че е неговата истинска същност. В напразни усилия да се самоопровергае, той четеше вманиачено „Капиталът“. Беше му писнало да се върти нервно пред отрупаната с книги маса и да се насилва да листи тъмносините овехтели томове. Затова сега отдъхваше, облегнат назад в небрежна поза — с тъмен моден (почти дисидентски) костюм, френска вратовръзка и изражение на скучаещ аристократ. Не че това изражение не беше нормалното му, но сега специално беше подсилил ефекта. Причината беше едно разкошно маце, което зърна на излизане от овалното фоайе. Знаеше, че такива красавици не издържат дълго в нездравословната среда на потъналите в прах университетски читанки и излизат час по час — за глътка свеж въздух и за да пообщуват с приятни колеги с изражение на скучаещи аристократи.
	Тази беше доста упорита и изтрая близо десет минути, преди да се появи на слънчевата площадка. Божидар се извърна леко и дискретно — точно колкото дипломат, зърнал съблазнителна част от женски крака на официален прием в приятелско посолство.
	Красавицата не беше сама. Придружаваше я някакъв висок тип със сив костюм, леко гърбав нос и прошарена не като за възрастта му коса. Несъмнено имаше чар.
	— Ти докога ще стоиш тук? — попита типът.
	— Сигурно докато затворят. Трябва да изчета още три статии за Пенчо Славейков — каза красавицата.
	— Аз тръгвам — каза типът. — Ще ти се обадя следобед.
	Красавицата остана на площадката. Подухваше лек ветрец, слънчицето грееше, чирикаха врабци… Къде да влиза в тая дупка, читалнята.
	— Свободно ли е мястото до вас? — чу Божидар очаквания въпрос.
	Той я погледна с окуражителна усмивка, предназначена само за изключително красиви поданички, и махна аристократично с ръка: „Да, свободно е.“
	Красавицата приседна и кръстоса невинно крака.
	Докато стояха мълчаливо, и двамата усетиха как между тях се появи някаква странна близост. Сякаш се познаваха отдавна и сега бяха излезли заедно на разходка или нещо подобно.
	— Мисля си, че е трудно е да четеш някакви си тъпи статии, когато навън е такава хубава утрин — каза Божидар, без да променя позата си, и я погледна с разбираща усмивка.
	— Да — каза красавицата и си помисли, че събеседникът й е много привлекателен мъж и че костюмът му стои много елегантно. — Много приятно е тук. И на мен не ми се влиза вътре.
	— Това са май последните дни на лятото.
	Тя отново го погледна. Гласът му беше топъл и мелодичен. Каза нещо обикновено, но по някакъв много особен начин. Сигурно така щеше да прозвучи и ако беше казал, че това са последните дни на земния живот — с някаква неуловима насмешка, лека меланхолия и почти без съжаление.
	Постояха мълчаливо още няколко минути.
	— Знаете ли, измислих едно спасение — каза Божидар, внезапно стана и й подаде ръка, сякаш я канеше да потанцуват. — Ако искате, да излезем навън. Ще поскитаме по улиците, ще минем през парка, а после можем да отидем на някое хубаво кино. Хайде.
	Тя се изправи машинално и подаде ръката си. Погледна го изумено, после и двамата се разсмяха.
	— Чакайте поне да си взема чантата — каза тя, смеейки се.
	Едва на излизане от библиотеката се сети, че не му знае името.
	— Казвам се Божидар — посрещна я той на вратата с усмивка и с протегната ръка.
	— Аз се казвам Севдалина — засмя се тя и ръцете им отново се събраха заедно.
	Минаха през тунелчето на изхода хванати като влюбени. Той не пусна ръката й, а и тя не си я издърпа. Просто не можеше да се познае. Никой досега не беше я свалял за пет минути. Имаше цял куп обожатели още като ученичка. А след като през май стана „Мис Университет“, желаещите да я обичат силно и много пъти можеха да запълнят голямата зала в ректората. Тя разкарваше безцеремонно всички: принцът от приказките не се беше появил. А сега върви след този непознат мъж като… Тя не успя да намери точната дума, но се разстрои.
	— Трябва да вземем такси. Днес не мога да ползвам служебната кола — каза Божидар.
	— Къде ще ходим? Каква служебна кола? — дойде на себе си Севдалина.
	— Най-добре е да отидем до центъра да проверим за билети. Нали не си гледала „Мечта, наречена Анада“?
	— Не съм. А служебната кола чия е? Ти не си ли студент?
	— Студент съм, само че в МЕИ. А колата е на посолството — подхвана Божидар началото на една от най-опашатите си лъжи.
	— Какво посолство? — попита Севдалина и се усмихна слисано.
	— Как какво посолство? Консулството — поясни Божидар. — Италианската легация.
	— А ти какво общо имаш с Италианското посолство?
	Божидар спря и каза с изражение на скромен принц, който е принуден да разкрие инкогнитото си и се чувства неловко, че ще притесни простите хорица със знатния си произход:
	— Ами, по независещи от мен обстоятелства, баща ми е негово превъзходителство италианският посланик.
	— Ти се шегуваш, нали?
	Божидар показа с извинителен жест, че много му се иска да не е така, но за съжаление не е така.
	— А откъде тогава знаеш толкова добре български? — с радостно недоверие запита Севдалина.
	Сърчицето й щеше да изхвръкне. Сбъдваше се мечтата й. Принцът несъмнено беше пред нея.
	— Ами майка ми е българка — оформи безочливо новата си фамилия Божидар.
	— Поговори ми тогава на италиански.
	Ако го беше попитала нещо далеч по-елементарно — като да речем как се казва баща му или къде се намира Италианската легация в София — Божидар може би щеше да се изхили и да се предаде. Но по поставения въпрос беше подготвен.
	— Del mio pensiero, tu sai regina, tu di mia vita sai lo splendor… — занарежда той с интонация и темпо на неаполитански футболен коментатор, който през свободното си време пее в хора на местната опера.
	— Боже, колко мелодично говориш. Ти наистина си италианец — каза примирено и щастливо Севдалина.
	Тя налучка вярна следа с мелодичността, но не можеше да знае, че измисленият син на италианския посланик изтананика целия текст от речитатива в романса на Радамес от първо действие на „Аида“. Красивите студентки отдавна предпочитаха да танцуват модерни танци на приглушена светлина с последваща драматична развръзка, и вече не ходеха на опера, където можеха да настинат от различните музикални течения. Божидар инстинктивно избра тъкмо текст от либрето, а не от популярна песен или канцонета от репертоара на Робертино Лорети*.
	[* Италианско дете чудо. Изпълняваше предимно популярни канцонети. Гласът му беше като на ангелче от Сикстинската капела. Негови записи още се срещат в Youtube. Яко беше, казвам ви.]
	— А каква е колата? — продължи тя, колкото за една последна проверка.
	— Най-обикновен черен „Мерцедес 220 S“ — безпогрешно назова Божидар известната и обичана от студентите дипломатическа марка.
	Всичко съвпадаше. Нямаше място за съмнение.
	Божидар спря някакво такси начаса — почти като академик Урумов от „Нощем с белите коне“*. През онези години такситата не спираха на кого да е. Но за академици и синове на посланици… Да, какъв незабравим ден. А вечерта, след като излязоха от кино „Москва“, той я хвана през кръста.
	[* Нощем с белите коне — роман на Павел Вежинов (литературен псевдоним на Никола Делчев Гугов, 1914 — 1983). От него най съм запомнил как академикът вдига ръка на някакво такси, и то — так — и заковава пред него. Не какво да е, а софийско такси. Страхотия, казвам ви. Такси при соца да ти спре като махаш — ми това просто не беше възможно. Елитът на работ’ческата класа да си наруши рахата заради некви селяндурски граждани. Абе авторски фантазии. И аз съм се опитвал да изиграя свръхакадемик, с променлив успех. Веднъж за малко да ме набият. Обаче като размахвах петарка, и спираха хората. А пък пет лева тогава не стигаха даже в кварталната кръчма да се напиеш като хората. Ето колко ниско може да падне човек за пари.]
	В онези години филм, в който имаше кадри с жена по комбинезон, се считаше почти за порно. А в този за няколко мига Анада беше гола. Чисто гола. Беше хубав филм. Поетичен и точно по темата.
	След филма едва дочакаха да се измъкнат от тарапаната пред изхода. Започнаха да се целуват в някаква пряка на „Витошка“ до едни… да, малко странно — добре затворени кофи за смет, и Севдалина за пръв път разбра как омекват краката на жените. Стигнаха до блока, в който живееше, без да разбира какво става, и едва намери сили да каже: „Тук живея.“
	— Трябва ли да се прибираш? — попита той. — Рано е още. Не искаш ли да отидем другаде?
	— Къде, в посолството ли? — опита да се пошегува тя.
	— Защо в посолството? — засмя се той. — Можем да отидем в „Русалка“ или в „Горублянското ханче“. Ако искаш — и в някоя кръчма на Витоша — пак се вживя в лъжите си Божидар.
	Той изреждаше най-реномираните заведения в София като от списък на закусвални, а стипендията нямаше да му стигне да плати в тях и аперитива. Ако портиерът не ги изгонеше още от вратата, разбира се.
	— Не мога — каза тя. — Не съм се обадила. А и баща ми…
	Тя не довърши, но на Божидар му стана ясно, че баща й… и не зададе повече въпроси.
	— Всъщност той утре заминава в командировка.
	— Ами тогава… — започна той.
	— Няма да мога да изляза — прекъсна го тя. — Имам сестра на десет години, тя малко кашля и ще си е вкъщи още два-три дни. Но ако искаш, ти можеш да дойдеш у нас.
	— А майка ти?
	— Тя почина. Отдавна.
	Божидар я помилва по лицето. Тя го прегърна, целуна го и изтича по стълбите. Той постоя малко пред входа и после тръгна по булеварда, осветен от приглушената светлина на угасващия ден и яркия блясък на сексуалните фантазии.
	На другата сутрин валеше дъжд и от прозореца на квартирата го посрещна унилата есенна гледка на мокри улици и на противни, посивели от влагата блокове в краен софийски квартал. Божидар опря нос в стъклото и дълго гледа навън. През мъглата от ситни капки всичко изглеждаше като неясен и потискащ сън — като че ли светът беше измислен от вълшебник с лошо зрение в пристъп на неудържима меланхолия. И докато гледаше навън, Божидар почувства как сякаш от сивата пелена заизплуваха образите на позабравени хора, които го гледаха с позната топлота, но и с неприкрит упрек. В него зазвъня по-силно един далечен, приглушен досега от някого глас от детството му, и постепенно се запревръща във все по-ясно и нетърпящо възражение напътствие. Още малко, и помощната природна картина заедно с избледнелите вече от времето внушения щяха да му помогнат да се спаси от парченцето криво огледало. Трябваше само да изрече: „Не биваше да лъжа“.
	Но в душата на инж. Къбоков ставаха странни, сякаш режисирани от кривогледия вълшебник отвън неща, и вместо да се разкайва безполезно, той съчини жизнерадостен план.
	Дъждът валя през целия ден. Надвечер Божидар се изтупа с най-хубавия си единствен костюм, облече си шлифера и се изниза тихомълком. Когато влезе в блока на Севдалина, свали издайническата намокрена дреха и тръгна към мазетата. Жилището беше строено през трийсетте и подземният етаж беше сух. В далечната 196… още нямаше демокрация и мазетата не се заключваха с метални врати и катинари, големи колкото гирички на щангист. Божидар бързо намери по-закътано коридорче и провеси шлифера си върху някакви тръби. Дори не го погледна, когато зави към изхода. Качи се, подтичвайки, до апартамента на Севдалина и натисна звънеца.
	Тя отвори и увисна на врата му.
	— Ти дойде — каза тя невярващо и Божидар разбра колко много точки е спечелила легендата за консулския син.
	— Готова ли си да тръгваме — каза той след целувките.
	— Къде?
	— Да се разходим. С колата съм — излъга той смело.
	Без кураж няма успех.
	— Ти наистина си сух — най-после забеляза тя, поглади сакото му и облегна глава на рамото му. — Не мога. Нали снощи ти казах. Тя отстъпи, хвана ръката му и го дръпна леко: — Хайде, влизай.
	Божидар преглътна. Севдалина тази нощ щеше да бъде негова и единствената пречка да не съблече красивата й тъмночервена рокля още в коридора беше малката й сестра. Но още докато им тананикаше италиански песнички и канцонети и се гонеха из стаите в жизнерадостни предлюбовни игри, Божидар непрекъснато виждаше в очите на Севдалина онзи изгарящ поглед… да, на Анада.
	И нощта сякаш беше от този филм.
	Два дни валя дъждът и те не излязоха от стаята. Само Божидар веднъж ходи до Халите да напазарува, естествено, с колата, за да не намокри хубавия си костюм. После есенното слънце проби изтънелите облаци, а бащата на Севдалина се върна от командировка. Но той, като всички софиянци, беше от сой и негов далечен роднина се оказа известен преводач от италиански и специалист по посланически родословия.
	Така романтичната италианска връзка приключи и животът на Божидар се върна в старото си русло. Нищо не се промени. Дори не му откраднаха шлифера.

	* * *

	„Как ли щеше да тръгне животът ми — мислеше си инж. Къбоков на връщане от роднинското парти, — ако тогава не бях… Сега щях да съм женен за Севдалина. Той въздъхна замечтано, защото знаеше какви чудеса правят красивите жени с подрастващите юноши. — Хъ. Може би вече щях да съм голям шеф — в института, в някой комитет или нещо подобно. Или поне посланик в Италия — изхили се наум инж. Къбоков.“
	— За нещо смешно ли се сети? — не можа да го разгадае за пръв път Наташа.
	— А, спомнях си разни глупости от един предишен живот — пошегува се той и Нат се засмя.
	„Добре де, тогава излъгах от… е, може би от страх, че иначе няма да мога да я сваля — помисли Божидар. — Само че после, после защо продължих? Бях влюбен в нея. Защо продължих да я лъжа? А сега? Сега какво ме накара? Аз май приличам на Били Лъжеца. Май всички му приличаме. Проклет социализъм. Толкова ли дълбоко е напъхал лъжата в нас?“
	Въпросът беше интересен, но нямаше смисъл да се самоизтезава прекалено дълго с него. Затова Божидар услужливо застана от другата страна на прозорчето за изповед и бързо и великодушно опрости греховете на инж. Къбоков. Трябваше да мисли над новия си образ, а той беше привлекателен и задължаващ: млад и талантлив специалист по атомни централи, по руска поезия, поп музика, състезателен бридж и женски сърца. А, да, между другото, и скромен полиглот с някои изненадващи други умения. След безкрайни скитания из далечни непознати страни, отегчен от триумфални арки, елитни кръгове, швейцарски езера, наклонени, но непадащи кули, и красавици, от които спира дъхът (но които не са докоснали сърцето му), той най-после е срещнал мечтата на живота си.
	Мечта, наречена Нат.
	Ето, за това си заслужаваше да мисли. Юлка беше останала при сестра й, нощта беше пред тях, а след нея ги очакваха още три дълги горещи дни и нощи в тая далечна студена страна.

	* * *

	— Искаш ли да минем по друга улица? — каза Наташа.
	— Защо, какво й е на тази?
	— Минава край лошото кафе.
	— Нищо. Мен лошото ме тегли още от малък.
	Наташа се засмя и го погледна.
	„Какво ли е преживял? Той е дисидент. Стопроцентов… Съпруга на дисидент. Колко хубаво. Ще отида с него на заточение. Там поне няма да сме разделени. Той ще е сред съмишленици — ще се събират вечер и аз ще им правя чай и пирожки. Ще сядам винаги до него и ще слушам разговорите им. И ще можем да сме заедно колкото искаме“ — и тя пак го погледна. „Добре, откачена съм. Влюбена съм, откачена съм и искам да знам за него всичко: какво обича, в кои дрехи ме харесва най-много, кои книги са му любими, коя музика… Всичко. И кои са били любовниците му, за да ги удуша.“
	Ала не знаеше нищичко и беше неспокойна.
	Например не знаеше, че, както струва ни се споменахме, Божидар има странни и рядко срещани тогава умения. Ако го знаеше, нямаше да се притеснява, че минават край някаква съмнителна кръчма. Но за тези негови умения знаеха само един-двама от приятелите му. Дори жена му нищо не знаеше.
	Всичко започна от десантния батальон в Сливен — там го бяха пратили да отбие воинския си дълг. Доста негови приятели имаха не по-лоши физически данни, но тях не ги пратиха. На него се падна честта — да укрепне, да възмъжее… Спукаха му гьона. Той не обичаше да се бие от малък, но там се научи. Имаше чудесни двигателни рефлекси и това забеляза даже оня проклетник — сержантът. Затова танцуваше с такава лекота, както вече знаеше Наташа. Не беше учил — беше си най-обикновена дарба. Пък и като са те карали да танцуваш със сандъчета с муниции или с пълни баки… Големи купони падаха.
	После, докато следваше, се запозна с един от майсторите. Нашите вече бяха разбрали, че съветското самбо не е най-доброто, което има в света на бойните изкуства, и бяха поканили специалисти по карате, айкидо и таекуон-до. Разбира се, само за избрани — заниманията бяха закрити и такива ненадеждни елементи като Божидар нямаше как да ги огрее. За какво да ги пускат — после да бият милицията ли? Само че той се вреди. Едва ли щеше да се случи, ако не беше братът на хазайката му. Без да е известен спортист, той следваше ВИФ — беше преценил, че само там има вероятност да завърши висше и да прекара в щастливо мързелуване дните си. Самото наименование на катедрите и специалностите беше анекдотично и Божидар час по час го бъзикаше — кой е доцентът му по гюлле, имат ли специалност скачане на въженце и защо не открият катедра по табла, тапа и гюлбари*1. А и тоя образ му разказваше какви ли не тъпизми за вифаджиите. Той и изпита си по история на БКП*2 беше взел, като се издокарал с шлифер ала Вълко Червенков*3, каскет и значка на Ленин на ревера… Но важното е, че беше страхотен връзкар и успя да го вредй при Ким. Онзи го хареса веднага и му бе показал доста неща за две години.
	[*1 Тапа, гюлбари — игри на табла, които заедно с файтонджийската (обикновената) табла образуват състезателната дисциплина, която все още не е олимпийски спорт.]
	[*2 История на БКП — задължителен изпит за всички вузове по време на социализма. Не поясняваме какво означава БКП, за да не замърсяваме излишно страниците на книгата.]
	[*3 Вълко Червенков — министър-председател в 66-ото (1952 — 1954) и 67-ото (1954 — 1956) българско правителство. В царство България е осъден задочно на смърт за множество планирани терористични акции и убийства. Агент на съветските тайни служби. Според Божо, се е прославил със съсипващата страната ни индустриализация с най-остарелите и енергоемки съветски технологии и оборудване. Те съсипват икономиката ни и унищожават природата ни с отровните производства и отпадъци на най-прогресивния строй. За да бъде разгромът пълен, срива _по сталински_ селското ни стопанство с насилствена колективизация и избива или праща в лагери всички, които не споделят откачените му дилетантски приумици. Неговото най-важно указание от тоя период е „Дете да се разплаче в корема на кулашка майка, но да се съберат държавните доставки.“*4. Освен многобройните си подобни прояви на човеколюбие, др. Червенков има и други забележителни постижения. Ако говорим за неговата _роля_ в живота ни, трябва да споменем, че е радетел и за изчезването на парите, посредством намаляването до дупка на цените, за сметка на „трудовото възнаграждение“ на селяните — може би с идея поне за известно време нищо да не им се плаща. Това, разбира се, е много свежарско. Така селяндурите на бърза ръка зарязват ко̀пането и стремглаво обезлюдяващите села*5 и се втурват към града. А там предвидливо ги очакват общежитията в гадните панелни термитници, както им вика Божо, родените от нечии кошмари гиганти на социндустрията, производството на грозни и некачествени стоки, опашките за всичко най-необходимо и катастрофалните антиморални внушения на болшевишката идеология. Както много пъти е казвал инж. Къбоков, идеологията*6 е необходима там, където цари безбожие. Тя заменя моралните норми на Божиите заповеди с отровни сурогати — най-често от псевдохристиянски тип. Те пораждат специфична социална среда, чиято основа са лъжите, кражбите и насилието и превръщат хората вместо в „приятели, другари и братя“ (както е в разтръбеният им лозунг), в доносници, завистници и врагове. Другарят Червенков успява да направи още маса яки поразии — например съсипва за десетилетия и българското изкуство, като налага соцреализма посредством адаптирана към традиционното ни подлизурство сталинова методика. Да не пропуснем, че направи за всеобща радост и най-идиотския център на столица в света. И ето — днес из мрежата се срещат предложения да се възвеличае делото му със съответния по ръст паметник. Инициаторите са прави: бай Вълко е виден международен фелдшер по социална медицина (б), който използва масово и с осъвременени средства старата френска рецепта за най-ефективно средство срещу пърхот и лоши мисли. Така другарят Червенков помага решително на съветските ни наставници в техните планове за превръщането ни в губерния, като избива със здрава ръка онези опорни за царството ни родове, които са били прозяпани от Св. княз Борис І, Баязид Светкавицата (все още не е канонизиран) и Народния съд. За достоен финал, по негова заповед са изровени и разпилени останките на Борис III и е унищожен гробът му в църквата на светия Рилски манастир. Според Матей (ние се разграничаваме), „с тая гавра с костите на царя, верният последовател на Йосиф Висарионович се нарежда в челните редици на световната ленински смрад, като изпреварва дори титулярните ни партизански представители по гаври с християнския морал и погазване на човешките закони.“. Несправедливо е да останеш без паметник, щом си направил толкова забележителни дела. Разбира се, ние говорим за наградата само за _ролята_ му, не за _артиста_. Все едно, като говорим за тиранина Макбет, да подразбираме Лорънс Оливие, който го играе в прочутия лондонски театър Олд Вик. От само себе си е ясно, че на другия ден след представлението вестниците ще са пълни със суперлативи за играта му, а не с призиви за бърза и справедлива присъда за Макбет. Другарят Червенков също може иначе да е една много благородна душа, която е слязла на земята, за да помогне на тукашните аборигени да решат кармичните си проблеми, натрупвани през последните хилядолетия. Точно за тая възвишена цел е било необходимо да стъжни живота на българските селяндури, пролетариата и разните му там… интелигенти и други упадъчни типове — за да получат те вкупом възможност чрез подходящи мъчения да се извисят духовно. Обаче ролята, подчертаваме ролята, която е изпълнил тук, е на патологичен злодей, развихрен от екстремната безчовечност на марксизма, маккартизма, макбетизма и маскаризма. Затова предлагаме и паметникът на главния герой в тоя сценарий да е подходящо оформен. Добри идеи според Метаксаки могат да се заимстват например от Ханс Рудолф Гигер.]
	[*4 Вж.напр. [[https://www2.uni-svishtov.bg/dialog_old/2007/4.07.RI.pdf|тук]].]
	[*5 Това обезлюдяване продължава неудържимо вече осем десетилетия и е на път да сложи край на българското село. По дани от 2017 г. близо 600 села са останали с едноцифрен брой жители, а 162 от тях са напълно обезлюдени. В 1734 от останалите населението е под 100 души, а средната възраст е над 60 години. Това означава, че до десетина-петнайсет години те също ще обезлюдеят. Скоро делото, което др. Червенков започна с такъв хъс и размах, ще се увенчае с пълен успех и българските села, а също и тъй наречената българска държава, най-после ще изчезнат от картите в навигационните системи.]
	[*6 Разказваха ми за един спор на чаша вино между червени и сини, на който присъствал и инж. Къбоков. Един от привържениците на дясна партия нещо бъзнал някакъв известен из Старозагорско заклет комунист — в смисъл че те са по-добри. В какво — не е ясно. Просто се заял. Онзи веднага го затапил: Ние — казал — имаме поне идеология, докато вие какво имате? Нищо. Нашият замълчал притеснено. Тогава се намесил Божо: Можеш ли да ни кажеш сбито и съдържателно какво ви дава тая вашата идеология? — попитал. — Най-вероятно няма да можеш и затова аз ще ти предложа хипотеза. И понеже онзи отново не нищо не казал, Божо продължил: На тоя свят две са най-важни неща: цел в живота, в която да вярваме, както и правила, които да следваме за постигането им. На вас тези неща ги дава идеологията. Вашата цел са тъй наречените социализъм и комунизъм. Правилата, които следвате сте ги нарекли комунистически морал. На нас обаче вашата идеология не ни е необходима. Ние сме вярващи в Бога. Нашата вяра също ни дава и цел на земния ни живот, и правила за постигането на хармония. Наричат се Божи морал. Нашата цел е духовното ни израстване и единението с Него. За вас тя може да е спорна, но пък вашата е доказано несъстоятелна. На мислещите хора е ясно, че тя е като вечния двигател — могат да се опитват да го построят само класически идиоти. Затова един мой приятел с библейско име й вика _идиология_. Но тя не е само несъстоятелна, а е и безчовечна. Защото вашето първо ръководно правило е насилието. Желанието да подчиняваш останалите без оглед на средствата очевидно е присъщо на мнозина. При вас то има и допълнителен прикрит мотив — злобната завист на бедняка срещу богатия, срещу преуспелия. За да скриете грозния му характер, вие използвате евфемизма „пролетарска диктатура“. Така се опитвате да заблуждавате хората, че вашето насилие има някакъв особено благороден характер. Не, уважаеми, както и да го наричане, то винаги ще е свързано с неизчерпаемия набор от жестокости, които неминуемо поражда. В българския вариант те имат особено отвратителен характер. Не че в руския или китайския ги няма, но вие покрай девети сте били необикновено вдъхновени. Останалите си житейски аксиоми сте ги заимствали пак от Мойсеевите закони, само дето сте ги изкривили в едно специално устройство. Андерсен го е нарекъл _дяволско огледало_. При вас вместо безусловните Божии заповеди да не се лъже, краде и убива, са техните отровни двойници — например както вашият Ленин ви учи, можеш да грабиш награбеното. Същото е и с убийството — въпросният другар ви разрешава да трепете, щом било за доброто на пролетариата и трудовите селяндури. За нещастие така и не успяхте да произведете добромери. Затова във вашата държава кое е добро и кое зло определят властимащите. При нас това прави Бог. Ако някой тръгне да присъжда вместо Него, докъде мислиш може да стигне? Особено ако е пълен с класова омраза, люта завист и проклетия, а няма и кой да го спира? Докъде, а? До тирания, нали? Е, ние живяхме точно сред един такъв зловещ и трагичен експеримент на вашите вождове. Ето, това донесе вашата идеология. Затова на цивилизованите хора тя не е нужна. И е доста срамно да се гордееш с нея. Сега стана ли ти ясен проблемът, или да се опитам да ти го обясня по вашия начин?
	Изглежда на оня му е станало ясно, защото не са ми казвали за продължение на разговора — нито нормално, нито по-тиранично.]
	Оттогава, в пълно мълчание, тръгнаха тайните му занимания. В общежитията ставаше в пет, за да не го гледат в парка подозрително ранобудни пенсионери и появяващи се от нищото пазители на реда. Съквартирантите му мислеха, че е изкрейзил на темата сутрешни кросове, а той отработваше техниките на кери ваза и се катереше тичешком по дърветата. Тогава откри, че така се разтоварва страхотно от напрежението от ежедневните си сблъсъци със… социалната среда. И на острова ходеше толкова често заради липсата на любопитни наблюдатели. Поне веднъж месечно пътуваше до София — уж на пазар и по антикварите, а най-вече заради четири-пет часовия спаринг с един свой приятел. Бяха започнали заедно, но той се беше отдал на бойните изкуства изцяло и имаше вече разни черни пояси. Обаче Божидар почти винаги му поднасяше някоя изненада, съчинена в тополовите гори или по поляните на острова.
	Затова Нат не биваше да се притеснява, когато видя онези тримата в сянката на дърветата. Божидар ги беше видял преди нея.
	Бяха подминали кафето и вървяха бавно, когато те излязоха от тъмнината.
	Божидар им хвърли по-обстоен поглед. Изглеждаха съвсем нормални пийнали руснаци. Нещо му се стори подозрително, но в първия момент не можа да разбере какво точно. Затова пусна ръката на Нат.
	— Здравей, Наташа. Отдавна не сме се виждали с теб — каза средният.
	— Здравей, Дмитрий — каза тя и Божидар трепна от гласа й.
	„Митя значи. Октомвриец млад“ — изхили се наум Божо. Имаше едно такова стихотворение от детството му: „… И Царицин станал славен Сталинград. Ех, ти Митя, Митя, октомвриец млад*.“ В края контрите казаци бяха заклали мъничкия революционер Митя и затова стихотворението завършваше с известна тъга.
	[* Октомвриец млад — това прочуто стихотворение от нашето детство започваше с вълнуваща поетична картина: _През октомври някога било,/свършвало се вече руското тегло./Пукали задружно пистолет и топ,/яростно летели конници в галоп._ По-нататък се появяват главните герои — лошите контри казаци и мъничкият Митя. В своя дезориентиращ народните маси първи вариант, лошите питат за другаря Сталин: _Де е тука Сталин, ти отговори./Сигурно се крие в някои гори./Сталин да се крие? Лъжеш ти, дурак —/викна бързо Митя, тропна гневно с крак._ Малко след това следва споменатата извратена развръзка: _Завъртял със сабя конникът пиян./Паднал горко Митя, цял във кръв облян._ После бля, бля, бля, _И Царицин станал славен Сталинград./Ех ти, Митя, Митя, октомвриец млад_. В правилния по-късен вариант лошите вече питат къде се крие другарят Бланк, а малкият герой сега храбро и актуално отговаря: _Ленин да се крие?/Лъжеш ти, дурак_. И после отново както по-горе, само че _градът бунтовен станал Ленинград_, а не като в съществуващия вече само в неправилното минало финал. Обаче сега и Ленинград вече, а? Кръц, ха-ха-ха. По времето, когато пиша тая забележка, цялото стихотворение все още може да се намери в мрежата. Например в сайта „Движение за съпротива «23 септември»“. Като видях заявлението на тия юнаци, че са марксисти-ленинци, първоначално си помислих, че са шегаджии. После прочетох рязката забележка на един другар, че организаторите на сайта са подменили бащата на всички народи в първоначалния текст на епохалното произведение. Тогава разбрах, че нещата са по-сериозни. Не си върши работата системата на здравеопазването у нас — и специфични заведения има, и здравно министерство съществува открай време, а кукутата се разкарват свободно. Дори пижамите не си обличат. Говори се, че напоследък любимо място им е парламентът. Но то, както е тръгнало, и ние скоро ще се кандидатираме за тая обител.]
	— Къде отиваш толкова късно? — попита Митя.
	„Не изважда ръката си от джоба — откри Божидар какво не е наред. — Ето какво било.“ Вече знаеше какво държи и очисти съзнанието си, както го беше учил грандмастер Ким.
	— Прибираме се — тихо каза Наташа.
	— Оо, множествено число — каза Митя. — А нас няма ли да поканиш? Или си ме забравила?
	Наташа инстинктивно хвана ръката на Божидар и се доближи до него.
	— Остави ни на мира, Дмитрий. Моля ти се.
	Опита се да му го каже твърдо, но не успя.
	— Я виж, моли ме — и той посочи молителката на компанията. — И тогава… нали пак ме молеше.
	Нат изхлипа и погледна отчаяно Божидар.
	— Ти, изглежда, си най-големият гадняр в околността — каза му Божидар.
	— Оо, твоят мухльо и руски знае. Що не ни запознаеш — да си поговорим за теб. Или още не си му пуснала?
	— Стой тук, мила. Не се плаши — нищо лошо няма да ти се случи. Нали ми вярваш? — каза той и я дръпна зад себе си.
	Двамата гардове на Митя се размърдаха и Божидар направи две крачки напред. Вече бяха в обсега му.
	— Сега ще се запознаеш. Вече няма как да ти се размине — каза Божо. За да го дразни, зае стойка, която беше кръстил „учителят по танци“. В основата си беше айкидо стойка, но той добави няколко движения на пийнал нехранимайко.
	— Охо, каратистче? — каза Митя уж подигравателно, но май малко го бъзна. Затова измъкна ръката си и острието на ножа изскочи с характерното щракане. — А това виждаш ли го?
	— Знаех си, че няма какво друго да държиш в джоба си — каза Божо и му се ухили гадно.
	— Сега ще ти резна гръкляна — изхриптя Митя и замахна отдолу за удар в корема му.
	Божидар не парира удара, както го беше учил сержантът, а се отклони от линията на атаката, разходи руския бабаит по дансинга с елегантно катате дори сихо-наге, и докато го събаряше, му изкълчи рамото. Митя изрева, но Божидар не се разсея, а използва инерцията и изрита с маваши гери юнака, който беше минал зад гърба му. Чу как изпука челюстта му и се отпусна в стойка, като изпразни дробовете си. Митя се търкаляше в праха, а неговият напарник* беше прегърнал тихо асфалта. Като се събудеше, щеше да има проблеми с миенето на зъбите, но то тъй и тъй не продаваха водка в тубички.
	[* Напарник — партньор, помощник, другар от двойката (обезателно двама работници, войници или др.) за възложената им обща задача. Няма съответна дума в българския език.]
	Остана само третият парень и Божидар си помисли, че ще се откаже. Но беше подценил руската упоритост. Юнакът измъкна къса верига и замахна към него. Божидар се отклони от удара, скочи и от въздуха красиво издъни мутрата на последния боец. Той се накани да литне, но само малко подхвръкна и се тръшна на земята. Трябваше още да поработи върху летенето.
	Божидар се огледа. Наташа стоеше неподвижна и се държеше с две ръце за лицето. Още не беше дошла на себе си от случилото се. Митя пълзеше към дървото, а другите двама отдъхваха по земята. Той погледна единия, после другия — щяха да се свестят след малко. Взе от земята ножа, счупи острието му в една цепнатина на бордюра и го захвърли, прекрачи юнака с повреденото чене и спря до Наташа.
	— Успокой се, мила — погали я той, — нали ти казах, че нищо лошо няма да ти се случи.
	— Ти ги уби, нали? Какво ще стане с нас сега, мили? Тя зарида, сложи глава на рамото му и го прегърна.
	— Не съм ги убил, не се плаши — каза той и огледа бойното поле.
	Бяха опитали да се гаврят с Нат, той беше озверял и беше нанесъл средни… — той се огледа — да, „средно тежки“ телесни повреди на трима пийнали руснаци. Те нямаха никакъв шанс срещу него. Както се шегуваше един негов приятел шахмайстор, когато играеше без топ срещу някоя ливада — можеше да ги бие само с една ръка. Цялата схватка беше продължила секунди и нямаше свидетели, но той забеляза как някой излезе от кафето. От това разстояние не можеше да разбере кой е — най-вероятно беше портиерът. Те винаги подушват неприятностите.
	На полесражението се разшаваха. Митя се беше довлякъл до първото дърво, придържеше рамото си и стенеше.
	— Хайде да тръгваме — каза Божидар. — Трябва да отидем до един приятел.
	— Те ще ни намерят, мили. След малко, като дойдат ченгетата и… ще ни намерят.
	— Не отиваме да се крием. Имам план — каза Божидар прочутата фраза, която отпосле щяха да използват всички холивудски режисьори.
	Той я прегърна през рамо и тръгнаха, но размисли и спря пред Митя.
	— Одеве не можахме да се запознаем, кретен. Казвам се Божидар. И запомни, ако пак я обидиш, даже и насън, ще те намеря и ще видиш как изглеждат в карате ударите за убиване. А рамото ти изкълчих с техника от айкидо. Не карате, а айкидо. Разбра ли ме, или да те шибна още веднъж?
	— Разбрах — каза със стиснати зъби Митя. Изобщо не му се спореше и съвсем пък нямаше желание да го бият още.

	* * *

	По пътя Нат само изхълцваше „Ти ме защити, мили. Толкова те обичам“ и „Какво ще правим, ако те арестуват?“, но той я притискаше към себе си и това веднага я успокояваше. Беше много лесно.
	За да стигнат до Валери, трябваше да минат през целия град. Когато се качиха и той спря пред вратата, Нат се сви уплашено.
	— Тук ли ще влизаме?
	— Да.
	— Почакай! Откъде го познаваш? — опита да го спре тя, но Божидар вече беше натиснал звънеца.
	Вратата се отвори веднага и на прага се показа един юнак от екипа. Божидар се опита да си спомни името му. „Музикантът. Толя. Анатолий“ — сети се той.
	— А, Божидаре, какво те води насам посред нощ? — попита часовоят и погледна към Наташа.
	— Тук ли е Валери?
	— За какво ти е?
	— Виж, Толя, закъсах яко. Много сериозно е и трябва да го видя.
	— Добре, ще му кажа. Почакай малко.
	— В какво си се забъркал, мили? — пошепна Нат веднага щом вратата се затвори. — Това е…
	— Зная кой е. Не съм се забъркал в нищо, мила, повярвай ми.
	Вратата пак се отвори.
	— Влизайте — каза Толя.
	Валерката ги чакаше в коридора.
	— Като гледам, разговорът май ще е сериозен — каза той.
	— Нямаш представа колко си прав — каза Божо.
	— В такъв случай дамата ще ни извини — каза той. — Толя, предложи на гостенката ни нещо ободрително в бара — изглежда доста пребледняла. — Влизай, блядь — покани той Божидар в хола.
	Божидар окуражи Нат с поглед, усмихна й се и влезе след домакина.
	— Чакай малко — каза Валери, когато Божидар надве-натри му разказа екшъна, — значи си натръшкал трима наши, сред които е имало един с нож, а друг — с верига, така ли?
	— Да.
	— Защо не ми каза, че имаш такива умения, блядь?
	— Защото… — пое си дъх Божо, но резидентът го прекъсна:
	— Добре, станалото — станало. Ще поговорим друг път.
	Той се пресегна, взе телефона и набра някакъв номер.
	— Здравей, Инокентий Василиевич — започна Валери, — как си?… Караме я. Знаеш ли, при вас може би ще дойдат трима със… — той погледна към Божидар — със средни телесни повреди… А, те вече са се обадили… И при кого са?… Аха. Добре, кажи му, че искам да говоря с Митя веднага след като ги прегледа… Абе, Митя Квасцов, оня бабаит, дето… — да, знаеш го. Това е всичко засега, Инокентий, благодаря ти предварително.
	— Какво стана, при ченгетата ли са вече? — попита Божо.
	— Не, в болницата са, каза Валери и набра друг номер.
	Другият номер даваше свободно.
	— Та значи опухал си ги, а, блядь? — засмя се той.
	Божидар замълча — нямаше какво друго да добави към новината.
	— Слушай сега — каза дон Валери, — ще ти помогна, но ще ми бъдеш длъжник. Ясно ти е, нали.
	— Да, ясно ми е.
	— Добре. Сега си вървете с… Наташа.
	Божидар го погледна.
	— Спокойно, бе — каза Валери. — Ти май и мен искаш да напердашиш. Нямам нищо общо с нея. И никога не съм имал.
	— Какво е ставало в миналото й, не ме интересува — излъга надменно Божо.
	— Правилно… Но ти май яко си хлътнал, а блядь?… Добре, добре — не искам да те разпитвам.
	Телефонът иззвъня.
	— Слушам — каза Валери… — Не зная, Инокентий, някакъв неизвестен юнак ги е отупал. Те как са?… Измъкната от раменната става, така ли? А другият?… Спукана челюст. Е, той и без друго само пие. А третият?… Какво комоцио? Той няма мозък от малък — засмя се Валерката. — Добре, дай ми го.
	Валерката закри слушалката и му прошепна: „Твоят пациент“.
	— Здравей Митя. Съжалявам за случката… Не, но искам да я забравиш… Ти си разстроен, станало е по друг начин. Спал си неспокойно, въртял си се в леглото и си паднал на пода… Какво? Контузил те е тежко? Ти съвсем си се объркал, Дмитрий. Боли те много, защото леглото ти е било на горния етаж… Не, не се шегувам. Просто искам да забравиш. И считай, че си уредил онзи дълг… Да. Оздравявай.
	Валери затвори телефона.
	— Това е, блядь. Той няма да се оплаче, неговите авери — също. Така че можеш да спиш спокойно.
	— Благодаря, Валери — каза Божо. — Задължен съм ти.
	— Няма да забравя — засмя се Валери. — И, Божидаре — спря го той на вратата, — внимавай, тя е изключително момиче.
	— Знам — каза Божо и се усмихна.
	Нат изскочи от бара щом само чул гласа му.
	— Какво стана, мили?
	— Всичко е наред. Тръгваме си.
	Толя ги изпрати до вратата и им махна дружески.
	— Спокойна ли си вече? — попита я Божидар, като излязоха на улицата.
	— Не съвсем, но вече съм по-спокойна. Какво ти каза Валери?
	— Да не се притесняваш. Онези тъпанари са забравили всичко. След нокаут често се получава амнезия.
	— Няма да те арестуват, така ли?
	— Няма. Така се надявах, че най-после ще вляза в кауша, но на — пак не ме огря.
	— Не се шегувай с това, моля ти се. Не знаеш какво значи да попаднеш при тях.
	— Чувал съм.
	— Зная, че си чувал, мили. Но не си го изпитвал.
	Божидар замълча.
	— Искаш ли да се поразходим?
	— Не. Искам да си отиваме у нас.
	Божидар я погледна. Можеше да се досети какво й беше струвало всичко. Беше го помолила да не минават край това проклето кафе.
	— Не се притеснявай. Вече ще те слушам и няма да се бия по улиците.
	— Наистина ли? — тя се засмя.
	— Да. Не искам да се тревожиш.
	— Те можеха да те убият, мили.
	— Как така „ще ме убият“? А интернационалните им чувства? Къде остават?
	— Ти се мъчиш да скриеш нещо зад смеха си. Затова се правиш на смешник, права ли съм?
	„Шут, шут е по-точната дума“ — поправи я той наум.
	— Аз се досещам какъв си, мили. Зная, че хора като теб имат… проблеми със системата.
	— За каква система ми говориш? Това е евфемизъм. Знаеш ли какво означава думата?
	— Зная, мили. Как няма да знам. У нас всичко се нарича с други думи. Ние сме страната на евфемизмите. И на лицемерието.
	— Тогава мога да ти кажа направо. Да, мразя я. Което означава, че мразя хората, от което е съставена. Ония кретени, които се ровят в душата ми, карат ме да събирам цвекло посред зима, да махам като идиот с байраче по идиотските им манифестации, да се преструвам, че изпълнявам проклетите им планове, да събирам омраза и простотия по събранията и митингите им, и всичко останало. Само и само да не мога да изживея поне някаква малка част от живота си. Затова не мога да я понасям. Така е още от детската градина. Интересното е, че и тя ми е отвръщала с взаимност — подсмихна се Божо. — Където и да съм бил, сблъсъкът винаги е бил неизбежен. Не мога да я издържам. За мен тя е толкова аморална и алогична, че не би следвало въобще да я има. Освен като кошмар в главите на изобретателите си. Ама на — съществува си. И на такива като мен не им остава нищо друго, освен да й се хилят и да й се плезят.
	— Виж, мили, може би в България това твое… поведение те спасява. Но тук… тук никой не се шегува. Никой. Ти просто не можеш да си представиш колко жестоко е всичко тук.
	— Зная. Изследвал съм проблема — прегърна я той и се засмя. — Още като студент започнах да се питам защо и как се е появил проклетият болшевизъм. Ясно ми е, че е измислица на една зла и коварна еврейска клика. Не ми е ясно само защо успяха да го създадат точно в Русия? Защо тая система отрасна и избуя толкова противна и злобна тук? Черноземът ви ли е толкоз плодороден? Или мужиците ви са били с вродено предразположение? И как така белите не успяха да я унищожат? Водка ли не са имали достатъчно, какво? Ето такива въпроси ме мъчат.
	— Ти наистина лошо си се счепкал с нея, мили. Винаги ли така язвително я иронизираш и се гавриш? Сякаш си загубил способността си да говориш нормално.
	— Така е. Загубил съм я. Не помня вече откога не съм използвал думите в човешкия им смисъл. Щях да мога да говоря нормално, ако живеех сред професионални убийци, талибански трудов колектив или поне в някоя по-задушевна група одески блатняги*. Тогава животът ми щеше да е все пак в някаква човешка общност. Само че и това нямам, защото съм напъхан в нещо далеч по-отвратително. Понякога, като се събудя от виковете си в някой от нощните си кошмари и се сетя къде съм, ми се иска да се върна обратно в тях. Не съм говорел нормално. Да не мислиш, че не искам да живея тихо и незабележимо с хората, които обичам, вместо да се бия без капка надежда с тоя проклет социализъм? Да не мислиш, че не ми се иска?
	[* Българският, както е известно, се състои предимно от чужди думи. Странно е, че не е заимствал и в него почти няма равностойни преводи на развития до нива на отделен език* руския „блатен“ жаргон. Може би е тъжно, че Божидар го говори, но още по-тъжно е, че понякога не можем да предадем мислите му, и без друго достатъчно неразбираеми за нас заради напуканото стъкло на времето, през което гледаме оная отминала епоха (б.а.).]
	[* Според мастити негови познавачи, той съдържа над 30 000 думи. Вече (2005) има отпечатани подобни речници. Ето за любознателните един линк към [[https://ojargone.ru/blatnoj-zhargon/|блатной жаргон]]. Вижда се веднага, че руското апашко народно творчество е създало повече уникални думи, отколкото целият Шекспир взет заедно, и следователно е по-поетично от тоя прехвален англичанин.]
	— Ти няма да оцелееш тук, мили. Ако няма кой да ти помогне, неминуемо ще загинеш. Слава Богу, че си заминаваш — каза Наташа и тихичко изхлипа. После опря глава в рамото му и добави почти беззвучно, като молитва: „Така поне ще си ми жив.“
	— Може би си права. По тукашните земи изглежда се е настанило самото зло. Но аз ще те измъкна оттук, ще видиш.
	Наташа се притисна в него. Искаше й се още малко да си мисли, че това ще стане.
	— Хайде да се прибираме. И вече си ми обещал, че няма да се биеш, нали?
	— Няма.
	„Кой знае колко любовници има още. Докато ги набия всичките… Толкова е красива. За другото да не говорим — помисли си той и я погледна. Мина му през ум, че прилича на хетера. — Затова гърците и римляните са били такива развратници. Две-три такива жени да е имало в Атина или Рим, и — край. А за по-малките градчета и една е била повече от достатъчно.“
	— Ти бил ли си се заради жена? — каза внезапно Нат.
	— Не.
	Тя се засмя.
	— Много си щастлива — усмихна се той.
	Тя пак се засмя и го погледна. „Наистина ми харесва да се бие заради мен… Ако зная, че нищо няма да му се случи — само да зная… Но ако нещо… Ако… Не, няма да мисля за това. Дано само миналото ми да не го накара…“ — помисли си за момент „да ме намрази“, но веднага го замени с „да не ме обича“.
	Докато се приберат, Наташа нарочно избираше най-осветените улици и се молеше да не срещнат никого от предишните й познати. Искаше й се да я заговори, да я попита, да я упрекне. Чувстваше се виновна пред него за миналото си, искаше да чуе, че й… прощава, че й вярва, че я обича. Но той само въздъхна два пъти мълчаливо и от време на време стисваше ръката й.
	Когато минаваха край блока с трите прозореца, те пак светеха. Не искаше вече да е сама. Не и след като го намери. Нямаше да го загуби. Нямаше да позволи на никоя да й го отнеме.
	Неусетно бяха спрели. Той я погали, както предишната вечер.
	„Искам да ми каже само една дума“ — помоли се тя безмълвно.
	— Обичам те — каза той.
	Беше хубаво, но сякаш не й стигаше. Искаше още нещо. Но то, изглежда, не можеше въобще да се каже с думи.
	— Снощи, когато спряхме тук, много ми се искаше да те целуна. Ако съм честен, през цялото време ми се искаше.
	— Защо не го направи?
	— Защото… исках ти първа да паднеш в краката ми. Но после, у вас… Сутринта устните ти нали бяха подути.
	— Да — засмя се тя, — вчера повечето от колежките ми го забелязаха… А аз за пръв път щях да ти кажа „мили“, когато бяхме в парка. Нали си спомняш — когато ми каза, че август не ти е на късмет.
	— А защо не ми каза?
	— И да си помислиш, че съм паднала в краката ти веднага, как пък не.
	— Не искам да падаш в краката ми. Всъщност… — той я погледна и тя се засмя.
	Ами да, те само за това мислеха.
	— Искам да падна в краката ти, нека да падна в краката ти — зашепна тя. Беше ясно, че ще го направи като нищо.
	Съвсем бяха загубили ума си.
	Защо, защо и на нас не ни се случи нещо такова. Защо нито веднъж някой не поиска да падне в краката ни?

	* * *

	Прибраха се прегърнати към три. Ако някой ги беше видял, веднага щеше да му стане ясно. Защо някакъв мъж влиза посред нощ в къщата на разведена жена? Влиза само заради едно. Незаконно и съвсем пък несоциалистическо съжителствуване. Прескверна история.
	Божидар си помисли какво е било и му стана криво.
	„Той си мисли за мъжете, с които съм спала — помисли Наташа. — Ако ме попита… Ще му кажа всичко.“
	— Искам да те попитам нещо — каза Божидар.
	— Попитай ме, мили.
	— Имаш ли хубав, истински чай?
	— Да.
	— Искам да ми направиш.
	— Да. Ей сега ще сложа вода за запарка.
	— Сложи я и ела оттатък.
	Той влезе в хола и седна на леглото. Беше уморен, но не му се спеше. Гледаше към вратата и слушаше как Нат трака с чинийки и чаши в кухничката. И тогава забеляза… Стори му се, че стаята е… че сякаш нещо е станало с нея. Оскъдните мебели, двете снимки на шкафчето, покривката на леглото с цвят на избеляло старо злато… стените, таванът, леко накривеният абажур — всичко си беше същото. Но стаята беше различна. Всичко в нея му беше някак си много познато и близко. Полата й, преметната на облегалката на стола. Шнолата, паднала на пода. Възглавницата, която миришеше на косите й. Шумът от стъпките й в кухничката… Обзе го някакво странно спокойствие.
	„Сякаш съм си у нас — помисли си той. — У нас, в старата ни къща. Върнал съм се от училище и си мечтая за неща, които няма как да се случат.“
	— Как обичаш чая, мили?
	— Познай.
	— Само с малко захар.
	Божидар се усмихна.
	— Познах ли?
	— Да.
	Вече не се учудваше. Огледа се отново. Тя сякаш беше вградила сянката си във всеки един предмет наоколо. Затова стаята изглеждаше толкова уютно. „Как ми е липсвало всичко това. Не, тя ми е липсвала“ — помисли той и нещо лошо сякаш надникна през прозореца. Но преди да го разгледа, Нат се появи в рамката на вратата. Носеше табличка с чаши за чай и му се усмихваше.
	— Скуча ли без мен?
	— Не. Мислех си.
	— За мен, нали?
	— Да. За теб.
	Тя постави табличката на шкафчето и легна до него.
	— И какво си мислеше?
	— Мислех си, че без теб животът ми е бил… пуст. И сякаш напразен.
	— Наистина ли?
	— Да. Нали ти казах, че вече не мога да лъжа.
	Тя се засмя.
	— А предишният ми живот? Не те ли… притеснява?
	— Какъв е бил предишният ти живот?
	— Ти се досещаш отдавна, мили.
	— Да, досещам се.
	— Ако искаш нещо да знаеш, питай ме. Ще ти кажа веднага.
	— Всичко е непривично за мен, Нат. Иска ми се да те питам много неща, но се страхувам да не те нараня.
	Тя се притисна в него.
	— И за мен всичко е непривично.
	— Не си ли се влюбвала досега?
	— Не, мили. Дори не съм предполагала какво е. Мислех си, че съм… повредена.
	— Да не би някой да…
	— Да ме е изнасилил ли?
	— Да.
	— Не. Само това не са правили с мен.
	— Да не говорим, щом ти е неприятно.
	— Приятно ми е. Искам да си говоря с теб за всичко. Само че ми е трудно, нали ти казах. Така си ми липсвал — тя се притисна в него. — Досега животът ми беше толкова объркан. А и аз никога не съм го подреждала. Отначало се съпротивлявах. Всичко около мен беше непрекъснато враждебно, а често и жестоко. Че това у нас е самото зло, го разбрах още в гимназията. Имах един учител по рисуване, Игор Афанасиевич. Беше изключително талантлив художник. Знаеш ли, той приличаше малко на теб… Отначало го приемаха като гений. Когато ни преподаваше в девети клас, вече имаше няколко самостоятелни изложби. После… изведнъж започна да се държи странно. Ходеше като отнесен. Веднъж в час ни каза, че социализмът е най-голямата гадост, измислена от хората. Но още го търпяха. Лошото се случи, когато започна… когато видяха последните му картини. Някой го беше издал. Направиха обиск в дома му и му иззеха всичко. Преди това ми беше показвал какво рисува. Бяха… изглеждаха като кошмарни видения. В тях имаше само ужасии и трупове. И въпреки това бяха посвоему красиви. Ужасно красиви — така изглеждаха. Разбираш ли? Сякаш беше рисувал кръговете на ада. Но най-страшното беше, че всички образи на мъчители и палачи бяха с лицата на… нали се сещаш?
	— Да. А кой беше тарторът? Володя Улянов, нали? Не Хазяинът*, а тоя злодей. Нали съм прав?
	[* Популярно прозвище на Сталин сред висшата съветска администрация]
	— Да — тя го погледна уплашено. Ти… не, не може да си ги виждал. Те прибраха всичко.
	— Не съм ги виждал. Просто ми мина през ум, че може би твоят учител е прочел ония дебели томове за „Архипелага“.
	— За книгата на Солженицин* ли говориш?
	[* Солженицин, Александър Исаевич (1918 — 2008) — руски писател и дисидент, автор на „Архипелаг ГУЛАГ“, Нобелов лауреат. Авторът е негов почитател — поне на описанията на съветската лагерна действителност, която за толкова нещастници се е превърнала посмъртно в недействителност. Обаче инж. Къбоков веднъж казал, че гениалността на Исаич е спорна и за него дори в бившия Съюз битуват коренно противоположни мнения. Даже в някои среди бил известен като Сол Женицкер. Така например го наричал и Григорий Петрович (кой пък е тоя?)*1. Някои казват дори, че позорял народа си*2. Но то за хуманитарните гении обикновено има полярни мнения. И за частично хуманитарните е пак тъй. Да не споменаваме Фюрера, тов. Сталин и останалите съвсем нехуманитарни. Вие само ми посочете вашия кандидат за гений, и аз ще ви кажа къде да намерите такива работи за него, че… абе, хайде да не говорим. За мен Солженицин е описателски гений*3 и аз пет пари не давам за вашето мнение, ако то е различно от моето. Ако е същото, тогава пък въобще няма за какво да говорим, защото моето е напълно достатъчно.]
	[*1 Очевидно тук става дума за Григорий Петрович Климов (вж.напр.заб. 114 от Книга I — там има и линк). Защо са тия подпитвания не ни е ясно. Общата култура ли ни проверяват или изобщо културно така ни… (цензурирано). Или кво? А бе…(цензурирано).]
	[*2 В тая връзка веднъж Матей ми каза, че по-кофти било, когато някой народ сам се опозори. Аз веднага го засякох: „Съветския народ ли имаш предвид?“ — викам, щото съм си филофобомон. „Не — подхилкна се той, — защото то съветски народ няма. Аз говоря по принцип. Например ако по документи в тоя народ всеки втори е доносник, а пък по преброяване първият от произволно взетата двойка е дебил, който строи вечен обществен двигател от соцтип — тъй се изрази — тогава? Ако някой — например Солженицин — опише тоя процес, кое ще е по-позорното? Неговото описание или това, което е описал?“ Според мен — граматически погледнато — той казва едно и също нещо по два начина. Разбира се, аз тактично си замълчах. Защо да се караме? Утре, ако ми се наложи… нали ме разбирате?]
	[*3 Не е _писателски_, но все пак в описанията му се срещат и литературни фрагменти. Но то и в произведенията на един друг носител на Нобелова премия за литература, а именно сър Уинстън Ленърд Спенсър, известен и като Чърчил, няма особенно разчувстващи литературни находки. В замяна има други вълнуващи моменти. Според Матей пък, половината от нобелистите по литература няма да изкарат зрелостния. Той даже сподели, че ако му дадат Нобелова, нямало да я откаже — само и само да дразни след това членовета на БПС. Както и тези на БСП. Само че за какво да му дадат? Той, ако беше държавник, щеше сигурно да заповяда да бомбардират Факултето, Столипиново, Лозенец и Комлука. От друга страна и перото му е остро. Да, поне могат да го номинират.]
	— Да. Дори церберите по границата да са заловили всички нелегални копия, тук сигурно я има на самиздат* — каза той и отпи от чая. Беше много ароматен.
	[* Самиздат — във великия Съветски Съюз беше немислимо да бъдат издадени книги с подобно съдържание. Не за издаването им, а дори само за притежаването им изпращаха с държавен превоз по еднопосочните маршрути към далечния Север. Обаче най-откачените руснаци с къртовски труд ги печатаха под индиго на пишещи машинки. И народът* четеше. Дано след някоя и друга година, като дойде царството на Големия брат, и такова… Какво щях да казвам? Забравих. А, да, бе. Да имате случайно копие на някоя от книгите на великия К. К.? От онези, дето ги забраниха от VI отдел.]
	[* Поне оная част от него, която още не беше видиотена или съвсем вече втакована.]
	— Прав си. Той веднъж ми каза, че е чел глави от някаква книга, която го потресла и преобърнала представите му. После се досетих коя е тя. И още нещо. Случайно разбрах, че баща му е загинал в лагер. Прибрали го малко преди да ликвидират ГУЛАГ.
	— Хъ, късмет. И какво стана с него?
	— Самоуби се. Най-напред го уволниха. След по-малко от месец съкратиха от работа и майка му, но милостиво й разрешиха да мете стълбищата на блоковете. Той две години не можа да си намери работа никъде — дори като чистач. Тогава се пропи. За мизерията им знаеха всички, но никой не им помогна. Дори приятелите им се правеха, че не ги познават. Игор се опита да рисува портрети — на улицата, по забави. Оказа се, че това у нас е забранено. Опита се да проси — арестуваха го за скитничество. Накрая не издържа. След смъртта му майка му съвсем се стопи. Ходеше като сянка по улиците. Срещах я няколко пъти, само че нито веднъж не я заговорих… Тя го последва след по-малко от месец — уж от разрив на сърцето. Но аз знам, че се отрови. Беше преживяла някак си смъртта на мъжа си, но това я довърши. Познати ми казаха, че през цялото време е очаквала със сина й да се случи нещо лошо. У нас това не са напразни опасения.
	— Бях чувал, че съветската власт е доста изобретателна в способите за убиване на гражданите си. Но за такова нещо и Солженицин не пише. А уж е избродил всички кръгове — каза Божидар и Наташа въздъхна.
	— Мъчила съм се да се поставя на нейно място. Не зная какво бих правила, ако с моето дете се случи същото.
	Божидар я прегърна.
	— И знаеш ли — той ми беше подарил три картини. Бяха от последната му изложба. Казах му, че ми харесват, и той просто ги откачи от стената. После, когато правиха обиска у тях, дойдоха и у нас. Спаси ни само това, че бях занесла картините при един приятел, да ги рамкира. Стояха у тях, докато не се преместих. И тук ги продадох.
	— На Валери Краснов, нали?
	— Да. Значи и това знаеш.
	— Не зная, мила. В хола му имаше три платна. Помислих си, че са те. Бяха много красиви.
	— Продадох му ги за хиляда рубли, когато се разведох. С тях накупих всичко вкъщи.
	— Май ти е било доста трудно.
	— Опитвах се да намеря спасение. Нали ти казах — отначало се мъчех да се съпротивлявам. Надявах се, и че ще срещна някого, когото поне да харесвам и който да ми е опора. Струваше ми се, че аз никога няма да се влюбя. Затова си мислех, че ще е достатъчно той да ме обича. Обаче такъв все не успявах и не успявах да срещна. Постепенно всичко ми опротивя. Като повечето от познатите ми, и на мен отдавна ми се иска да избягам — от всички тъпи манифестации и събрания, от противните ми шефове и злобни познати, от работа… И най-вече от нашта проклета държава. Но то е все едно да избягаш от живота си. Затова… най-накрая се оставих да ме носи течението. И така беше до онзи ден, когато те срещнах. Това е всичко, мили. Останалото…
	„Хъ, то и аз през последните години съм си мислил за нещо подобно. Само че май не да избягам от тъпата ми държава, а от задълженията, дето лекомислено поемах. То и сега не ми стиска да ги изпълня“ — въздъхна Божидар.
	Нат стана и съблече роклята си. Беше с бял комбинезон, който й стигаше малко над коленете.
	— Ти обичаше ли го?
	— Да. Като приятел. Той беше влюбен в мен. Но… след обиска у тях, изведнъж престана да ми се обажда. Все едно че вече не ме познаваше.
	— Може би те е подозирал. А може би е искал да те запази.
	— Не зная, мили. И едва ли някога ще разбера. Но аз не съм го предала. Дори не се сещам кой може да го е направил.
	— Нищо. Важното е, че не си го направила ти.
	— Така е, но от това не ми става по-леко.
	Божидар я притегли до себе си.
	— Ти разказвала ли си на някого всичко това?
	— Не, мили. Ама че си наивен — засмя се тя. — За пръв път го разказвам. Тук е немислимо да споделяш такива тайни. Винаги има някой, който да ги донесе на онези зад стените. Знаеш какво ще се случи после. Затова всички се пазят. И аз уж имам рефлекс да не говоря такива неща. Но на, не мога да се сдържа. Чувствам те толкова близък, че мога да ти разкажа всичко, което поискаш.
	Тя се притисна към него.
	— Искаш ли? — зашепна той на ухото й.
	— Да.
	След половин час Наташа още лежеше върху него.
	— Правили ли сте го така с жена си? — попита тя внезапно.
	— Не.
	— Не искам да правиш това, което правим заедно, с никоя — зашепна му тя, като че ли бълнуваше.
	— Добре. Няма да го правя с никоя. Лесно ще е, защото… няма да има друга.
	— Не го казвай.
	— Защо?
	— Защото като го кажеш на глас, никога не се сбъдва.
	— Тогава няма да го казвам.
	Тя се плъзна до него и се надигна на лакът.
	— Много любовници ли си имал?
	— Не. Не и откакто се ожених.
	— Жена ти е красавица, нали?
	Божидар замълча.
	— Имаш ли снимка? Искам да я видя.
	— Нямам снимка. И не е красавица.
	— Тогава защо си се оженил за нея? — тя го погледна.
	Не знаеше какво да й отговори. „Защо си се оженил за нея?…“ Не можеше да изкара от устата си една дума. Какво можеше да й каже? За онази самотна пейка в задния двор на ИСУЛ*? За нея ли да й разкаже? Или за последната сутрин, когато тичаше отчаян по коридорите на онкото, за да търси оня проклет вентил? Или за това колко беззащитна беше тя? И как не можеше да не се съгласи „да се грижи за нея“. Каквото и да означаваше това. А то означаваше да поеме по-голям товар, отколкото може да носи дори и превит до земята. Означаваше да се лиши от най-важното, за което си беше мечтал. От семейство с жена, която обича. И да го замени с… с какво? С какво, освен с някакъв тъжен заместител от отговорност и… може би безхарактерност? И то ако има късмет да не е отблъскващ или поне досаден. За това ли да й разкаже? Или за това как дните му се изнизваха като в някаква безсмислена тъпа гонка? Или за това как после осъмваше след поредната безсънна нощ. Сякаш се надяваше някакъв тайнствен часовник да отбележи краят на кошмарите му. А той може би беше спрял? Ами да, спрял беше. Отдавна. Преди дванайсет години. В онзи следобед. В болничния двор.
	[* ИСУЛ — институт за специализация и усъвършенстване на лекари, съществувал до 2000 г., когато се превръща в болница Царица Йоанна. По време на част от събитията от романа и в него течеше типичната съсипия на болниците в България. Сега (2010) обстановката там е вече съвсем прилична. В сравнение с повечето здравни заведения в царството, искам да кажа. Но героите на романа ми разказват, че работещите там светила на медицинската… да, може да се каже наука, вземали по 50 кинта или колкото е там таксата за преглед. Аз на такива слухове не вярвам. И уж било за собствена сметка и без касова бележка. Това пък вече е съвсем невъзможно.]
	Божидар се надигна мълчаливо.
	— Къде отиваш? — скочи веднага тя.
	— Да си взема цигарите.
	— Аз ще ти ги дам.
	Той я погледна и двамата се засмяха.
	— Не ми обръщай внимание, мили. Никога не съм се държала така. Не мога да се овладея — тя го прегърна и в очите й се появиха сълзи. — Животът ми без теб беше много… тъжен.
	— Знаеш ли, има едно стихотворение на Некрасов. „Помнишь ли труб заунывные звуки, брызги дождя, полусвет, полутьму?“
	Той замълча за миг. — Сякаш от него полъхва тъга и студ. Добре, че поне не вали.
	— Не можах да се сетя веднага, мили — каза внезапно Нат. — Тя е била бременна, преди да се ожените, нали?
	— Да.
	— И още нещо се е случило… Нещо трагично, нали?
	— Да — каза той и дори не се учуди. В живота му се беше появила шатра с магьосница. В онези панаири от детството му нямаше, но ето че сега се беше появила. И в същия миг го прониза познатото усещане, че всичко ще се стопи и ще изчезне, щом си тръгне от това призрачно царство.
	— Господи, как си живял с нея, без да я обичаш? — върна го гласът й.
	— Не е точно така.
	— Но не си бил влюбен в нея, нали?
	— Не.
	Тя въздъхна облекчено, но само за миг.
	— А ученическа любов имал ли си? Кажи ми, имал ли си?
	Той се засмя.
	— Какво ли питам? Сигурно са вървели на тълпи след теб.
	— Е, чак толкова — засмя се той. — Имах само едно по-сериозно увлечение. Казваше се Любомира. Беше написала цяла тетрадка със стихове за мен.
	— Знаех си.
	— Тя свиреше на пиано. Прекарвах често вечерите си у тях — каза той и отпи от чай. Беше съвсем изстинал, но продължаваше да е все така ароматен. Като спомена.
	— Като дойда в България, ще я отровя — каза Нат.
	— Нищо не правехме, мила. Техните бяха там. Майка й ни носеше прясно приготвени торти и кейкове. Бяхме пред очите им. Само веднъж…
	— Какво „само веднъж“?
	— Само веднъж я съблякох.
	— Мъртва е.
	Той се засмя и я прегърна. И вече в просъница си помисли: „Ако нейният учител не беше чел «Архипелага», всичко, което ми разказа тя, е нямало да се случи. Какво излиза? Самото описване на злото вече носи смърт и нещастие. Тогава Александър Исаевич защо…“
	На това място Божидар вече спеше. Нощта беше почнала да изсветлява. Скоро щеше да настъпи предпоследният ден.

	* * *

	Тая нощ Митя Квасцов почти не спа. Рамото го болеше адски при всяко размърдване. Час по час гълташе таблетки аналгин, болката минаваше за известно време, той се унасяше за малко, но после чувството, че го е настъпила гума на самосвал, се връщаше.
	„Мамицата му на това копеле — мислеше си Митя. — Хубаво ме подреди. И то пред тия две плямпала… Утре всички ще знаят. Ще ме подиграват, докато съм жив. Мамка му.“
	Беше градил дълго авторитета си на безмилостен побойник и атаман на отряд от изграждащи се под надзора на най-прогресивното общество млади бандитчета. Още от прогимназията се биеше постоянно, но първият, когото наистина смаза от бой, беше едно тъпо копеле, което се опитваше да се подиграва с фамилията му. За малко да го изключат, но го спаси това, че беше сирак. Баща му беше загинал на строежа на атомната — някакъв пиян кранист беше стоварил куката на главата му. Животът му оттогава се проточи тъпо като в колхозен филм. Добре поне, че майка му също беше в Нововоронеж — иначе кой знае какво щеше да стане с него. Тя се беше оженила повторно след развода с баща му, и след неговата смърт формално Митя се водеше, че живее у тях. Но той не понасяше пастрока си — някакво омачкано от живота пиянде. Чудеше се какво намира в него майка му, но никога не я упрекна. Просто прекарваше времето главно извън омразната му квартира, която никога не стана негов дом. Вярно, имаше една привилегия — това, че старият беше загинал на работа, а не беше, да речем, паднал мъртъв от препиване. Беше си нещо като мирновременен герой от някаква трудова „Отечествена“. Е, не му даваха да пазарува от спецснаба или в берьозките, но те и ония от истинската Отечествена не можеха. Но поне като набиеше някое от другарчетата си, даскалите, а по-късно и ченгетата от педагогическата стая само го мъмреха или най-много да му опънат ушите. За Митя тези разправии бяха просто една неприятна добавка към тоя бълвоч, в който — за негова утеха — бяха натопени и връстниците му. Какво можеше да прави той в това забутано градче? Да учи прилежно и да ходи на кръжоци ли? И после да стане някое инженерче, което да гасне по строежите и да чака някоя кука да се стовари на тиквата му? „Не, мерси“ — отговаряше си сам Митя. Това му беше толкова противно, колкото да гледа родните епични филми с батален характер. Митя знаеше другата истина за войната — в нея нямаше нищо героично. Баща му беше разправял. Особено се беше врязала в паметта му една случка в някакво селце из унгарската пуста. Безименен съветски войник беше показал на някаква местна жителка сексуалната мощ на руския мужик, а в отговор нейните сънародници бяха натъпкали корема му с унгарска пръст. „После и ние им го върнахме тъпкано“ — поклащаше глава баща му, на никога не му разказа какво точно е било отмъщението. То нямаше и нужда — и така беше съвсем наясно, че войната е нещо жестоко и гадно. Като самия живот. Тъй че, да е военен му се искаше по-малко и от това да участва в социалистическото строителство в обсега на стрелата на двайсеттонен кран. Какво му оставаше? Да се скита с малката си бандичка, да се бие и да натиска съученичките си по съботните забави в парка. Но колкото тъпо и безславно да течеше животът му, не можеше да се каже, че не се стреми към нищо. Например Митя си мечтаеше да има двайсетина костюма — така, както му беше разказвал един авер, който беше гледал някакъв американски филм, когато бил в Полша. Там главният герой имал специален дълъг гардероб, в който висели повече костюми, отколкото има в ЦУМ. Не че там беше пълно, но все пак. Щеше да си ги сменя той по два пъти дневно, но нямаше да ги носи с глупашки вратовръзки, а с ризи с готино разгърнати яки или, ако поиска, и с моряшки фланелки. Друго, за което си мечтаеше, беше да има поне толкова любовници — по една, а защо не и две за всеки костюм. Щеше да си ги сменя час по час. „Не, моряшките фланелки няма защо да ги сменям“ — мислеше си често той. Можеше също да има и цял бар, пълен с водки, коняци и шампанско, както имаше тоя тежкар Валери Краснов. Той мразеше Валери, но харесваше барчето му. За такива неща мечтаеше Митя, както и приятелите му, но му беше ясно, че за да ги има, трябват пари. И той знаеше откъде да ги получи — от търговията с всички онези стоки, които за съветския човек са най-важната ценност. Тях ги нямаше в магазините и даже в спецснабовете, защото и там се изхитряваха да ги продават под тезгяха. Знаеше той много добре откъде и как да ги намира, ама на — Валери Краснов държеше мечтаната от цялата тайфа борса, наречена неудачно и дразнещо „черна“. Докато завърши училище, нито една от тези мечти не се осъществи. Няколко години по-късно Дмитрий отмъсти за баща си и преби тъпото пиянде, което го беше направило сирак. Виновникът за безрадостното му детство се беше споминал три дни след побоя, без да дойде в съзнание. И въпреки че ченгетата много добре знаеха кой е раздал тая справедливост по сицилиански, никой не му потърси сметка. Всички следи водеха към него, обаче… нямаше желаещи за свидетели. После и следователят се отрече от обвинението. Митя пък облада другарката му след един приятелски запой, на който Виктор Владимирович беше паднал мъртвопиян от стола. Тя после от благодарност за жеста все го защитаваше пред другарите, които идваха на гости: „Митя Квасцов, така и така, ни помогна да намерим това сервизче“; или „той ни донесе тези хубави джинси за дъщерята“; или „добре, че беше Митя, да ни намери малко рибка и хайверче за празника“. Другарите също почнаха да търсят услугите на Митя, а той им услужваше, защото нали сме хора, а и тия хора бяха свои хора или примерно хора на дон Валери, да не говорим, че понякога се отбиваха и _някои други_ хора. От своя страна и гореизброените му услужваха с каквото там поиска, и така.
	С две думи, размина му се.
	От този момент Митя Квасцов стана почти легенда сред местните младежи. И сега — такъв шамар. Някакъв неизвестен чужденец го беше набил безславно, и то пред свидетели. А Валери Краснов не му беше позволил да си отмъсти. Мамицата му.
	Да, бяха го унизили пред всички авери в градчето и по кодекса на честта, тъй както Митя го разбираше, това си беше смъртна обида. Но не това беше главното. Това, което не му даваше покой, беше, че тоя… Божидар, беше свалил Наташа. Въпреки че пред своите хора Митя се държеше с нея като с камериерка от хотела или се правеше, че не я забелязва, истината беше, че не можеше да я забрави. Беше хлътнал по нея още първия път, когато я видя във „Фиалка“. Тя току-що беше дошла от Ленинград и беше в компанията на някакви свои колеги от централата. Още от мига, в който го погледна, вече беше готов да направи всичко за нея. Но тя винаги се държеше с него само приятелски. Дори когато тръгна славата й на разведена… Можеше да я има насила когато поиска. Но Митя не искаше само едно яко… — ето, и сега му беше кофти, като си мислеше така. Странно, другите жени не означаваха нищо за него. Държеше се с тях грубо и цинично, но с Наташа… Ако си беше мечтал за нещо друго, освен да е жив баща му, това бе тя да е негово момиче. Беше готов и да се ожени за нея. Надяваше се, докато тя един ден не му каза открито, че можели да бъдат само приятели. После си отмъщаваше, като биеше свалячите й. Тя не на шега се беше уплашила, а веднъж беше събрала кураж и го помоли да престане. Тогава Митя пак се разкисна и й обеща. Ето за това й напомни той пред кафана. Но когато й го казваше, се получи, без да иска, друг, обиден подтекст. Като я видя с тоя пич, направо му призля. Шибаният чужденец я беше свалил за ден и я беше имал — то си личеше — а той, Митя Квасцов, от когото трепереше цялото градче, какво трябваше да прави? Да гледа отстрани как тоя шибаняк я…? Нее… „Мамицата му, мамицата му, мамицата му“ — мислеше си Митя.
	На сутринта след кошмарната нощ той взе първия автобус за Воронеж. Слезе на гарата и после с тролея отиде до центъра. Там, в централната поща, даде поръчка за Москва. Когато чичо му се обади, вече беше решил какво да прави. Каза му, че тръгва с първия влак, който успее да хване.
	Когато българската група пристигнеше в Москва, той щеше да я чака. Влаковете от Воронеж спираха на едно място.
	Нямаше да я пропусне.


>	Глава VII
>	Какво може да се намери в душата на един руски букинист

E>
	За да изберете хубава книга, разгледайте списъка със забранените.
@	Цензор на забранени книги
E$

	Сутринта към девет българската група тръгна към Воронеж с уазката на Учебния център. От настойниците им щеше да ги придружава само Егор Алексеевич. Той се ръкува с Божидар, сериозно и с достойнство, като че ли предстоеше да водят преговори по разоръжаването. В уазката ги чакаха жена му и още някаква хубавица, която изгледа Божидар с интерес и му се усмихна, сякаш между тях имаше някаква сладка тайна.
	— Вий да не сте правили италианска четворка с Егор Алексеевич? — веднага започна по темата Мръсника.
	Четворката беше от любимите му фигури, но неизвестно защо беше решил, че е „италианска“ — по асоциация с шведската тройка, но изглежда смяташе, че италианците са по-колективен народ.
	— Не — отговори му Божидар и се засмя на фантазиите му.
	— Снощи пред кафето те чакаха поне двайсетина рускини — продължи Мръсника. — Искаха да ги запозная с теб, тръшкаха се по земята, даваха ми парфюмирани бележки с неприлично съдържание, а две си свалиха сутиените и ме молеха на колене да ти ги предам.
	— Ти взе ли ги?
	— Останаха в хотела. Само че не стават за нищо. Цяла нощ съм се празнил в тях — захили се Мръсника.
	Не можеше да се сдържи да не се засмее на простотиите му. Трябваше обаче да се махне — иначе той нямаше да спре да плямпа до Воронеж.
	— Ще отида при Егор Сеич да уточним маршрута — каза Божидар.
	Нямаше никакъв маршрут. Егор Алексеевич беше помъкнал жена си на пазар във Воронеж, а тя се беше обадила и на своята добра приятелка, Галина Петровна. И двете ги бяха пуснали от работа без проблем.
	Уазката ги стовари на площада пред гарата. Егор Алексеевич напомни на всички, че ще тръгват обратно в четири следобед, и всеки пое по пътя си.
	Божидар бързо се ориентира къде е черният пазар на книгите. Беше в някакъв запуснат парк в края на града, малко след последната тролейбусна спирка. Там, на полянките между хилавите елички и брези с изрязани по стъблата избрани мисли на местни автори, беше цялото воронежко войнство на нелегалните продажби на книги.
	През онази епоха да търсиш прочитни книги в съветска книжарница, беше по-абсурдно от това да очакваш да намериш „докторски“ салам в колхозен гастроном. Вместо всякаква безполезна литература в подобни помещения се продаваха съчиненията по марксизъм-ленинизъм, който неизвестно защо Божидар мразеше, плакати и знаменца за манифестации, тетрадки с ликовете на най-обичаните към дадения исторически момент вождове, както и пособия, с чиято помощ се записваха, подчертаваха и изтриваха мислите на класиците в горния жанр. Останалите разнообразни пособия за изтриване, като каменарски чукове, пистолети „Макаров“, булдозери за заравняване и пр., се продаваха в други специализирани магазини.
	Въобще, да търсиш книга, дето поне става за четене, във великата съветска страна имаше смисъл само на едно място: на нелегалния книжен пазар. Там, при добра цена и по-сериозна доза късмет можеше да купиш всичко нужно на славянската душа. Божидар тъкмо разглеждаше образците от такива стоки, разположени на земята върху найлони и вестници.
	Това, че бяха предимно книги от автори, които нищо не му говореха, не го заблуди. Той знаеше, че повечето руснаци смятат световната литература за част от руската, при това по-слабо написаната*. За късмет наоколо се бяха разположили съветски граждани с други възгледи. Божо обикаля близо половин час из пазара. Плочите ги беше разкарал още в началото. Взе му ги накуп по двайсетачка парчето някакъв тип с вид на джазбандист на колхозен оркестър. Беше заработил четиристотин рублички от тави, които в България бяха по два кинта, и сега не бързаше. За книгите, които носеше, горките руснаци бяха готови да дадат двайсет-трийсет пъти по-висока цена от тази, на която можеше да ги пусне в книжарниците съветската държава. Но не ги пускаше. Иначе току-виж и в социалистическите хомункулуси биха се появили някакви човешки черти, а това беше недопустимо. Благославяйки подсъзнателно болшевишкия инат да печатат само книги на апологетите на режима и предвкусвайки печалбата, която щяха да му донесе малката му библиотека, Божо вече си беше избрал двама, на които се канеше да я предложи.
	[* Че това е така, може да се убеди всеки — достатъчно е да погледне 200-томната „Световна класика“ или, ако броенето ви уморява, 50-томната „Световна класика за деца“. Трийсет и един тома са на руски автори; деветнайсет — на целия останал свят. В нея ще намерите произведения на повече от 350 съветски автори, от които поне 300 са толкова бездарни, че могат веднага да получат карти за МАССОЛИТ*1. Обаче няма да намерите Рафаело Сабатини, Емилио Салгари, Густав Емар или, да речем, Карл Май. Няма ги във въпросната детска библиотека. Даже намек за тях няма. Защо им беше на руските деца през онези години да знаят за Винету, Поразяващата ръка, Скарамуш, Капитан Блъд, Сандокан и Черния корсар? Нали си имаха Чапай, Петка и Павлик Морозов? Божидар веднъж бил казал, че Александър Исаевич нарочно е подминал темата за един специално и грижливо подготвен от Съставителя кошмар — съжалил се е да не ни отчае съвсем. Защото създателите на Архипелага — продължил Божо — са успели да тероризират и осакатят само няколко поколения. После Никита Сергеевич поне формално закри ГУЛАГ и хидрата спря да се храни. Но останаха хиляди книги, като тези на 300-та от МАССОЛИТ, в които — като чумния бацил на Камю в коша с мръсно бельо — се спотайва духът на злото. Те затова и бяха подбирани и печатани в милионни тиражи от Съставителя — за да заразяват деца и възрастни от поколение към поколение. За вечни времена. Тези книги не могат да се изгорят. Ако някой го направи, ще заприлича на тях, на проклетите Съставители*2. Тогава? — запитал той, помълчал малко и сам си отговорил. — Тогава ще чакаме.]
	[*1 измислено московско литературно обединение от романа Майстора и Маргарита, пародия на многобройните официозни писателски организации от онова време. Както обръщат внимание _много_ съвременни изследователи (Марк Фелдман, може би), едно от нещата, с които се подиграва чрез МАССОЛИТ Михаил Афанасиевич е споената, вкаменена, яко зациментирана простотия на пролетарските писатели и поети.]
	[*2 Според Матей, неидентифицираният НДВС (Някой Друг В Сянка) подменя отново едновремешните детски любимци — тоя път със сурогатите на еврейските кинокомпании — производители на детски анимационни филми. И заразата сега отново струи — вече от екрана. Не е прав. Ако новите герои са пак защитници на Доброто, всичко е наред. И без друго вече няма роби, корсари и водещи битки за земите си индианци. А и вече не препускаме с коне, нито плаваме на кораби с платна. Нищо лошо, ако се появяват герои с нови имена в съвременни сценарии, стига пак да разнасят правдата и доброто. Само че ако не е така? Ако тези герои са само усилени и прикрити мутанти на ония от болшевишкия паноптикум? Тогава? Тогава работите отиват на зле.]
	Първият от тях беше със сивкав шлифер и каскет, които щяха да му отиват ужасно, ако караше някое „Бентли“ от трийсетте години. Божидар му предложи изданието на Конан Дойл на „Огонек“*1 и десетина от най-редките книги от поредиците „Зарубежный детектив“ и „Современный детектив“. Пазариха се дълго, но накрая получи цената и капиталът му нарасна с още шестстотин рубли. Трябваше бързо да изтъргува съкровището си — „Дюма красненький“*2 и пет от най-търсените томове от… „Библиотека мировой литературы для детей“. Надяваше се да им вземе хилядарка и после бързо да се махне, защото не беше хубаво да се мотае с две хиляди рубли в джоба при наличието на толкова любители на печатни изделия.
	[*1 Огонек — популярна съветска библиотека на издателство _Правда_. Към момента включва стотици заглавия.]
	[*2 Дюма красненький — дванайсеттомникът на Александър Дюма, издаден на руски през 1976 г., наричан така заради червения си цвят.]
	Беше си избрал един тип с избелял костюм, който пушеше лула и четеше някакъв самиздат, сякаш не беше дошъл да търгува, а искаше просто така, заедно с дима от тютюна да вдъхне малко от неповторимата атмосфера на незаконни продажби и на забранена литература. Божидар беше видял при него петтомника на Есенин и веднага попита колко струва.
	— Сто рубли — каза оня, без да го погледне.
	В Москва можеше да го намери и за трийсет, но тук, изглежда, във всяка къща държаха да имат поне пет тома от Есенин.
	— Цената е много висока — каза Божо.
	— Там, откъдето идваш, по-евтино ли е?
	— В България мога да го намеря за десет рубли.
	— А, България… Нещо друго не търсиш ли?
	— Не, но пък мога да предложа нещо.
	— Да видим — каза ценителят на Есенин и зарови нос в сака. — Охо, Дюма! А тези пет тома кои са? Майн Рид, Джованьоли, Джек Лондон… добре. Колко искаш за всичко?
	— Като гледам по колко е Есенин, тук пазарът трябва да е много скъп.
	— Е, за него някак ще се разберем — засмя се ценителят.
	Поговориха, попазариха се и нали бяха сродни души — споразумяха се за деветстотин и петдесет рубли плюс петтомника. Сродната душа се казваше Юрий. Той сам предложи да се почерпят в някое кафе. Логично беше: не срещаше всеки ден колеги от България.
	Бяха пийнали по една-две водки, когато разговорът тръгна по същество.
	— Чувал съм, че в България могат да се намерят много ценни книги — каза Юрий.
	— Навсякъде могат да се намерят ценни книги — отбеляза философски Божидар.
	— Можеш ли да намериш Пастернак, Булгаков, Твардовски?…* — започна списъка Юрий.
	[* Твардовски, Александър Трифонович (1910 — 1971) — руски поет.]
	— Твардовски е печатан само веднъж у нас, а и да го печатат — ще е на български. Чувах, че подготвят издание на Булгаков тук. Така че мога да ти ги потърся, но на самиздат.
	— Това е интересно, блядь — каза Юрий и го погледна замислено. — Можеш ли да намериш Цветаева, Домбровски, Манделщам, Волошин?…* — разбираш за какви автори става дума.
	[* Цветаева, Марина Ивановна (1892 — 1941), Юрий Осипович Домбровски (1909 — 1978), Осип Емилиевич Манделщам (1891 — 1938), Максимилиан Александрович Волошин (Кириенко) (1877 — 1932), Василий Семьонович Гросман (1905 — 1964), Ана Ахматова — псевдоним на Ана Андреевна Горенко (1889 — 1966), Варлаам Тихонович Шаламов (1907 — 1982) — руски писатели и поети, преследвани със сталински замах, а част от тях и унищожени от болшевишкия режим, заради несъгласието им с антиморалните принципи на съветското общество и държава.]
	— Разбирам. Ти търсиш все такива, които ги няма в Голямата детска библиотека — каза Божо и Юрий се засмя. — От тези, дето ги изброи, Цветаева и Манделщам са издавани сравнително скоро. За какво ти е самиздат? Последното издание на Цветаева е от 1965 година, а на Манделщам е от 73-та, ако не ме лъже паметта.
	— Не те лъже — каза Юрий.
	— Тогава какъв ти е проблемът?
	— Търся непубликувани техни произведения.
	— Нещо като „Реквием“ на Ахматова или „Мы живем, под собою не чуя страны“ на Манделщам?
	— Откъде си чувал за тях?
	Този път Божидар го изгледа замислено.
P>
	Это было, когда улыбался —
P$
	започна той —
P>
	Только мертвый, спокойствию рад,
	И ненужным привеском болтался
	Возле тюрем своих Ленинград.
	И когда, обезумев от муки,
	Шли уже осужденных полки,
	И короткую песню разлуки
	Паровозные пели гудки.
P$
	Юрий му каза „по-тихо“, но Божидар сякаш не го чу.
P>
	Звезды смерти стояли над нами,
	И безвинная корчилась Русь
	Под кровавыми сапогами
	И под шинами черных марусь.*
	[* Это было, когда улыбался… — Цитатът е от „Встъпление“-то от „Реквием“ на Ана Ахматова — според някои, нейното най-силно произведение. Тя пише Поемата от трийсетте години до шейсетте години на миналия век, като всеки път изгаря ръкописите, които е чела пред доверените си слушатели. „Черните маруси“ са черните леки коли (гордостта на съветското автомобилостроене), с които през нощите героите чекисти са отвеждали безпомощните си жертви към денонощно работещите филиали на Лубянка. Бог да ги прости. Във „великата страна на съветите“ „Реквием“ е публикуван за пръв път през 1989 г. (!) — половин век след описваните в книгата събития и само две години преди да се разпадне тая проклета държава. Само да добавя, че оня тъпанар — критикът — имаше предвид, че цитирането и на тоя пасаж е ненужно. Ако зависеше от такива като него, тая разтърсваща поема трябваше да стои в редицата на заключените или унищожени врагове на съветския режим — едно място, което партията смяташе за най-подходящо и за такива като мен. Еми, изтърва ме.]
P$
	— Откъде го знаеш това? — попита Юрий с пресипнал глас, но Божидар отново не му отговори.
	— Такива произведения търсиш, нали? А от Домбровски ще ти се прииска „Факультет ненужных вещей“? После ще поискаш нещо от Гросман, а накрая сигурно и от Солженицин.
	Юрий хлъцна.
	— Ти чел ли си „Факультет ненужных вещей“?
	— Може да се каже, че я четох цялата. Липсваше само една кола.
	— Хареса ли ти?
	— Малко е да се каже „хареса ми“. Все пак с Домбровски имаме идеологически различия — подсмихна се Божо.
	— Така ли? Какви различия?
	— Аз смятам, че оня касапин с библейското име е само добросъвестен ученик. Той не е Антихристът. Той даже не е евреин. Може баща му да е евреин, но това не стига — трябва майка му да е такава, а тя си е крепостна селянка.
	— Висарион Иванович не е евреин.
	— Аз не говоря за мъжа на майка му, а за бащата на другаря Сталин.
	— И кой е той според теб?
	— По онова време Екатерина Георгиевна е била готвачка в една експедиция из просторите на Централна Азия. Така че, корифеят е рожба на научното и на земното начало. Оттам са и тези ненадминати успехи в науката, както и в някои чисто земни дейности.
	— И коя е тази експедиция?
	— На видния руски пътешественик и полски евреин, другаря Пржевалски, Николай Михайлович.
	— Това са фантазии.
	— Можеш да разгледаш портрета на другаря Пржевалски в Енциклопедията. Другарят Сталин направо му е одрал кожата. Интересно, че е само в преносен смисъл. За пръв и последен път. Но важното е, че истинският Антихрист е друг.
	— И кой е той?
	— Ами попитай Александър Исаевич.
	— Чел ли си „Архипелага“?
	— Четох го като малък — изхили се Божо и Юрий също се засмя.
	— Ти, изглежда, имаш много връзки тук, щом можеш да намираш такива книги.
	— Букинисти сме, трябва да си помагаме — отговори неопределено Божидар. — Нали знаеш: ако не пиеш вода, откъде ще черпиш сили*?
	[* Поговорка на затворниците от ГУЛАГ. Онези, които не са запознати с лагерните традиции във великата страна, нека да се запитат защо зековете не черпят сили от питателния съветски затворнически порцион. С подобни въпроси постепенно може и да открият, че животът там не е светъл като в американските филми за Синг Синг, да не говорим за подобните заведения в Стейтсвил, Денвър или Сакраменто, които са си етнически почивни станции с елементи на лукс в сравнение с кой да е от съветските лагери с най-либерален режим от онова проклето време*.]
	[* За наша радост напоследък в мрежата все по-често излизат сторонници на законността с аргументи, че милионите съсипани съдби в ГУЛАГ са правно обосновани и като така са напълно заслужени. Ние се надяваме, че когато подобно виждане се настани здраво в обществото, ще се върнат и славните болшевишки институции. Тогава всички ще можем отново да се радваме на грижите на надзирателите в чисто новите бараки на лагерите за трудово превъзпитание. При това под закрилата на съответните иновирани Губчеката. В един момент може да се възродят и вдъхновените от сталинската правда _форми на правораздаване_. Надяваме се също, че когато им дойде редът, въпросните _сторонници _ще бъдат съдени от предпочетена от тях тричленка (това съгласно Хартата за правата на новия съветски гражданин) и срочно избесени (това пък в съответствие с последните екологични тенденции — за да се освобождават текущо територии от резерватите за стадно отглеждане и бесене на сторонници от нов съветски тип).]
	Юрий го погледна и се позасмя.
	— Имаш странно чувство за хумор, блядь. Апропо, ти спомена Пржевалски доста особено, и ми мина през ум — да не си антисемит?
	— Не, аз добрите евреи ги обичам. Мразя само лошите.
	— Че то има ли лоши евреи?
	— Ами, чакай да видим. Каменев, Зиновиев, Троцки — да не ти изброявам целия тогавашен Комисариат — и седем осми от Централен комитет по онова време, са евреи. Всички са осъдени и разстреляни. Да не би съветската власт да осъжда добрите? Мен ако питат, правилно са ги утрепали. Напоследък си мисля, че има и други за трепане, но нека сега да ги пропуснем.
	Юри се захили.
	— А кои са добрите?
	— С риск да обидя атеистичните ти чувства, ще назова Иисус. Но дядо Айнщайн мога да спомена и без такива опасения. Той е наш общ благодетел — дал е оная формулка, по която работят атомните централи — дори и съветските. Ако продължа по-нататък, с музиката на Бизе съм израснал, репродукция на Модиляни виси над леглото ми от гимназията, а стихове на Пастернак съм си приготвил като свалям поетично настроени рускини. Това е, в общи линии, отношението ми към въпроса ти. Да не изброявам сега всякакви досадни [[https://www.24chasa.bg/mnenia/article/6779534|нобелови лауреати]] и [[https://www.24chasa.bg/mnenia/article/6779534|математически светила]]. Както и целия ви отбор по [[https://www.24chasa.bg/mnenia/article/6779534|шах]]. Само за Манделщам не мога да реша към кои е. От една страна Йосиф Висарионович го е разстрелял и значи е лош. От друга — известна част от вашата прогресивна общественост го харесва. Това поражда съмнение, че е добър. Ти как мислиш?
	Юри отново се засмя и си личеше, че разговорът го забавлява.
	— А Ротшилд какъв е?
	— Как какъв? Гений на човечеството. Благодетел на народите.
	— Защо пък да е такъв?
	— Ами защото е измислил цялата съвременна система на управление на света. За тая цел дядо въвел специални разноцветни пълномощия. Колкото повече от тях притежаваш, толкова по-голям управленски ефект можеш да предизвикаш. Чичо Соломон притежава достатъчно, за да управлява половината свят. С останалата се разправя другият ми чичо.
	— Преди малко Айнщайн ти беше дядо, сега пък Ротшилд са ти роднини. Ти да не си евреин?
	— Е, много пък си любопитен. Исках да ти кажа само, че при вас тоя най-важен процес се извършва с помощта на червени книжки. На мен обаче по ми харесва да става със зелените — ония с лика на капиталиста Франклин. Те просто нямат равни по ефективност — поне на тоя свят. И за разлика от червените, хората не пребледняват, като ги видят. Напротив — веднага почват да се усмихват като щастливи идиоти. Дай на някого пачка от тях, и той ще направи всичко, каквото поискаш. Доброволно и дори с удоволствие. А най-важното е, че всеки може да ги притежава. Значи всеки може да управлява. Не само определени таваришчи.
	Юри съвсем се развесели.
	— Я ми кажи ти къде си ошлайфал така руския?
	— Да уча езици, ми е хоби, а в руския има някои неща, които ме интересуват много.
	— Че какво интересно има? Да не би падежите? Или жаргонът на крадците — подсмихна се Юрий.
	— Да речем начинът, по който е станал модерен език. Съдбата на тези, които се го създали. Съдбата на онези, които са определяли тяхната съдба. Ей такива въпроси. И правописът, нали там е скрита етимологията на думите. Дори някои от буквите му са ми били интересни. Да не говорим за жаргона. На него говоря с клиентите си.
	Юрий се захили.
	— Добре, блядь, добре. А това за буквите — защото пишем с обща азбука, затова ли?
	— Ти си изненадващо осведомен.
	— Това шега ли е?
	— Изобщо не се шегувам. Тук час по час срещам хора, които се стъписват, като им пиша адреса си. А, вие пишете с нашите букви, викат. Фактът, че още някой пише с такива шантави букви, наистина е потресаващ. Но тук става дума за друго — уж сме братски народи, а вие не знаете с каква азбука пишете.
	— И много ли такива примери имаш?
	— Колкото искаш. Последните два случая са от миналия път, когато бях тук. На връщане във влака се запознах с един, който беше плавал на атомна подводница. Преди това в Москва пък срещнах специалист по руска литература. От нашия бранш. За първия, хайде, както и да е — явно въпросите за азбуката са били военна тайна. Но вторият имаше толкова старопечатни книги, че можеше да направи изложба във ВДНХ*. Но може би си мислеше, че руската азбука е изобретена от Ломоносов.
	[* ВДНХ — Выставка достижений народного хозяйства. Изложба на постиженията на СССР, действаща в Москва от 1958 г. От 1992 г. е преименувана на Всерусийский выставочный центр (ВВЦ).]
	— Е, не е така. Във всички учебници пише, че писмеността е била създадена от Кирил и Методий.
	— Точно азбуката, с която пишем, не е създадена от тях, но както и да е. Поне знаеш ли те какви са по народност?
	— Какви са? Българи ли са?
	— Ако попиташ в България, ще ти кажат, че са солунски братя. И понеже Солун по подразбиране си е наш, ще излезе, че са българи.
	— А те не са, така ли?
	— Абе, още не можем да изровим паспортите им. По тази причина за Кирил и Методий се казва, че са „славянски просветители“. А какви са по народност, не се казва. И изобретяването на азбуката у вас не се чества. Като си помислиш: руската писменост — изобретена от някакви упадъчни византийски, или още по-лошо, български типове. Неудобно е някак си. Поне да беше от някой крепостен селяндурин като Михайло Василиевич. Но той бил зает да открива цялата съвременна наука и да изобретява мозайката. За азбука така и не му останало време.
	— Ей, ти си голям злобар, знаеш ли? — засмя се Юрий.
	— Защо, бе, Юрий? Прочети какво пише за него в Енциклопедията. От нея излиза, че тоя колосален руски учен е измислил всичко. Той е открил живота на земята. Не е успял да изобрети май само порцелановия писоар. Но току-виж, и за него изровили отнякъде патента му.
	Юрий пак се засмя.
	— Апропо — подхилкна се Божо, от Цветаева не ти ли трябва онова произведение, което започва: „И так, Пушкин был негр“?
	— И него ли знаеш наизуст?
	— Не. Зная наизуст доста неща от Цветаева, но точно това не го знам.
	— Защо тогава точно то ти дойде наум?
	— А, сетих се, че в речника посочват Ломоносов като бащица и на съвременния руски литературен език. И понеже и Александър Сергеевич нали уж има някакви заслуги, та затова. А и ти все забранени книги търсиш. Ето ти една. Не искат да я публикуват и това е. Защо не искат есето на Цветаева за Пушкин да стигне до народа? Защо не позволяват тя да хвърли светлина върху тоя… крайъгълен камък в руската култура? Защото казва, че е негър ли? На всеки е ясно, че правнукът на арапина на Петър Велики ще е мулат. Самият Пушкин пише в оня опит за автобиография за прабаба си, която казвала на развален руски „Шорн шорт делает мне шорни репят и дает им шортовск имя“*.
	[* Шорн шорт делает мне шорни репят и дает им шортовск имя (на развален руски) в превод: черният дявол (прадядото на Пушкин е негър) ми прави черни деца и им дава дяволски имена.]
	— Какво искаш да кажеш?
	— Ами, прадядо му правил на прабаба му черни деца, а пък Александър Сергеевич на портретите си винаги изглежда един такъв бял, къдрокос руски красавец — като че ли е брат на Андрей Болконски. Соцреализмът има здрави корени у вас. Нали знаеш как се изобразява куц вожд, сакат с едната ръка?
	Юрий не му отговори.
	— Така е и с Пушкин. Имам чувството, че ще си разчекнете устата, но няма да кажете, че той… е, не негър, но — мулат и по-точно, полуквартерон. Не можете да си признаете, че съвременният руски тръгва от правнука на немски преселник с неясен произход и арапина на Петър Велики.
	— Това, което казваш, прилича на расизъм.
	— Ми то вий се държите като расисти. Не можете да си признаете, че той не е руснак. Същите номера като с азбуката. Не можете да преглътнете една проста истина: човекът, допринесъл най-много за развитието на руския език, е някакъв международен мелез. Мен ако питат — с еврейска кръв. Като си помисля, да пише за Пушкин, не е пропуснал никой — Гогол, Тургенев, Достоевски, Блок… На тържеството в Болшой театър за 125-годишнината от смъртта му възхваляващото слово е от Твардовски. Всеки един се е изкашлял колко е велик Александър Сергеевич. Обаче като ги четеш, винаги чувстваш, че нещо много важно липсва, че всеки от тях нещо много упорито замазва и премълчава. Трудно им е. Той и Твардовски така започва словото си: „Да се пише за Пушкин, е неимоверно трудно…“ И веднага се извърта с тавтологията, че било, защото темата била измамно лесна. А то е трудно, защото не започват с истината и веднъж излъгали, продължават да си кривят душата. Ти сам знаеш, че това никак не е лесно. А пък първата истина за Пушкин е, че той е правнук на негър. Не казвам, че е черен. Но едва ли прилича на гравюрата на Уткин*1 и няма нищо общо с оня декабрист с волевото чене от литографията на Хипиус*2: устните му са дебели, носът му е с широки ноздри, лицето му е мургаво и косата му е къдрава, ама не като на руснак, а като на метис. Оттам са били всичките му „битови“ проблеми и хилядите подигравки, и вицовете, и пасквилите, и неприязънта на аристокрацията ви. Виж, ясно ми е, че и Александър Сергеич сигурно не е бил цвете за мирисане. Но може би най-важното е, че е бил по негърски докачлив и със съответното афролибидо. И с ранно чувство за апартейд. Не мислиш ли, че това може да бъде най-сериозният скрит мотив за творчеството му? Но пък вий човеколюбиво сте сложили край на мъките му.
	[*1 Уткин, Николай Иванович (1780 — 1863) — руски гравьор, изпълнил лустросания гравюрен портрет на Пушкин през 1827 г. За отбелязване е, че най-много портрети (вж. сайта от заб. 86) са нарисувани чрез творческо копиране на един известен подобен оригинал на Орест Адамович [[https://ru.wikipedia.org/wiki/%D0%9A%D0%B8%D0%BF%D1%80%D0%B5%D0%BD%D1%81%D0%BA%D0%B8%D0%B9,_%D0%9E%D1%80%D0%B5%D1%81%D1%82_%D0%90%D0%B4%D0%B0%D0%BC%D0%BE%D0%B2%D0%B8%D1%87|Кипренски]]. Разбира се, в повечето от тях (особено по-съвременните) подобието с оригинала прилича на онова, което Димитър Гюдженов и други наши известни автори са постигнали при изобразяване на цар Симеон или някоя друга наша опоетизирана личност, за която не са запазени снимки и няма възстановка — поне по някой крайник — от проф. Йордан Йорданов. С други думи, може да си го нарисуваме като произволно съчетание от идеалите за мъдрост и красота, въпреки че може съвременниците му с по-чувствителна психика да са се опитвали да побягнат като го срещнат по нощите.]
	[*2 Хипиус, Густав Адолф — естонски гравьор (1792–1856), изпълнил цитираната литография през 1827 г.]
	— Какво значи „сложили сме край на мъките му“? Убива го на дуел Дантес.
	— Все едно да кажеш, че единствен виновник за смъртта на Линкълн е Джон Бут. И в двата случая има някакъв пряк извършител. Въпросът е кой е организирал тържествата. Но при Пушкин нещата са изпипани много по-вещо. Те само го натикват в най-гъстата гора на омразата и сплетните. Там все ще се намери някое лошо животно да го изяде. После кой виновен — някакъв си Дантес.
	— Кои са тези „те“?
	— Управленският елит. Императорът. Аристокрацията. Висшето общество като цяло. Онези, които Пушкин дразни със самото си съществуване. Може да има и друго. Нещо, свързано със службата му в императорския двор. Някаква тайна, която не е трябвало да узнава. Николай I е бил интригант. Затова може просто да е изманипулирал дворянската общност. Така няма да има конкретен организатор. Ефектът може да се получи от спонтанна реакция.
	— Лермонтов също е убит на дуел. И за неговата смърт ли е виновна такава „спонтанна реакция на обществото“?
	— Може и за него да е така. За да реагира то така фатално, и Лермонтов трябва яко да го е дразнел. Но кой е той? Вярно, и той е потомък на чужденци. И той още в Петербург е вече скандална знаменитост. Никой също не спори — голям поет е. Но не е от ранга на Пушкин. Да не говорим, че изобщо не е негър… А, тъкмо ме подсети. Какво пише Лермонтов в „Смерть поэта“*?
	[* Това стихотворение го прави известен (вж. напр. [[https://www.culture.ru/persons/8188/mikhail-lermontov|тук]]).]
P>
	И для потехи раздували
	Чуть затаившийся пожар?
P$
	Какъв е тоя едва затихнал пожар? Кой го раздухва, за да си прави гаден майтап? И с какво? Цялото стихотворение е пълно с намеци за коварни насмешки, за мълва, за чест… Само за съпружеска чест ли става дума? Според мен, не. Отговорът се крие точно тук: „И так, Пушкин был негр.“ Убиват го не защото носи антимонархически идеи — за тях е имало най-много заточение. Нито пък защото е метис. Дядо му е бил арапин, но не са го убили. Защо? Защото е имал подходящ за един арапин статус. Петър сигурно го е използвал като изувалка за ботушите си. А тук, от една страна, имаме някакъв си невротичен мелез, а от друга трябва да го признаваме за руски поетичен гений. И даже нещо много повече: за еманация на руската духовност. Добави и конспиративният* елемент от императорския двор и ще имаш повече от достатъчно причини за убийството му. Оттогава е изтекла много вода, но две неща още не ви дават покой: първото е засегнатото ви великоруско самолюбие — най-великият ви поет не е дори славянин, а второто е чувството за вина за смъртта му. В разцвета на силите му. Но вие все не можете и не можете да си ги признаете.
	[* Не знаем какво има предвид инж. Къбоков. Може би става дума за произхода на династията Романови от един момент нататък. Може да са интригите, с които е бил пълен по принцип императорският двор.* А може да е нещо, което е неизвестно още на историята.]
	[* Ето едно [[https://balanseeker.livejournal.com/976167.html| въведение]] към тези теми.*]
	[* Божидар ми е казвал, че руската история е един от най-любопитните примери за това как уж известни исторически факти, описани в императорски укази и дневници, в постановления и отчети, както и във всевъзможни определено автентични хроники, могат да се окажат пълни с пробутани от височайшите персони подвеждащи, замитащи следите и прикриващи истинските събития измислици. За останалата част от тая камуфлажна история се грижи цензурата, както и пресата, която пък на мястото на липсващите документи, тиражира надлежно тъй наречените официални версии или просто текущите градски клюки.]
	— Като те слуша човек, ще си помисли, че ни мразиш много.
	— Разбира се, че не е така. Точно обратното е — аз съм един от немногобройната група хора в България, които обичат истински Русия. Иначе целокупният ни народ си пада по тъпия мит за „по-големия брат“, който ще ни пази, ще ни закриля и ще бута гювечи на по-малкото глезено братче. Тоя образ обаче е толкова паянтов, че се събаря при първото подухване на битов ветрец от волжките степи. Не говоря за имперската ви политика, дето го е проваляла открай време. Най-лошото е, когато българи се срещнат с жив руснак. Нашите очакват все традиционните аванти — нали е по-големият брат. И тук — изненада: оказва се, че и руснаците са хора като нас. И те като нас крадат и лъжат, като нас мързелуват, а как юнашки пият… И често гледат да ни прекарат, точно както и ние тях. А уж са братя. Само че ако един ден изчезне силата, която ни задържа в една орбита, от това братство няма да остане нищо. То и сега у нас се подиграват с него. Ето ти един такъв виц: В навечерието на седми ноември*1 откачалките в лудницата сложили лозунг: „Ние сме рожба*2 на българо-съветската дружба.“
	[*1 За онези, които четат книгата през следващите векове: вж. подзаб. за 7 ноември към заб. за ГДР малко по-долу.]
	[*2 Не е ясно как е превел тая дума инж. Къбоков. В руския няма аналог, който да носи такъв подигравателен и всякакъв друг (според случая) заряд.]
	Юрий се засмя.
	Но няма защо да чакаме бъдещето. Ти ела в Атомната да ти покажа как изглежда тя в действие сега: как се дебнем кой кого да прецака, как си правим мръсни номера и бдим братушките да не откраднат преди нас дамаджаните с чист спирт за промивка на реактора.
	— Тогава ти за какво ни обичаш? — Юрий вече се хилеше.
	— Защото обичам поезията на Пушкин, на Есенин, на Цветаева, на Ана Ахматова, на Пастернак… Защото най-любимият ми писател е Булгаков. Защото обичам руската музика и знам повече руски песни от ваш средно голям провинциален хор. При това без да броя мръсните частушки. Най-накрая, защото харесвам руската есен, а също и руската зима. Да не ти казвам пък колко обичам „Особая Московская“. Само още не съм изкукал дотолкова, че да правя сабраж*. Ей за това. И защото търся тук приятели, а не обичайните по-големи братя, с които да се прецакваме по братски.
	[* От френското sabre (сабя). Отваряне на шампанско със сабя — любим обичай на френските гренадири и руските офицери. Сега и на новия елит на необятната страна — тъй наречените „новые руские“. За съжаление ние нямаме подобен юнашки обичай. Нашите мутри обичат да жулят ракия. Може и да е шотландска, но си е ракия. За какво тогава да са им нужни сабли? Ми те като са натряскат и ша са изколят, бе.]
	— Не каза рускините дали ти харесват — поднесе го събеседникът му.
	— Дали ми харесват ли? Ми това го е доказал още Михайло Василиевич.
	Юрий се засмя с глас.
	— Ей, блядь, не съм срещал образ като тебе. Жалко, че си тръгваш. Кога каза, че пътуваш за България?
	— Вдругиден.
	— Жалко. Останалите ти колеги къде са?
	— Хукнаха да купуват прибори за хранене и часовници с кукувички. Чу се, че са пуснали и чорапогащи.
	Юрий пак се захили.
	— Ще трябва да тръгвам, блядь. На теб ти е широко около врата. Обаче мен службата ме гони.
	— Ти не я ли караш на принципа „По-скоро да свършва днес денят, че утре работа ни чака“?
	— Откъде ги знаеш тези зековски шеги?
	— Нали ти казах, че обичам езика? — отговори Божо и Юрий се засмя.
	— Давай, ще те изпратя до тролейбусната спирка. Тролеят тъкмо идва.
	— Ти не ми каза нито фамилията, нито презимето си.
	— Не ти и трябват — каза Юрий и се засмя. — Да не забравя: предай и моите поздрави заедно с подаръка.
	— Да ми беше казал поне чина си — каза му Божо и се захили на свой ред.
	— Кога се досети? — попита Юрий, погледна го и двамата се засмяха.
	— Ти ме разпитваше толкова професионално, че нямаше как да не се досетя.
	— Хъ, добре. Пази се — подхилкна се временният му следовател.
	— Ако те интересува как е изглеждал Пушкин — виж в последния десеттомник на „Огонек“, съвсем скоро излезе. Там, в шести том, има портрет от Шухаев* — каза му Божо вече от вратата.
	[* [[https://ru.wikipedia.org/wiki/%D0%A8%D1%83%D1%85%D0%B0%D0%B5%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87#%D0%93%D0%B0%D0%BB%D0%B5%D1%80%D0%B5%D1%8F|Шухаев]], Василий Иванович — руски художник (1887 — 1973), рисувал скандалния портрет на поета през 1960 г. А в [[http://aria-art.ru/0/P/Pushkin%20A/4.html|този сайт]] можете да видите по-известните портрети на Александър Сергеевич. Особено внимание обърнете на шегата му край станцията Коби във високите грузински планини. Ама как са се разбягали туземците като скочил срещу тях озъбен.]
	— Виждал съм го, драги — махна му Юрий.

	* * *

	Автобусът се върна във Воронеж с час и половина закъснение. Хубавата приятелка на съпругата на Егор Сеич беше хукнала като изтървана да търси италиански чорапогащи. Пуснали й мухата в някакъв магазин и тя пощръкляла. Егор Сеич задържа автобуса, естествено.
	„Славяните са изключително човечни — помисли си саркастично Божидар. — Това винаги ги е отличавало от такива безсърдечни хора каквито са германците.“
	Преди няколко години го бяха изпратили в ГДР*1 на семинар по атомна енергетика. Беше нещо като компенсация за това, че не го бяха пуснали в командировката мечта в Щатите. По това време все още се колебаеха и не му бяха теглили окончателно чертата. На семинара се бяха събрали повечето от най-големите светила в бранша и за да се докарат, в паузите между докладите и приятелските запивания организаторите ги водеха в Пергамон музеум и Sans Souci*2, а също във Ваймар и Таутенбург, където в обсерваторията има ein Stein*3, за да напомня за бащата на атомната ера. В един от последните дни ги бяха завели извън Берлин на някаква екскурзия, май да разглеждат някакви древногермански камънаци. Беше пак октомври и валеше тих, напоителен, студен, ама студен германски дъжд. Когато свърши културният водопой, им дадоха половин час свободно време и ги бяха предупредили, че автобусът тръгва в шест часа. В шест без пет шофьорът — някакъв баварец — запали двигателя и се видя, че две дядчета липсват. Бяха някакви светила на ядрената наука и навярно се бяха заплеснали някъде. Точно в шест шофьорът затвори вратата и пътуващите, повечето от които бяха руснаци, наскачаха възмутени от безчовечното му отношение. Проклетият германец само се захили с отвратителния си баварски смях, посочи изразително часовника си и… тръгна. А светилата останаха сами и разплакани в студената немска пустош.
	[*1 ГДР — Германска демократична република или още Източна Германия, изкуствено създадена държава в съветската окупационна зона, провъзгласена на 7 ноември*4 1949 г. в противовес на създадената пет месеца по-рано на територията на трите западни окупационни зони (на САЩ, Англия и Франция) Германската Федеративна Република*5 (ГФР), известна още и като Западна Германия. ГДР съществува до 3 октомври 1990 г., когато се обединява с ГФР и се превръща просто в Република Германия или, както германците й викат на държавата си, [[https://upload.wikimedia.org/wikipedia/commons/5/58/De-Bundesrepublik_Deutschland.ogg|Bundesrepublik Deutschland]]]
	[*4 За онези, които вече не знаят, това беше най-важната дата за великия, могъщ, нерушим и прочее Съветски Съюз и наш национален празник. На нея (или 25 октомври стар стил) в царска Русия се извършва прочутият [[https://bg.wikipedia.org/wiki/%D0%9E%D0%BA%D1%82%D0%BE%D0%BC%D0%B2%D1%80%D0%B8%D0%B9%D1%81%D0%BA%D0%B0_%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F|въоръжен преврат]], с който болшевиките идват на власт. Към момента (2019) около 30% от живеещите все още у нас единици население смятат 7 ноември за един от най-зловещите и катастрофални дни в човешката история. Други още толкова си го обичат и си го празнуват — съгласно руските обичаи с водка, черен хайвер или техни местни заместители. Останалата част нямат определено мнение, но са готови (съгласно българските обичаи) да се дърлят, а при необходимост и да се млатят и с двете вражески групировки. Ние предпочитаме компютърните бойни игри, в които с картечници, базукита и други по-яки средства да трепем врага и да разплискваме кръвта му по екрана. Но във всеки момент сме готови да се присъединим миролюбиво към всяка празнуваща група, стига да има достатъчно пиене.]
	[*5 За Запада официалното име е Федеративна Република Германия или ФРГ. Незнайно защо в соцлагера това образувание се наричаше ГФР. Затова и ние използваме това съкращение.]
	[*2 Sans Souci, букв. „без грижи“ (фр.) — прочут дворец в Берлин.]
	[*3 Ein Stein (айн щайн) — един камък (нем.). Известна игра на думи с фамилията на Алберт Айнщайн (1879 — 1955).]
	Божидар си спомни в беса си тая случка и прокле Егор Сеич да закъснее за всъдехода на Северния полюс, а шофьорът му да е жизнерадостен баварски селяндур.
	Изпреварвайки събитията, можем да споменем, че след много години проклятието застигна Егор Сеич във вид на германски полицай на едно кръстовище в Мюнхен. Нашият Егорушка беше тръгнал да пресича на червено, но за късмет отсреща се оказа представител на германския КАТ. Докато полицаят му пишеше квитанция за 50 марки, Сеич възмутено обясняваше на лош немски, че това е безобразие, защото той е пешеходец и на две мили околовръст има kein auto. Полицаят го изслуша внимателно и после му съобщи щастливо усмихнат на още по-лош немски, защото беше баварец, че законът забранява пресичането на червено, независимо от броя на колите наоколо, и че удвоява глобата му за пререкание с немската полиция. Това вбеси свободолюбивата руска душа на Егор Алексеевич, той отказа да се подчини на властта и в резултат прекара две седмици в най-неуютната килия на местния затвор, в която нямаше дори телевизор и беше с нарочно повредено тоалетно казанче. Престоя там, заедно с един крайно незадоволителен румсървиз, му излезе кръгло 2000 германски марки.
	Но в момента денят на разплатата беше неутешимо далеч и пред гостиница „Дон“ Божидар слезе с физиономия на великомъченик в тежък период, който още не е загубил вяра в един сравнително безболезнен изход — там петдесет камшика на голо или в краен случай поставяне в клетка за ден, но да е по-просторна и по възможност без да изтърва обяда.
	Нат го чакаше отчаяна, а Юлка дълбаеше дупки в градинката с лопатка със счупена дръжка и пълнеше с пръст кофичка, на която имаше нарисувана крава. Тя ги захвърли веднага и затича към Божидар.
	Той я взе на ръце пред всички и жестът му беше толкова мелодраматичен, че можеше да просълзи камък и даже Наина Церберовна, ако го беше видяла, щеше да получи най-малкото обилна хрема. Но колегите на Божидар бързаха към стаите, за да се порадват още веднъж насаме на покупките си, съпругата на Егор Сеич и нейната хубава приятелка преживяваха за седми път липсата на италиански чорапогащи, а самият той в момента подаваше с доста мазничка физиономия три рублички на шофьора като компенсация за закъснението. Само Наташа видя как Юлка прегърна Божидар и тозчас й се прииска да ревне с глас.
	— Хайде да се прибираме вкъщи. Приготвила съм вечеря — каза тя.
	Беше ред на Божидар да се просълзи сдържано, но Юлка го изпревари.
	— Защо да се прибираме, мамо? Досега чакахме… — тя се запъна и после продължи жално да нарежда: — Сега вече като сме заедно, да се поразхождаме още малко.
	— Почакайте да оставя сака, и тръгваме на разходка — каза Божидар и целуна Наташа.
	Егор Сеич видя и му стана неприятно. „Не им стига, че мърсуват у тях, ами го правят пред детето и пред хората“ — помисли той възмутено и се огледа — хора не се виждаха, но той знаеше, че тази видимост е измамна. Имаше колкото искаш (че даже и повече) такива, дето всичко виждаха, независимо че не се виждаха.
	— Хайде да тръгваме по-бързо — каза Юлка и ги задърпа.
	Прекараха в парка близо два часа, а когато се върнаха, Божидар видя, че кухничката е чиста и подредена, а Нат беше приготвила борш и пелмени.
	— Много е приятно у вас — каза той отнесено.
	Наташа го погледна.
	— Тук животът ми сякаш придобива някакъв нов смисъл.
	— Наистина ли?
	— Да. Преди не съм го усещал. Сякаш съм живял… напразно.
	— Не е така.
	— Не зная. Чудил съм се често за какво въобще живеем. Родителите ми са ме учили, че трябва да съм добър, честен и щедър, да не крада и да лъжа сравнително рядко. Но не ми обясниха защо. Баща ми казваше, че трябва да работим за хората, но това май не ми е харесвало за цел на живота. Баба се опитваше да ме накара да вярвам в Бога. Може би това е била правилната цел. Само че дружинната ме попита веднъж кого обичам повече — чичко Димитров или дядо Боже и аз след кратък размисъл отговорих стратегически, че обичам повече нашия общ чичко. Исках да й хареса атеистичният ми отговор. А и ме беше страх да не ми вземат пионерската вратовръзка. Смятах, че ми отива. Даже отначало често си червях устните, за да са в тон с нея.
	Наташа се засмя.
	— Та така. От тоя момент нататък сякаш престанах да мисля за дядо Господ. Може би от срам, че излъгах и сякаш го предадох.
	— Аз никога не съм вярвала в Бога.
	— А нарушавала ли си старозаветните заповеди — там, да не крадеш, да не лъжесвидетелстваш, да не пожелаваш апартамента на ближния си, нито мъжа му, нито друга полезна вещ.
	Наташа се засмя и го погледна сякаш да провери дали това е само шега.
	— Не знам. Сигурно съм ги нарушавала — като останалите край мен. Досега не съм се замисляла. Аз и не ги зная всичките. А за последното, което ме попита… — тя направи изчаквателна пауза, сякаш търсеше точните думи.
	— И аз съм пожелавал жената на ближния си — помогна й с чистосърдечно признание Божидар.
	— Коя е тя? — попита Нат и очите й проблеснаха — уж шеговито.
	— Докато бях студент, час по час пожелавах някоя. Хъ — засмя се той, — гледай как странно извъртя разговора.
	— Не се отплесвай. Сега започвай с имената.
	— Исках да ти кажа, че… тук е уютно като… преди много години, в една къща от глупавото ми детство. Тогава все още се опитвах да подражавам на добрите и си мечтаех да спасявам бедстващи принцеси, а след като ги спася, да правим някои други работи.
	— Аз съм готова да ме спасяваш — засмя се тя.
	— А за другото след това готова ли си?
	— Да — каза безсрамно Нат.
	— Добре. Почакай само да видим какво има в сака.
	Сакът се оказа пълен с играчки, а на дъното му, освен петте тома на Есенин, Наташа намери малка изящна кутийка. Когато я отвори, вътре се оказа пръстен, но не дрънкулка с уралски самоцвет, а истински старинен пръстен с благороден матов блясък, върху който, като в чашка на цвете, незнайният му майстор бе поставил малък диамант.
	— Намерих го на воронежкия битпазар. Някаква възрастна женица ми го показа. Трогна се, като й казах, че търся нещо специално за… любовницата си — засмя се Божидар.
	— Господи, колко е хубав… Това е старинен пръстен. Сигурно е бил на някоя графиня — каза Нат. Не съм и мечтала за такъв подарък. „Той наистина ме обича — помисли си тя и направо премаля. — Годежен пръстен и то какъв. Като в романите. Може пък и… Не, не бива съвсем да си загубвам ума.“
	Тя сложи пръстена на безименния пръст на дясната си ръка и го прегърна.
	После, когато замахваше, докато приготвяше вечерята, той проблясваше с многоцветната светлина на добра магия.
	През нощта Наташа премести пръстена на лявата си ръка, прегърна Божидар сякаш за закрила и така заспа. Когато луната надникна през прозорците, камъкът заблещука — като… като малка пътеводна звезда, оставена ни от орисница, която ни пази или може би като светлинка от далечен дом в елхова гора, където ни чакат онези, които обичаме.


>	Глава VIII
>	За живота, който руснаците наричат „жизнь“

E>
	Може би преди двайсет години не трябваше да чета онази книга. Вместо това трябваше да прегледам сценария, по който бях живял дотогава. Защо не го направих ли? Само да имаше кой да ми каже.
@	Приписват тия думи на някой си N*.
	[* или М, което от гледна точка на математиката е без значение.]
E$
E>
	Животът е това, което се случва, докато правим планове за него.
@	Друг Nякой си, все едно кой.
E$

	За Наташа трите дни до заминаването на Божидар изтекоха като сън. Никога не си беше и помисляла, че може да й се случи нещо такова. Не се смяташе за най-голямата красавица. Не че не харесваше отражението, което я гледаше от огледалото. Само че непрекъснато намираше някакви недостатъци. Ту носът й изглеждаше не точно така, ту леко зеленият оттенък на очите й малко я дразнеше, ту пък това, че устните й бяха естествено червени, й създаваше проблем с грима. Струваше й се, че не блести с таланти или образование. Никой не й беше споменавал за някакъв особен произход. Майка й и нейните родители отдавна не бяха между живите, а от семейната им история не беше останало нищо, дори една снимка. Всичко беше изгорено през дългата зима на 43-та. За баща си знаеше само, че е сирак и е отраснал в някакъв детски приют в Нижни Новгород. Той не разказваше какво е било там, но беше ясно и така, че не е било като в пионерски лагер. Никак даже. Когато беше малка, фамилията им Галицини й се струваше доста странна — „галица“ означаваше ръкавица с един пръст без подплата. С един пръст — както и да е. Но без подплата… Бедни ли са били, какво? Беше питала доста, но все безуспешно, докато накрая учителката й по история каза, че такива ръкавици в древността са били неотменна част от воинското снаряжение. „Може би прадедите ми са били воини“ — беше казала тогава Наташа с неясна надежда. Учителката я беше изгледала странно. „Глупости — беше казала, — не си мисли такива работи. Родителите ти са били обикновени съветски хора.“ Нещо не се връзваше, защото баща й, поне от данните от приюта, би следвало да е роден през осемнайста. А тогава е имало само бели и червени. И жестока, кървава Гражданска война. Веднъж я беше прихванало нещо и потърси в енциклопедията. Там намери доста Галицини. Първият*1 беше генерал-фелдмаршал, който, въпреки че бил назначен за губернатор на Петербург при царизма, изглежда, не се беше проявявал реакционно. Вторият*2 обаче беше един от поборниците на политическото мракобесие при Александър I и разбира се, лицемер и мистик. Третият Галицин*3 беше някакъв развратен дядка, на всичко отгоре и изпечен интригант, за което бил заслужено отстранен от народа. Четвъртият*4 поред и всъщност първи хронологично, беше отново реакционен княз — обскурант и безпринципен кариерист, който беше правил неудачни опити да стане цар. „Виж ти…“ — беше си помислила Наташа. Всички останали Галицини, с едно-две незначителни изключения, бяха все доказано реакционни князе и фелдмаршали, а имаше и един генерал-адмирал*5, който вместо да се справя с флотските задачи, беше посветил живота си на облицовката с камъни на петербургските канали, подготвяйки несъмнено по този идиотски начин поражението след век и половина на руския флот през Руско-японската война. Всички тия Галицини бяха защитавали устоите на царизма в Русия, за което царе и царици ги бяха пращали с благодарност в Шлиселбургската тъмница, в Архангелския край и на бунището на историята. А последният Галицин*6, за срам и позор, беше и последният председател на Съвета на министрите в последното царско правителство. От всичко това Наташа така се разстрои, че в един момент мислеше дали да не си смени фамилията. „Не, това не може да са моите прадеди“ — каза си после тя и се успокои*7. Но, изглежда, самата фамилия Галицини предполагаше премеждия, преследвания и стресиращи обрати. Как й потръгна само… Омъжи се още докато следваше, и се разведе, когато Юлка беше на две години. Само тя си знаеше как завърши. После й отказаха работата в Ленинград и трябваше да търси баща си за помощ. Той й издейства работа в Атомната в Нововоронеж, преди да се пропие окончателно и да го пенсионират предсрочно от някакъв воронежки дивизион. Още в първите дни след назначаването си тя започна и практикума на млада разведена рускиня. Отначало със заместник-директора, после с началник-цеха и така, докато накрая списъкът можеше да запълни лексикон или по-тънка ученическа тетрадка. Фактически за пръв път й се случи в седми клас.
	[*1 Галицин, Александър Михайлович (1718 — 1783) — руски военен и дипломатически деятел, генерал-фелдмаршал.]
	[*2 Галицин, Александър Николаевич (1773 — 1844) — княз, министър при Александър I, президент на Руското библейско общество.]
	[*3 Галицин, Борис Алексеевич (1654 — 1714) — руски държавен деятел, възпитател на Петър I, изиграл важна роля в дворцовия преврат през 1689, довел на власт Петър I. След Астраханското въстание (1705) отстранен от политическия живот.]
	[*4 Галицин, Василий Василиевич (неизв. — 1619) — княз, един от претендентите за руския престол. Участвал в убийството на Борис Годунов и в заговори — с Шуйски срещу Лъжедимитрий I, а след това и срещу самия Шуйски.]
	[*5 Галицин, Михаил Михайлович (1681 — 1764) — княз, генерал-адмирал от руския флот.]
	[*6 Галицин, Николай Дмитриевич (1850 — 1925) — княз, _последният председател на Съвета на министрите в царското правителство_ (1916 — 1917). След преврата през 1917 г. се занимава с обущарство (като бащата на инж. Къбоков — виж ти) и охрана на овощни градини. Разстрелян на 2 юли 1925 г. Странно, защото отговорният разследващ чекист е записал в журнала, че подследственият не представлява опасност за новия строй и че го освобождава. Вероятно по коридорите към изхода е станала някаква грешка. Може пък и Николай Дмитриевич, по стар буржоазен навик, да е пикнал накриво и да си е получил полагаемото. Съгласно указанията на Илич, хора със старо мирозрение не са се допускали до живота. Както и да е. В 2004 г. (тогава са стигнали до него в прочита на списъка на избитите, той е бая дългичък) чекистите поправят сторената _неволна_ грешка и го ре-а-би-ли-ти-рат или, което е все същото, го реконструктират, ретранскрибират, реконкретизират и — защо не — реконтрабасират. Всички те, както се досещате, са еднакво безсмислени. Горкият стар, уморен, безпомощен човечец. Бог да го прости.]
	[*7 За нейна утеха сред разклонения й род има един княз, който, по думите на поета, измива срама. Това е княз Валериан Михайлович Галицин. Самото му име е успокояващо. Той е славен декабрист, заточеник в Сибир и Наташа би могла да изпита законната гордост за всяка съветска девойка. Неясно защо тя не го споменава.]
	Тогава още живееха в Ленинград в старинна триетажна къща близо до кинотеатър „Маяковски“. Сградата изглеждаше така, сякаш беше строена при Екатерина Велика и край нея вероятно бяха минавали Столипин*1, Распутин, Керенски*2, а може би и самият Владимир Илич, но едва ли. Иначе щеше да има поне паметна плоча. След като не можеше да бъде обявена за архитектурен паметник, тя беше оставена на доизживяване — да се тресе и проскърцва при преминаването на всяко превозно средство от пикап нагоре. Някакви подобни скърцания и приглушени стонове се чуваха и през онзи юнски следобед, когато Наташа се прибра по-рано от училище. Тя и преди беше слушала през белите нощи такива звуци и се досещаше за причините, но сега баща й беше в командировка в далечния или по-близък Изток и всичко й се стори доста странно. Затова тя се запромъква на пръсти към спалнята. Онази година в Ленинград имаше незапомнени горещини, но Наташа подсъзнателно си мислеше за… да, за една друга причина за спуснатите пердетата и разхвърляно бельо пред отворената междинна врата. Затова надникна крадешком в спалнята и видя в полумрака високо вдигнатите бели крака на мащехата си, а между тях голия задник на… Тя в първия момент даже не успя да осъзнае, че това не е задникът на подполковник Галицин, но беше така. Пред очите й чужд и сравнително млад мъж обладаваше мащехата й с типична за съветския човек страст. Лариса Николаевна простенваше „Ох, Васенька“ и „Хайде, Вася“, а Вася мучеше в отговор, докато не заохка, като че ли му биеха инжекции в задника: „Ох, ох, ще свърша. Дай да се обърнем… в оная поза.“ Наташа уплашено се дръпна зад вратата, чу как оттатък се размърдаха, някой събори нещо на пода, после мащехата й простена продължително и блажено, и когато се осмели отново да надникне, видя „оная поза“.
	[*1 Пьотър Аркадиевич Столипин (1861 — 1911) — руски държавен деятел, министър на вътрешните работи и председател на Съвета на министрите, един от стълбовете на руската държавност. Противник на войната, извършил множество стопански реформи, с които се опитва да предотврати катастрофата, подготвяната от… определени _неруски_ сили. Заради това, че неговото правителство е прилагало закона към бандюгите и терористите, на заседание на Думата някой си Ф. Р. (_кадет_*3) нарича цинично бесилките „столипинови вратовръзки“. Както е казвал Божо, „същите бандюги и терористи, вече под собственото си име _болшевики_*4, си отмъстиха здравата, като унищожиха без досадни правосъдни церемонии петдесет милиона — една трета от сънародниците си“. Сред първите партиди избити са и кадетите. След десет (!) неуспешни покушения, Пьотр Аркадиевич е убит от анархокомунистът и агент доносник на „охранката“ (вж. заб. по-долу) Дмитрий Григориевич (Мордко Гершкович) Богров. Всички следи от това убийство водят към един от многото, донесли неизброими беди на Русия, ционистки заговори. Тук ще си позволим един-единствен път да изкажем мнение (по-скоро съмнение): последвалото катастрофално за Русия столетие идва отчасти заради това, че… може би антисемитизмът на Пьотр Аркадиевич не е бил в правилното количество.]
	[*3 Конституционен демократ.]
	[*4 Според Божо, точно тия масови свръхубийци демонизирали образа на мастития държавник, окачали етикета „тъмница на народите“ за могъщото царство и обявявали църквата за цитадела на мракобесието. С това докарали най-големите беди за великия народ. Така Русия се превръща в „империя на злото“, а в последвалите войни загиват десетки милиони. Като армаган те оставили на руснаците пагубното безбожие, моралната разруха и омразата към всички колективни форми (от техните хронични варианти справедливо боледували българите*5). И тези антихристи все още пръскали зловонието си в мрежата. Ама на, Пьотр Аркадиевич казва на Ф. Р. „простено да ти е“. Ще кажем същото на тези зловещи сенки от миналото (дали?), но и ние като него няма да им подадем ръка.]
	[*5 Той (Божо, де) веднъж казал, че това ни е кармичен дълг, задето св. Княз Борис наложил християнството с огън, меч и най-вече с яко клане, а в добавка и сме прогонили богомилите, като сме ги обрекли на страдания и изтребление. Може и така да е. Но може и да не е така. Това историята да не е наука? То в на̀уката може и тако и вако, а в тая плетеница от взаимно противоречащи си сведения и откровени измислици какви теореми можеш да докажеш, какво можеш да предвидиш с текущия модел и как да го провериш експериментално? Изобретят ли машина на времето, може да говорим.]
	[*2 Керенски или _Ке́ренский_ (говорят он тот же самый _Аарон Кибриц_), _Алекса́ндр Фёдорович_ (1881 — 1970) — руски политически деятел, юрист, министър във Временното правителство, а от 8 юли до преврата — министър-председател. Той е тъмната личност, която закрива Руската империя. След това, под девиза „подир дъжд качулка“, А. Ф. организира антисъветски метеж. Както може да се предположи, неуспешен. Емигрант до смъртта си. Интересно как е успял да избяга. Интересно е също, че е бил жив и здрав до седемдесетте години, а учителите ни по история го представяха като експонат на ретрограден неудачник от музея на революцията. Изглежда и никой не го е търсил с алпийски пикел, автоматичен чадър без откат или поне с най-обикновен чекистки маузер. Никой не отбеляза и осемдесет годишнината му и не поздрави човека за безспорните му заслуги към идването на болшевиките на власт с една подходяща честитка: Тъй и тъй, честито др. Керенски, да здраствуете и да участвате пак, ако се наложи, в следващия революционен преврат. Дали пък наистина не са го забравили.]
	Лариса Николаевна стоеше полулегнала на колене върху старинното легло, с лице към стената, като децата, когато ги боли коремчето, а любовникът й я държеше здраво с две ръце за голия задник и Наташа виждаше как мощно потъва и излиза членът му. В съзнанието й изплува някакво смътно подозрение, че щом тази поза е позната за двамата, тя има история и значи изневярата на мащехата й… После в нея продължи да нахлува някаква странна смес от срам, унижение и неудържима възбуда и тя не намери сили да избяга. Само продължи да гледа като омагьосана. Без да разбере кога, беше пъхнала ръка между бедрата си. Вася беше започнал отново да „свършва“. Видя как двамата започнаха да се извиват сладострастно, мащехата й застена, Вася също заохка — този път като че ли му вадеха кътник, а после извади члена си и изпръска гърба и задника на Лариса Николаевна с някаква бяла течност. Почти в същия момент непозната, разтърсваща тръпка мина и през нейното тяло и тя едва не извика като мащехата си. Успя навреме да се дръпне зад вратата и залитайки, се измъкна навън. Тя не видя как малко след нея от къщата им излезе русоляв млад мъж със спортна фигура. Беше с дънки super rifle и синя риза с непозната марка. Той се огледа професионално и забърза в неизвестна посока.

	* * *

	Василий Иванович Прохоренко се прибра вкъщи, събу обувките си, уморено си изми ръцете, избърса ги в чисто новата арабска кърпа, която си беше купил предния ден от „Берьозката“ и се огледа. По съветски обичай в апартаментчето му нямаше особено много мебели, но пък повечето бяха стилни и веднага си личеше, че не са обикновените, направени с пожарникарска брадва и двуръчен руски трион боклуци за редовите граждани (на селяните мебели въобще не се полагаха). Василий Иванович си ги беше доставил с връзките, които имаше баща му, и обичаше да ги разглежда, когато се връщаше от задание. Най-любим му беше бюфетът с витраж, в който имаше дванайсет кристални чаши за вино, шест чаши за чай със сребърни подстаканници, порцеланов сервиз за хранене, празна бутилка от водка със син етикет на чужд език и разни безделушки. И сега се поспря и заразглежда съкровищата си. Не се връщаше точно от някоя трудна задача, но все пак. Настоящата мисия изпълняваше от няколко месеца. Не беше от най-приятните, но я биваше. Но пък беше доста рискована. Работата беше в това, че тоя път трябваше да „оправя“ жената на един подполковник. Василий Иванович работеше в ГПУ. Беше красавец, знаеше говоримо и почти писмено три езика и изпълняваше ролята на съблазнител на чужди жени, най-често неприятелски, с различни разузнавачески цели. В повечето случаи етюдите се филмираха със специална техника и после се използваха като компромати в жестоката борба с американските империалисти и техните врагове. Текущото му задание обаче беше относително миролюбиво: той просто трябваше да докара нещата до развод на подполковника и неговата невярна половинка. Това трябваше да стане без потърпевшият да го хване на място по време на прелюбодеяние и да го застреля в изблик на класически гняв на измамен съпруг. В тая напрегната ситуация не му се полагаше даже бойна слава, защото заданието беше лична услуга на неговия шеф, която той изглежда дължеше на… заместник командира на частта, която командваше подполковника. Това Вася, нека го кажем открито, го беше разбрал скоро от секретарката на шефа си, която пък беше съблазнил преди две години, докато шефът му беше в командировка в Москва. Работата беше ясна: заместникът беше нацелил длъжността на подполковника и искаше да го принуди да напусне и да освободи командирския стол. Интригата беше гадничка, но Вася се беше нагледал на далеч по-нелицеприятни изпълнения. Мисията беше към края си. Вече бяха заснели кадри в един от ведомствените хотели (те кажи-речи всички бяха такива). Щяха да ги покажат на подполковника и да му обяснят, че красавецът, чийто гръб и неинтелигентното му продължение вижда между краката на Лариса Николаевна, е вражи агент. Международната реакция се е надявала чрез него да изтръгне важни военни тайни от невярната съпруга или поне да съчини компромат за съветските сухопътни сили. Разбира се, родните тайни служби са разкрили коварния план на империалистите, агентът е заловен, случаят е приключен, но органите са сметнали за необходимо да известят заслужилия командир орденоносец (и рогоносец, то се подразбира). Всичко се разви по план и уж трябваше вече да е приключило, но тия бюрократи в управлението се туткаха, докато оформят необходимите бумаги. Това, честно казано, беше добре дошло, защото на него не му се искаше да прекъсва връзката със знойната офицерша. Нещата се проточиха, а през продължението на сагата тая ненаситница направо го изцеждаше. Ако така продължаваше, можеше да се наложи да вземе отпуска преди следващото задание. Вася се помота из къщи, колкото да провери дали контролните белези, които оставяше, са си на място, после стопли вода в самовара, направи запарка, взе си от витрината чаша със сребърен подстаканчик и седна до малката финландска масичка пред диванчето. Сръбна чай и се замисли, но от умора му се зазатваряха очите, а това, както е известно на всеки разузнавач, прекъсва мисловния поток. Изтощила го беше, тая змеица. „Още, Вася, давай, Вася — изимитира я той.“ „Това да не е… — затърси Вася дума, но беше толкова скапан, че тя не се появи. — Ама и аз съм един…“ — отново запецна той и се премести на любимия си единствен, но пък _вери_ луксозен фотьойл, сложен с разузнаваческа цел пред прозореца с изглед към парка. Вече се канеше да подремне, когато телефонът иззвъня. Василий Иванович стана с нежелание, вдигна слушалката, каза „слушам“ и после „да, разбрано“, прекъсна връзката и тръгна към гардероба. Изтупа се с класически сив свалячески костюм, изпраска червена италианска вратовръзка на точици и си обу не по-малко италиански чепици, произведени от някаква унгарска фабрика. Предстоеше рутинна свалка на вражеска англоговоряща съпруга и агентка на международния империализъм. Беше малко уморен, но трябваше да намери сили в себе си и да повали по гръб врага.
	От вратата погледна със съжаление ергенската си бърлога, направи някакво движение, което изглеждаше като сбогуване, захлопна вратата и потъна в слънчевия ленинградски следобед.

	* * *

	На другия ден след описаните събития, докато оправяше спалнята, Наташа намери под леглото една от любимите си книги. Беше томчето с приказките на Андерсен, което на вечния черен „ринок“ струваше ако не половин царство, то някъде там. В библиотеката им имаше около двеста книги, но баща й държеше тази отделно от другите и само на нощното си шкафче. Книгата беше много стара и на места текстът почти се беше изтрил. Тя обичаше най-много приказката за малката русалка. Баща й често й я четеше, преди да започне да пие и да се прибира късно през нощта. Наташа вдигна разстроено книгата и я остави на мястото й.
	Месец преди да навърши петнайсет, тя за пръв път спа с мъж. Докато завърши гимназия, направи само три бройки — по една за всяка година. Нейният Вавилон започна, след като се разведе. Но защо това недоразумение Вавилон? Той може да се слави като една от столиците на разврата, но на практика мащабите му са доста посредствени. Когато е бил най-многочислен — по времето на владетеля с идиотското име Набукудурриуцур II*1 или нещо подобно, царувал от 605(4) до 562 г. пр. Хр., във Вавилон са живеели близо един милион вавилонци. А той е бил „пъпът на света“, най-големият от мегаполисите на древността. Ами то само в европейската част на Съюза имаше трийсетина града от този порядък, от които най-малко десет бяха по-големи. С две думи, в един нормален милионен руски град по онова време сигурно имаше толкова практикантки на най-старата професия, колкото е било населението на Содом и Гомор, взети заедно. Не, не е така. В действителност това не бяха традиционните градски фльорци, а средностатистически съветски гражданки, които бяха готови да легнат с първия срещнат чужденец по същите причини, поради които са го правили и техните древни посестрими — да прекарат живота си като уважавани хетери, или по руски „как люди“, да видят задморски страни, да изпълнят обет към важен бог или поне да се отърват от факултативно изучаване на „Малая земля“*2. Ако слушаме Божо и някои негови злоезични приятели — заради болните амбиции на болшевиките и лично на другаря Сталин да завладеят света, за последния половин век във великия Съюз били избити трийсет-четиресет милиона мъжете. Което неминуемо води до търсене от женска страна на алтернативни варианти. Разбира се, ще излъжем, ако не споменем, че съветските гражданки го правеха и за пари. Само че не някакви си тетрадрахми или сестерции, които на всичко отгоре за някакви си там няколко века съвсем бяха девалвирали и направо обезценили*3, а за единствените истински пари на тоя свят — то се знае, зелените, приятни за окото и за пипане американски долари. Е да, можеше и за рубли, но проклетата западна валута се радваше на определено по-големи симпатии. Връстничките им от Чехия, България или Полша бяха привърженички на същата философска кеш школа. Само че в тези государства социализмът не беше победил съвсем окончателно, мъже все още се намираха сравнително често и заради това имаше всевъзможни предразсъдъци — за расата, обществения статус или народността на съпруга, който трябваше да извърши превоза към мечтаните западни брегове. Гражданките на съветската страна, като най-напреднала и далеч изпреварила останалите страни и народи, вече отдавна не подбираха, а държаха най-вече на размера, каквото и да означава това.
	[*1 Името му на акадски _Nabû-kudurri-ußur_ се произнася с изчанченото Набухудуриусур или с къде-къде по разбираемото Набуходониусур и означавало, според някои, „Наву (некъф си техен бог), закриляй моя първороден син“. Според други*4 пък било, че е благословен от тоя бог. На иврит се пише __נבוכדראצר__, а в Септуагинтата — Ναβουχοδονοσορ. По нашите земи е известен като Набукаднесар II, _то ли_ Наву__ходон__осор II (произнася се Навухаданосар втарой), за сведение, но някои руснаци му викат Небукаднезар), германците го наричат Небукаднецар II (почти така — Невухадне(й)цар — му викат и някаква част от еврейците; останалите му викат както си искат). А на италиански е Набуко, моля ви се*5. Някои твърдят, че тоя Наву е гепнал кивота. Най-накрая в Танах-а, (в Стария завет, де), Н. е бич Божи, изпратен да накаже Израел за неговите грехове*6. Разбира се, той (кой?) се разкайва (както и авторът).*7 Можем да отбележим и че според великия К. К., както и други __след__ него, по времето на тоя владетел във Вавилон е написан съвременният вариант на самата Тора*8.]
	[*4 Например Георги Ифандиев (друг не знам).]
	[*5 За отбелязване е също, че за пръв път написах това име (Наву и прочее, де) през далечната хиляда деветстотин и нам’ коя си година. Тогава търсих сравнение за средище на разврата в древността — символична родина на първата професия. Сетих се за Вавилон и порових из енциклопедията. По нашите земи още нямаше интернет, а нея вечер нямаше и ток. Така се срещнахме. Тогава въобще не знаех нищо за тираничните му царе, нито че ще нахълтат така грубо в живота на героите ми. И до ден-днешен не знам защо се появи Наву. Вероятно за всичко виновна е била играта на сенки по стената от пламъка на свещта.]
	[*6 Когато много години след публикуването на безб(п)олезния вариант на романа прочетох внимателно тая подробност, си казах: _Виж ти_.]
	[*7 Тя цялата работа е много вързана, щото въпросните Наву, Набу и пр., както и Belsazer са вавилонски царе*9. Навремето, когато за пръв път в книгата влезе тоя град на разврата и средище на несъстояли се, фатални кули, и през ум не ми е минавало, че владетелите му ще хвърлят дългата си сянка по страниците на тая книга. Не знаех, че ще се появят оня развейпрах графа, неговата шармантна любовница Наталия Гончарова, великата княгиня Анастасия Михайловна*10, злият (добрият?) Ицках Рябинович, загадъчните роднини на инж. Къбоков, единият Матей Леви, другият Матей Леви, третият Матей вече Проданов, както и самият малко тъжен и нерешителен император Николай II. Но… те се появиха — ей така, без да ги каня, от нищото. Сега се чудя какво да ги правя. Както веднъж Божо написал на неква стена, _мене, текел, фарес._ Казал и че баща му често го повтарял със сериозен вид, като че ли било важно съобщение. Според Матей обаче, същото бил написал някой си доказано несъществуващ пророк. „Той Божо ги е будалкал — вика. Нали го знаеш какъв е.“ Знам го, ами. Всичко знам аз. Нали съм велик писател.]
	[*9 За повече информ за рускоговорящите — [[http://ru.chabad.org/holidays/purim/article_cdo/aid/1467278|здесь]]. Останалите да си я търсят из мрежата. А онези, които искат да погледнат цялата история под друг (прав?) ъгъл, нека да четат Дъглас Рийд.]
	[*10 Когато писах книгата, неясно защо пропуснах да спомена тая благородна жена на това място. За нея не бях чувал нищичко, преди през 2017 (!!!) да се появят на български мемоарите на Феликс Феликсович. Тогава едва заподозрях, че по онова време (толкова години минаха оттогава) Някой може би ми е разказвал достатъчно високо и ясно за великата княгиня Елизавета Фьодоровна — тоя свят образец на най-висши човешки добродетели, подминаван близо век от руските х(к)уманисти и от прословутите техни западни колеги (тя и православната църква се сети да я канонизира през 2005 и то като мъченица, не като светица). Разказвал ми е този Някой, разказвал, и въпреки че разполага с цялото търпение и време на света, сигурно му е писвало — аз колкото недочувам, триж по-бавно съобразявам, а да не казвам колко от разбраното запомням… Чул-недочул, разбрал-недоразбрал, съм съчинявал наново части от живота й. Стигнал съм и дотам, че съм подменил даже името й. И когато заотгръщах страниците на „Мемоарите…“, ми се сви сърцето. Сякаш и аз съм живял по онова време, сякаш съм познавал отблизо героите със съдбите, разпилени по страниците. Само че си ги спомням съвсем, съвсем смътно, а там, където съм забравил истината, съм я подменял с измислиците си. Просветна ми нещо, ама… после ми угасна. Бог да ги прости и двете княгини. Бог да прости и на мен, че за кой ли път нищо не съм разбрал. Сигурно вече съвсем съм отчаял Твореца ни.]
	[*8 Чували сме твърдения, че и той бил здравата преработен — като романа на великия К. К.]
	[*2 Малая земля — литературно оформени спомени на Л. И. Брежнев, в които на него се приписват изумителни заслуги за победата във войната. Азбучен пример за това как главатарите на кликата, управлявала „империята на злото“ в евроазиатската й част, са манипулирали историята. Тоя епохален боклук е изучаван принудително и повсеместно в СССР, докато Брежнев е генерален секретар на КПСС. Интересно е какво щеше да се случи, ако беше станал маршален секретар. Да не говорим, че в Русия са доста разпространени и добре виреят и генералисимусите.]
	[*3 Сестерциите постепенно губят стойността си и през ІІІ в.сл. Хр. излизат от употреба*11. Сега от тях се интересуват специалисти от музеите и собственици на колекции от антични монети. Божо веднъж ми обърна внимание, че може би в тях отново се е появила стойност, но тя е твърде голяма и е главно за самите колекционери. На нея влияе най-вече количеството на известните монети, броят на мераклиите, които жадуват да ги притежават и степента на тяхната алчност. Тъпият „абстрактен, обобществен и прочее труд“ на Морди няма никакво, ама никакво значение.]
	[*11 По същото време, при император Диоклециан е прекратено и сеченето на древногръцките монети, в това число и тетрадрахмите. Защо? Да не би „обобщественият труд“ да ги е напуснал? Той си е все същия.]
	Излиза, че за Наташината епопея е по-правилно да се използват руски изрази. Нещо като… (цензурирано), блядь.

	* * *

	Движението за промяна на битието*1 срещу временно ползване на известни женски прелести имаше здрави традиции сред нововоронежкото население. Основната идея*2 и тук, като навсякъде, беше проста — ако имат късмет, да избягат с наетия за целта любовник където и да е, само да е по-далеч от проклетата им държава. Но такъв късмет, уви, се случваше рядко. Затова се налагаше да се примирят с някои простички придобивки от чуждестранните групи. След откриването на Учебния център тия желани номади идваха и заминаваха по строг график. Това даваше възможност на местните активистки на движението да изградят стройна организация. Осигуряването на терени, нощни детски градини или тоалет за една вечер не бяха проблем. Наташа можеше да оставя Юлка при сестра си, при някоя приятелка в мензис или просто при съседите. Колективният договор беше прост — на приятелките услугата се връщаше, а на съседите се плащаше в натура с някаква модерна за момента стока — джинсы (дънки), кольготки (чорапогащи) или кроссовки (маратонки), с които пък се отблагодаряваха за прекараните страстни нощи чуждите граждани. Но всички руски женщины най-често се стремяха да запазят тия драгоценни придобивки и затова ползваха основното платежно средство на великата страна — бутилката водка*3.
	[*1 Интересно, че тук, в доста опровергаващо противоречие с основната марксистка догма, съзнанието е някак си определящо битието. Самото съзнание на нововоронежките рускини е доста неясна материя. Веднъж неккъф дървен философ започнал да разтяга разни марксистки локуми на тая тема в присъствието на Божо. Той веднага го заял: Какво е това съзнание? — попитал. Функция на мозъка — отговорил дърдоркото. Не знам дали знаеш, но мозъкът се състои от неврони, соли и вода. Мисля, че и твоят е такъв, само че без първите две — захилил се Божо. — Как тогава в него ще има съзнание? Как ще направиш нещо, което има някакви качества, от елементи, които не ги притежават? Мозъкът, дори и твоя, не е нищо повече от един компютър с огромен брой тригери. Да не би да очакваш като увеличаваш паметта и слагаш все по-мощни процесори на твоя лаптоп в него да се породи съзнание? — подхилкнал се Божо. Количествените натрупвания водят до качествени изменения, не го ли знаеш? — изрепчил се дървенякът. Ти виждал ли си леген, пълен с вода? — подхлъзнал го с изненадващ въпрос Божо. Виждал съм — отговорил оня. — Как мислиш, дали водата в легена има по-различни свойства от една-единствена молекула от нея? И цял океан да напълниш, пак ще си е същата гола вода. Ето ти още един пример — мисля, че ти можеш да му дадеш авторитетно тълкуване: Ако събереш един милион идиота, дали ще се получи някакъв многоглав гений от познавателен тип? Как смяташ? Въобще, драги, твоя закон е абсолютен фалшификат. Колкото и да се напъваш, няма да ми намериш пример, в който количествените натрупвания да доведат до проява на качества, които не притежават отделните елементи от най-ниското ниво на ансамбъла. Но то не само с тоя твой псевдозакон е така. И останалите двама негови събратя от тъпата ви марксистка диалектика са пълно фалшименто.*4 Тъй че, да търсиш съзнанието в мозъка е същата тъпотия, като да очакваш от кутията на радиото*5 ти да изскочи оркестърът на Виенската филхармония. Така му рекъл.]
	[*4 Простите и елегантни доказателства на твърденията на инж. Къбоков ще бъдат разгледани подробно в книга пета. Все пак до тогава тук-там ще разказвам как той е затапил някой празноглав материалистически комунист.]
	[*5 По онова време, от средствата за масова информация най-популярни бяха радиата. Вестниците още тогава бяха пълна боза, а за телевизори — главно български и съветски боклуци — се чакаше ред по няколко години. За всеобщо щастие, транзисторни приемници и най-вече любимите на народа VEF, произведени в братска, тогава съветска Латвия, се срещаха под път и над път. Даже в Пловдив имаше песенчица:
	_Цъкни, майна, вефа, да чуем Кидика_.
	Сега, при новата народна власт, рядко се констатират подобни пориви. Затова пък съзнанието вече е в предпоследен стадий на гениалност от споменатия по-горе многоглав тип.]
	[*2 Както е известно на изследователите на _оня период_, за съветската женшчина от _градски произход_ имаше четири основни възможни варианта за прекарване на отпуснатите от Политбюро земни дни. Първият и най-непривлекателен беше да се учи прилежно, да е _обществено активна_*6, да постъпи в институт и да се присъединиш към съсловието с най-нисък обществен рейтинг, а имено интелигенцията; а ако не й достига интелект, да се влее в редиците на трудещите се женшчини и да прекара живота си в комуналка с някой скромно заработващ полуалкохолизиран мужик. Следващите две категории бяха в мечтите на повечето комсомолки — стюардеса от външните линии или поне продавачка в магазините „Берьозка“. Четвъртата беше пълната с приключения от най-различен характер професия на социалистическа жрица на любовта. Тя — както е известно от най-древни времена — можеше да се упражнява и като основна, и като допълнителна. Разбира се имаше още един пети вариант: съпруга на виден съветски другар с достъп до спецснаб, но тя беше само за съвсем избрани и се предаваше най-често като благородните титли — по наследство. Затова го споменаваме само за пълнота. За съветската женшчина от _селски произход_ основният вариант беше на знатна или обикновена краварка, жетварка или някаква друга селска другарка.]
	[*6 Каквото и да означава това.]
	[*3 Читателите от западните държави с антихуманен обществен строй едва ли някога ще излязат извън фермерската си логика от вица за жирафа и никога няма да проумеят славянската душевност. Специално за тях*7 тя може да се поясни с друг стар виц за това как западните галфони успели да видят мумията*8 на, както казва Матей, световноизвестния масов убиец Илич-Бланк в извънработно време. Отначало те дълго опитвали да кандърдисат охраната. Предлагали на часовите избрани дребнобуржоазни ценности — тъпите си долари, фотоапарати, огледални очила Rey Ban и дори оригинални джинси Levis & Straus с фирмен колан от алигатор, охранен с подбрани тексаски жителки от афроамерикански произход. Никакъв ефект. Не от такива империалистически боклуци била изградена ценностната система на съветския човек. Така загубили маса време, докато най-накрая някой се сетил да им предложи бутилка Smirnoff. „Абе така кажете. Вътре ли ще влезете — попитали делово пазителите на мавзолея, — или да ви го изнесем на площада?“ В общи линии така вицообразно беше организирано заплащането във великата Рус.]
	[*7 В съветското издание това да се пропусне.]
	[*8 Тук, както и на много други места, авторът и някои от неговите главни герои се отклоняват от правилното тълкуване на историческите факти. Мумията се приготвя по специална древноегипетска технология, и в случая, както казват руснаците, е нипричём — най-малкото, защото болшевиките са безбожници. И мавзолеят не е пирамида. В _зикурата_ на Красная площадь, който е очевиден храм на Сатаната*9, е поставен [[http://www.omolenko.com/publicistic/zikkurat.htm|_терафим_]] (на иврит приблизително: תרפים‎) — вавилонски и еврейски демон на злото. Името на този специално, е ВИЛ. Можете да сложите точка след всяка буква. Съгласно ефективната древна рецепта той се приготвя от главата на риж мъж, поставена под кристален похлупак. Вот так.]
	[*9 В някои среди е по-известен като „Егрегор на Сет-Яхве-Амон“. Там намесват кой знае защо и Змей Горянина (ласкаво „Горыныч“ на руски) — и него като егрегор*10 (бе кво значи това, бе?) на тоталната лъжа. Но то там се говори и за друг комунизъм, не еврейски, както и за мечтаното справедливо заплащане „според труда“. Божо много пъти е казвал, че като чуе такива простотии, и получава уртикарий. Затова не надавам много-много ухо на тия теории — току-виж и аз съм се изприщил.]
	[*10 Матей веднъж се изцепи: „Я виж ти. Пък аз се чудя защо едно време в началното училище имахме все разправии с моя съученик Григор за едно маце Мария. Що бой съм изял… Той ще да е бил Егрегор, само че подло се е бил прекръстил.“ Тъй ще да е било. Голям Егрегор ще да е бил тоя Григор, бе.]
	Само Наташа не плащаше на сестра си така, а по рядко срещан и практически напълно безплатен начин: просто трябваше да спазва обещанието си да не се чука със съпруга й Саша. Алексей Степанович беше първият мъж, който я облада през една от известните по цял свят бели нощи, но сестра й не го знаеше.
	Може да се добави от гледна точка на еволюционната теория и практика, че мъжките екземпляри в Нововоронеж — като събратята си по света — изпитваха неудържим стремеж да предават ценните си качества на колкото се може повече женски. Например зам.-директорът имаше изключително ценното качество само с един поглед да определи възнаграждението за труда. Погледне например той някой и каже: „Тоя кво да го гледаме? Без премии.“ Или „Е, виж, това е друга работа. Като начало й дай сто и двайсет рубли.“ Колко хора го могат това? Друго такова качество беше, че както си стоеше, ей така, на стола, можеше да влияе върху всевъзможни списъци — да речем на онези, които ще отдъхват в базата в Сочи*, на списъка за очакващите повишение или пък на нуждаещите се, които ще получат гарсониери. При това без да изпада в загадъчен хипнотичен сън или да използва кристални сфери. Разбира се, както всички и той извършваше тия удивителни въздействия в замяна на нещо скромно и от първа необходимост. Животът, както е известно, не е лек и всеки има нужда от разни такива необходимости. Още когато той за пръв път видя Наташа, каза тихичко на профсъюзния: „Ох, гледай я бе, гледай я. Как да не му дадеш ключ от апартамент на това момиче? Ще й подам аз и оня ключ — с двата голеееми катинара.“ Затова когато Наташа отиде при него с молба да не я бутат в комуналка, а да й дадат нещо мъничко, но самостоятелно, той й пошепна нещо на ухото в смисъл че това ще стане, но най-напред, съгласно неписаните руски закони и обичайната съветска практика, е задължително тя да получи „оня ключ“. Той и профсъюзният поиска да й го подаде, нищо, че зам.-директорът първи заплю.
	[* Няма данни Атомната в Нововоронеж да е имала почивна база в Сочи. Нито тогава, нито когато и да е било. Това е поредната злостна измислица на автора (б.а.).]
	Началник-цехът също имаше ценни качества. Той например можеше да изпие половин литър водка. Друго ценно качество беше, че можеше да изпие и цял литър водка. Да не говорим, че всичко посочено можеше да омеша с портвайн и бира, при това без сутрешен главобол. Той заобиколи Наташа с грижи с намерение да й предаде ценните си качества. Като й се налагаше да закъснее или да отсъства — той се грижеше. Като трябваше да я освободи от някое мероприятие — отчетно-изборно събрание, бригада в помощ на селското хазяйство или митинг срещу апартейда — пак се погрижваше. И ей така, от грижа на грижа, докато й предаде ценните си качества колкото пъти трябва и даже отгоре.
	По-нататък ли? Ми то във всеки човек има нещо ценно.
	Ето че вече всичко се изясни.

	* * *

	В последния ден българската група пристигна за прощалното тържество във „Фиалка“ с очаквано едночасово закъснение — Желязко и Жорето Мръсника бяха ходили до Воронеж да търсят надуваема лодка и часовници с кукувичка. Докато обиколят магазините и купят едно друго, бяха изпуснали автобуса, но после навили някакъв „друг“ да направи обиколен маршрут от интернационални чувства и за една бутилка „Слънчев бряг“ бонус.
	Руснаците бяха изчакали малко от приличие, но не бяха издържали на миризмата на водка, която се носеше из кафето. Бяха ударили вече по две-три рюмочки и почти не обърнаха внимание на виновниците за тържеството. Само другарят Потапов погледна укорително Божидар и подкани свитата му в смисъл „хайде, бе, таваришчи, само вас чакаме“. Той прецени, че времето за пространен встъпителен тост за братските взаимоотношения, за взаимното доверие, общите цели и предаността към делото е минало, но все пак призова колектива да пие просто „за дружбу“ и всички обърнаха по стакан „Столочная“. Скоро българо-съветската компания се разпадна на отделни групички, които заобсъждаха международното положение (не много оживено) и прекия търговски обмен между двата народа — него с много участие и стоково-паричен плам. По някое време Валентин Павлович се огледа и пошушна на Божидар:
	— Ако искаш, да отидем до вкъщи — да се почерпим и да си поговорим на спокойствие. Тук тържеството вече може да продължи и без нас.
	Божо каза „О кей“, даде указания на Желязко „да не правят сакатлъци“ и двамата ръководители, бихме казали, дружно напуснаха вечерта на дружбата.
	Апартаментът на Валентин Павлович беше близо до кафето. И той изглеждаше скръбно като другите, но имаше и опити за революционни промени. Например на стената в хола, вместо обичайния килим, висеше в луксозна рамка репродукция на Шишкин*. Божидар се изненада, но когато погледна през отворената врата на съседната стая, видя на стената традиционен модел на килимарската индустрия в червена директорска разцветка и се успокои.
	[* Шишкин, Иван Иванович (1832 — 1898) — руски художник и график. Репродукциите на негови картини се продаваха и у нас във всяка от тъй наречените „руски книжарници“ до 80-те години на XX век. Човек можеше да ги види у приятели, в по-така кабинети, на пощенски марки, че и дори в бръснарницата. Особено се харесваше оная с меченцата, както и присъстващата в живота на всеки истински русофил и дори при известно количество отявлени русофоби, всеизвестна картина „Рожь“. За това колко е бил популярен художникът пък сред съветските хора, свидетелства обичаната от всички частушка:
P>
	Ты вчера была моей,
	а сегодня Мишкина.
	Хуй у Мишки как сосна
	на картине Шишкина*.
P$
	Безспорно и харесваният от Божидар Некрасов е експресивен, но не е написал нищо, равно по сила. Разбира се, има и други разтърсващи частушки, но това е една друга тема.]
	[* В този бляскав куплет цензорът (русофил, разбира се) не е посмял да цензуриориро рампариорира-ра.]
	— Сядай, разполагай се — подкани го домакинът, — жената отиде за месец в Краснодар да гледа майка си. Тя доста боледува напоследък, но се държи — каза той, сякаш със съжаление за неочакваната издръжливост на тъщата, и допълни. — Двамата ми синове пък следват в Москва и сега съм сам.
	Валентин Павлович се справяше доста добре за сламен вдовец. Той бързо наслага на масата сельодка, колбаси, салатки, задължителните _агурчики_*1, а накрая тропна и запотена бутилка „Пшеничная“. Божидар чак се зачуди на вниманието — той не беше от ранга на домакина си и такова гостоприемство беше даже малко подозрително. Но след тоста „за запознанството“ и още един от общ характер разговорът потръгна и първоначалното напрежение скоро изчезна. Божидар се поотпусна и заразказва на Валентин Павлович всичко, което му се беше насъбрало на душата от козлодуйските изпълнения. Домакинът му слушаше с разбиране и явен интерес, коментираше от време на време „Вот как“ и „Ёлки-палки“*2, а на по-вълнуващите моменти гаврътваше по една рюмочка и по стар руски обичай си хрупваше и мъничко от един _агурчик_.
	[*1 На руски се пише _огурчики_ — краставички (киселички, де).]
	[*2 Букв. „елхови тояжки“, (рус.) — ругатня, понякога с циничен подтекст. Най-близки по смисъл са изразите „майка му стара“, „ега ти“ и др.]
	— Добре, какво очакваш да направя аз? — попита той накрая.
	— Не може ли да им обърнете внимание на тия наши специалисти — в централата, в министерството, а защо не и в някой комитет, ако другарите там се интересуват. Въобще, където трябва. Така не бива да продължава. Иначе в най-скоро време може да гръмнем. Вярно, загубите може да се окажат по-малки от средно тежка битка през Втората световна, но после няма да можете да продадете атомна централа и на ескимосите. Дори ако са наквасени яко с огнена вода.
	— Ти засягаш една тема, която е много… трудна. Първо искам да ти кажа, че такива обсъждания при нас не са безопасни. Аз рискувам достатъчно дори и с това, че съм те поканил у нас. В такива случаи почти винаги се налага после да се пишат маса обяснения пред… — домакинът му направи описателен жест с ръка, като за по-голяма изразителност участваше и тялото — пред някои труднопроизносими инстанции. Знаеш как е. Освен това не бива да си такъв черногледец за бъдещето на вашата централа. Нали тук вече работи тренажорът? Нещата постепенно ще се променят. Ти си умно момче и разбираш, че не можем да влияем на вашата система за експлоатация в тая степен, в която ти се иска. Знаеш ли, когато дойдох в Нововоронеж, и на мен не ми харесваха доста работи — разкри малка част от душата си Валентин Павлович. — И аз се палех така и исках промени. Даже писах няколко докладни — посочи той колко далеч е стигнало недоволството му. — Но постепенно разбрах, че нямаме друг изход, ако искаме да победим в това… мирно съперничество с американците — довърши Валентин Павлович, сякаш недоволен, че характерът на съперничеството е прекалено миролюбив. А може пък и да му беше дотегнало, но това по̀ не беше за вярване.
	— Добре, може да се паля напразно — продължи безсмислено, сякаш се пазареше Божидар, — но защо поне не ни направите един тренажор в Козлодуй? От тези командировки за десетина дена няма особена полза, не мислите ли? Не, не съм прав. Нали като дойдем тук, си обменяме доста дънки, книги, грамофонни плочи и други атомни работи.
	— Разбрах, че имаш траен интерес към руската литература — усмихна се Валентин Павлович и интелигентно смени темата на разговор.
	— Да — каза изненадано Божидар и си помисли: „Ей, майка му стара, кога успяха, бе?“
	— Ела да ти покажа нещо оттатък.
	— Охо — каза Божо като се изправи с антикварен устрем пред книгите, — за пръв път виждам такова нещо.
	Библиотеката заемаше цялата стена и беше изцяло на военна тематика. Имаше и екземпляри от един вид литература, която не беше положено да е по тези рафтове.
	— Събирал съм ги двайсет години.
	— „Спомени и размисли“*1, „Генералният щаб през войната“*2 и „Войнишки дълг“*3 ги имам на български.
	[*1 „Спомени и размисли“ — мемориална книга за Втората световна война от маршал Георги Константинович Жуков (1896 — 1974), зам. върховен главнокомандващ на съветските войски от август 1942 г., приел капитулацията на Германия на 8 май 1945 г. Книгата е един от основните източници на дезинформация, чрез които кремълските тирани успяха да скрият как те, направлявани с изключително ефективни идеологически и икономически дистанционни от властелините на света, подготвиха и предизвикаха*4 най-голямата касапница в човешката история. По заповед на Сталин маршалът приема Парада на победата на 24 юни 1945. През периода 1955 — 1957 г. е министър на отбраната на СССР. Известен е с жестокостта си и пълното си пренебрежение към човешкия живот. Според В. Суворов, той е един от главните виновници за огромните човешки и материални загуби на народите от Съветската империя през Втората световна война. По негова идея и заповед през 1954 г. на Тоцкия полигон пред смаяните погледи на западните военни аташета и други подбрани кибици е организирана демонстрация на съветската ядрена мощ: 45 000 съветски войници щурмуват регион с ландшафт, подобен на Централна Германия, над който току-що е издумкана атомна бомба с мощност 38 килотона тротилов еквивалент. Георги Константинович ръководи операцията, както можем да се досетим, от далечен стратегически бункер. До ден-днешен (20.01.2014) това нечувано зверство с галеното именце „операция Снежок“ е напълно засекретено. Както би казал Божидар, никой не знае колко са избитите плутониеви войничета.]
	[*4 Доста след описваните събития в някакъв приятелски разговор Божидар уж бил казал, че онова, което са извършили болшевиките за подготовката и предизвикването на Втората световна, било под някаква (каква?) тайнствена режисура на всемогъщи неназоваеми сили. Тогава вече беше излязла на маса езици и в милионни тиражи скандалната трилогия на Владимир Богданович. Тъй че някогашните Божови подозрения бяха придобили нов смисъл и измерение. Основната теза в книгата, разбира се, беше оплюта от официалната съветска историческа наука, но то и кибернетиката, генетиката, икономиката, изкуството, литературата, модата и почти всичко истинско и свястно, което ви дойде наум, стига да е идващо от Запад, беше също оплюто точно от такива съветски учѐни. Правдоподобността на написаното от В. Б. прави донякъде достоверна и такава свръхконспиративна теория. Нас ако питате, инж. Къбоков не е прав. Кви са тия тайнствени сили, кво е това неописуемо могъщество, кво е туй чудо? Но то знае ли се? Тоя юнак обикновено все прав излиза. Бе, я сипи още едно голямо. За всеки случай, щото то не съ знай, знай ли съ и дали изобщо съ знай.]
	[*2 Генералният щаб през войната — аналогичен на „Спомени и размисли“ труд на армейския генерал Сергей Матвеевич Щеменко (1907 — 1976), началник на Оперативното управление на Генералния щаб на съветските войски от 1943 г. до края на войната. По думите на Хрущов е бил информатор на Берия и в тая връзка е понижен от генерал-полковник на генерал-лейтенант, както е положено за бериевите информатори. През 1968 тавариш Брежнев му прощава, произведен е отново в армейски генерал и е назначен за началник-щаб на обединените въоръжени сили на страните от Варшавския договор.]
	[*3 Войнишки дълг — мемориален труд на маршал Константин Константинович Рокосовски (1896 — 1968). През войната той е командващ Сталинградския, а след това Централния фронт. Командва Парада на победата. Като заместник-председател на Министерския съвет на Полша и върховен главнокомадващ е виновен за жестоките репресии срещу войници от армията на предвоенна Полша и Армия Крайова. Изпраща армейски части срещу гражданските бунтове в Полша през лятото на 1956 г. Маршалът е зам.-министър на отбраната на СССР с малко прекъсване от 1956 до 1962 г. Няма как да е иначе — с такива „выдающиеся“ заслуги. Какво повече да се добави? Самоотвержен сталинист. Да, и според Божо, книгата му е пълна боза. Не ни се вярва това да е само нарочно търсен дезориентиращ врага ефект.]
	— Изглежда, и теб те вълнува тази тема.
	— Да. Но виждам, че ви липсват „Спомени на войника“ на Гудериан*1 и „Изгубени победи“ на Манщайн*2 — подсмихна се Божо.
	[*1 Гудериан, Хайнц Вилхелм (1888 — 1954) — генерал-полковник от Вермахта, командвал танкова армия. През 1944 — 1945 г. е началник на германския генерален щаб. Известен е като един от най-талантливите германски военачалници.]
	[*2 Манщайн, Фриц Ерих фон Левински (1887 — 1973) — германски фелдмаршал. През 1942 — 1944 г. командва група армии „Дон“ и „Юг“. Осъден като военнопрестъпник в Нюрнберг, а след това, през 1949 г. — и от британски военен трибунал. Получава осемнайсет годишна присъда. Освободен през 1953 г. Предполага се, че е за добро поведение. Дълги години работи като съветник на западногерманската армия и пише мемоарите си. В мрежата може да се види снимка на фелдмаршала от онова време — с бомбе, тъмни очила и пура — като шеф на детективска агенция или автор на романи с подчертано асоциален сюжет. През 2008 г. издателство „Атика“ отпечата Verlorene Siege под заглавие „Проиграни победи“. Нас ако питат, то си се превежда с оксиморона „Загубени победи“, както и е известно в останалата част от света. Сигурно преводачът е русофил и го е съгласувал с руския превод. Той тоя преводач и „Загубена Станка“, ако трябваше да превежда от немски, щеше да я кръсти „Проиграна Станка“. Въобще, „sieg heil“, „да здравствует тов. Путин“ и „спете спокойно, деца“.]
	— Откъде пък ти дойде наум за тях?
	— Важно е да знаем какво мисли врагът. Така ще имаме по-големи шансове да го победим — каза Божо йезуитски.
	Валентин Павлович го погледна укорително. Такива имена и заглавия не беше прието да се споменават, щом присъства поне едно лице, да не говорим вече за две като в случая.
	— Ти можеш ли да намериш в България някои по-редки книги? — започна той, като се разсея опасната тема.
	— Мога да намеря всяка книга, която я има у нас, но те повечето са на български.
	— Нищо, аз мога да чета на былгарски — каза с типичен акцент Валентин Павлович.
	— Тогава само кажете какво искате.
	— Интересува ме всичко за Отечествената. Знаеш колко жертви сме дали. Особено в началото, заради грешките на Сталин.
	— Знам. Но не мога да повярвам, че той не е бил готов за войната.
	— Жуков, Щеменко и останалите твърдят друго.
	— Не искам да споря с вас — заинати се Божо заради изпитата водка, — но здравият разум подсказва, че не можеш да спечелиш една война, щом не си готов за нея. Не е подготвен за войната този, който я губи. А нали Сталин спечели войната, не фюрерът?
	— Съветският народ спечели войната.
	— Валентин Павлович, нека да е повашему, но мислите ли, че един народ може сам да спечели война? Нали някой трябва да го подготви, да го организира и да го ръководи по-добре от противника. Защо германският народ не спечели войната? Каква промишленост и наука са имали само. Круп, Цайс, Сименс, Мерцедес, АЕГ и още цял куп и досега са нарицателни за върха на качеството в бранша си. А тогава във фатерланда*1 са живеели и маса евреи — все Нобелови лауреати по физика, химия, медицина, литература… По онова време германците са се подигравали на англичаните, че могат да правят прилично само бръснарски ножчета. Представяте ли си? И въпреки тая умопомрачителна мощ е спечелил съветският народ. Как? Само с един гол героизъм ли? — попита риторично Божо и направи пауза за допълнителен ефект, но Валентин Павлович само го погледна с любезно изражение на немска овчарка, ориентираща се безпогрешно в хранителните вериги на съветската действителност. — Нали ще се съгласите — продължи разпаленият оратор, — че не е така. Вие имахте оръжие и военна техника, които превъзхождат немските, а те не се правят само с въодушевление. Нужни са ресурси, организация, далновидност… Вие ги имахте и следователно просто сте били по-добре подготвени. А под чие ръководство? На другаря Сталин. Quod erat demonstrandum…*2 Според мен, фюрерът успя да го изненада единствено с датата на нападението си. Но това не значи, че Йосиф Висарионович не е бил подготвен за войната. Струва ми се, че обратната теза не е убедителна. Огромна част от хората са знаели, че война ще има, обаче Сталин успял да ги заблуди, че няма да има и няма нужда да се готвят за нея. Това звучи даже някак си обидно, не мислите ли?
	[*1 Фатерланд, от Das Vaterland — бащина земя, отечество, татковина, бащиния (нем.), тук в ироничен смисъл.]
	[*2 Което трябваше да се докаже (лат.).]
	— Защо да е обидно? Историята познава примери, когато народите са били заблуждавани и за по-дълго време.
	„И вашият случай е такъв, Валентин Павлович, само че не можете да го осъзнаете. И вие приемате плачевния си статут на здраво закрепостени и видиотени мужици с характерни щастливи усмивки. Изглежда ви харесва, щом ви водят с юларчето вече седемдесет* години.“ — помисли си Божо и каза:
	[* Тук инж. Къбоков, както винаги, попреувеличава.]
	— Не съм готов да споря, защото не разполагам с данни от извора. Но нещо още от ученик ми подсказва, че другарят Сталин е бил повече от готов за война. Само че нещо винаги ми е убягвало и чувствам, че не звуча много убедително. Да знаете само колко време съм си загубил като студент да доказвам тая теза на разни опоненти…
	Домакинът му го погледна замислено и отново тактично смени темата.
	Поговориха по-надълго за това как могат да се доставят книги, накрая малко за живота и после Божидар учтиво, но твърдо отклони опитите на домакина си да го задържи още малко. То, както всеки знае, поканата да останеш още малко често си е любезно изпъждане. И се повтаря точно с такава цел.

	* * *

	„Веднага е успял да научи за книгите — мислеше си Божо по пътя към Наташиния блок. — Руснаците много споделят помежду си. И пак тая Отечествена… Тя направо ги е съсипала. Непрекъснато я дълбаят и ровичкат. Сякаш търсят някаква съдбоносна тайна и все не могат да я открият. Толкова са изкривени и травмирани, че и след сто години пак ще я предъвкват. Но са си прави: тя наистина крие маса страховити тайни. Странно. От ученик съм сигурен, че оня проклетник е бил готов за нея, и не мога да го докажа. Ама как да го направя, като всичко така е засекретено, че даже самият Жуков не знае броя на танковете си. И най-верните му съратници не знаят. Абе, майната й на войната. За мен най-голямата загадка е как могат да издържат три месеца, без да ядат салам. И как оцеляват в комуналните квартири. То как въобще живеят в деревните си? Нали е доказано научно, че там не може да има живот. Нее, друго е по-загадъчно. Как са ги видиотили толкова, че да се кланят на мумията на един масов убиец? Той, верните му съратници и преданите им ученици са избили десетки милиони невинни хора, а нашичките окачат портретите на тея злодеи вместо икони. И ги изтипосват по плакати и по знамена. Странно, не съм си го помислял досега: уж сме православни, а за светци вместо правилните добри евреи си избрахме най-проклетите юди. Обща орисия, кво да се прави. Но руснаците, руснаците са си съвсем за съжаление, горките… Аз няма да издържа тук и седмица. Сякаш те напъхват в някакъв лабиринт от лош сън и ти си знаеш, че е без изход. Как пееше Висоцки? «Есть только вход и он не тот.» А тя, тя как издържа? Господи, това тяхното живот ли е? И другарят Сталин защо не ги е изтрепал всичките, да ги отърве от мъките? Той така е обичал хората. Що да не ги пожертва в името на тях самите. Ами, откъде да знам — отговори си Божо. — Да не би аз да съм измислил проклетата им държава? Трябва да питам оня обесник с чугунената кратуна, дето я е съчинил. Ако той не ми каже, ще питам Алексей Пешков*1 — той има панамена шапка, а може да играе и на шах. И освен това е велик хуманист. Даже щял да си подари панамата на гаврошите каналоармейци*2, но се отплеснал в човеколюбиви разсъждения и те междувременно измрели от хронично недояждане. Може да попитам и оня лижегъзник*3 с огнения поглед. Йерихонски задник на революцията. Не, Везувия, който изригва революционни простотии, два пъти Владимира на Съветския съюз, другаря Маяковски. Ако беше жив, щях да го попитам що не се е гръмнал*4 още. Още по-добре да отида при Шолохов казака. Той нали е от тези краища… Нобелов лауреат от завоя на Дон, дето е оная… курвенска кръчма «Фиалка». Човек, тръгнал да разсъждава за съдбата на човека, не може да не се запита кой е устроил тази съдба. Няма как да не се запиташ, щом знаеш за милионите избити и за неописуемите зверства. Само че на съветските писатели такива мисли не им минават. А ако случайно им минат, излизали на разходки с персоналните си _машини_ да си проветрят главите. Така, като ги изпразнят от лошите и други случайни мисли, те успявали да се задържат на повърхността. Иначе другарят Джугашвили ги пращал _на дъното_. По Горкиевски, ама не баш. Абе, ясна е тя, че няма кой от тях да ми каже, ами да питам комсомолския й секретар. Или пионерския й «вожатый». В краен случай и кварталния милиционер. Тях ще питам. Те са орисвали живота й. Няма как да не знаят.
	[*1 Алексей Максимович Пешков (1868 — 1936) — истинското име на Максим Горки. На 20 юни 1929 г. той посещава Соловецкия лагер, при това със специална цел: да опровергае излезлия през 1926 г. документален очерк на С. А. Мальсагов*5 «Адский остров», който съдържа абсолютно недопустими официално истини за най-човеколюбивата*6 (седемстотин трийсет и един пъти в кавички) съветска власт. Незапознати с намеренията на Сокола-Буревестник, тия обречени нещастници от лагера го чакат като месия. Чекистите, разбира се, вземат всички мерки да замаскират (под платнища) конструираната от болшевиките с много пот машина за избиване на цвета на народите, впримчени в Империята на злото. Въпреки това едно хлапе от _детския_ отдел на тоя лагер на смъртта успява да му разкаже за основните похвати и тънкости на масовите убийци. Който е любознателен и има здрави нерви, може да потърси покъртителните подробности в «Архипелаг ГУЛАГ» или например [[http://www.solovki.ca/writers_023/maxim_gorky_solovki/maxim_gorky_solovki.php|тук]]. И какво прави будната съвест на пролетариата, червеният байрак на революцията, човекът, играл шах със самия тавариш Илич-Бланк? Обядва с началника на лагера, снима се за спомен с _чекистите_, пише в книгата за впечатления (ето ви един връх на цинизма: в лагера има книга за впечатления) няколко прочувствени лъжи, които смайват с двуличието и подлостта си и… отпътува за дачата си. Там вероятно написва, в опровержение на злощастната истина пред тъй наречената западна общественост (в лицето на Л. Фойхтвангер, Р. Ролан, А. Франс и прочее*8), статията си за в. «Известия» — една от най-епичните възхвали на масовите убийци от ГУЛАГ. За по-пълна картина ще добавим, че след като великият сърцевед си тръгва, чекистите незабавно разстрелват детето.]
	[*5 С. А. Мальсагов успява да се спаси от една от най-зловещите душегубки на болшевиките — т.нар. «Соловецки лагер със специално предназначение» след легендарно бягство.]
	[*6 Според Игорь Борисович, известен още и като Григорий Петрович (същият е и Ralf Werner, и в случая не е ясно кой от тях е точно), през първите си три години тая власт е избила повече хора отколкото щеше да успее _безчовечната_ (съгласно _тяхната_ класификация) династия Романови, _ако_ беше управлявала непрекъснато триста хиляди години*7. _Ние_ мислим, че И. Б. (или Г. П., както и R. W.) — като всички антисъветски писатели — не е прав. По наша информация той е съчинявал подобни неоснователни и раздразнително дразнещо дразнещи твърдения седнал.]
	[*7 По други изчисления (главно на инж. Метаксаки), бригадите от професионални убийци ударници на ЧК са надминали резултатите на тая вечно туткаща се династия за целия й период на управление още през първото тримесечие след като започват основната си дейност.]
	[*8 Веднъж, пред неизвестни лица, инж. Къбоков казал за една по-разширена подобна общност, че «войнстващият им атеизъм ги е лишил от морални ориентири и затова са се превърнали в _може би_ неволни клакьори на ционизма и заблудени имиджмейкъри на болшевизма и безчовечността, което е едно и също». Не казваме, че е прав, но дори и да е така, те са нобелови лауреати, което донякъде си е нещо положително, ако, разбира се, не е вече пък нещо хептен отрицателно.]
	[*2 Каналоармейци — название на строителите на Беломор канал — предимно лагерници от ГУЛАГ. При строежа, поради нечовешките условия, са загинали приблизително двеста и петдесет хиляди работници. Максим Горки е посетил и строежа на канала след завръщането си от Италия, но не е имал доблестта поне веднъж да защити публично безбройните жертви в лагерите на болшевишкия режим. А със сигурност е знаел за тях. Онова дете му е разказало.]
	[*3 Странно е, че Божо не използва по-пунтовата дума _аналингус_. А уж е полиглот.]
	[*4 Маяковски се самоубива по посочения начин. Владимир Владимирович притежава прост алгоритъм за човешки ценности: всичко се свежда до това дали червените главатари са ударили печат за наличие на достатъчно количество болшевизъм. Ето едно от типичните му стихоподобни злобни изригвания (цитатът е част от писмо до Горки*9). За да пестим място, цитираме без да използваме писането на дума на ред, изобретено май от него — плащало се точно на ред, а не например на брой думи:
	_Или жить вам, как живет Шаляпин, раздушенными_*10 _аплодисментами оляпан_*11_? Вернись теперь такой артист назад на русские рублики — я первый крикну: — Обратно катись, народный артист Республики!_
	Цялото стихотворение е пълно с подобна поетична воня. Няма значение, че Шаляпин е най-великия бас в света за последното хилядолетие. Няма значение, че когато човек слуша вълшебния му глас се доближава поне на крачка до Бога. Щом не е достатъчно оляпан в болшевишката смрад, той няма място в пантеона на съветските герои. Това е най-висшето кредо на Владимир Владимирович — дали си изцяло предан на идеята за изтрепване на безброй непознати от цял свят, чиято единствено вменена вина е, че са по-богати от колхозно-пролетарските дрипльовци. Добре е, че в случая препоръчва само обикновено експулсиране, вместо да настоява за едно по-продължително превъзпитание из забоите на определени по-северни рудници. От момента, в който на младини приключва с истинската поезия, и започва слугинажа на болшевишките сатрапи, когато и да се е гръмнел тавариш Маяковски, все щял да е вече закъснял.]
	[*9 В писмо до Ленин Алексей Максимович в епизодичен пристъп на човечност се застъпва за пратени в болшевишките зандани руски интелигенти, които са се осмелили да протестират срещу зверствата им (в терминологията на Ленин «буржоазни интелигенти от околокадетски тип»). Тоя масов убиец му пише (1919) в отговор паметно писмо (четете го в нета [[http://revolucia.ru/lenin51_47.html|тук]]), в което го съветва да не губи себе си по хленча на такива изгнили интелигенти, както и други ценни наставления в подобен човеколюбив дух. Владимир Владимирович, верен на своята скверна мисия, използва таланта си, за да засипе Горки (Максимича вече не е товаришч) с революционно поетична помия (1926), докато той се лекува от туберкулозата и комунизма в Италия. Една година по-късно съветската власт отнема на Шаляпин проклетото си звание. След безсмислен напън за възстановяването му по Хрущово време (1956), през 1991 г., за упокой на съвестта, текущите властници окачат отново тая компрометирана отвсякъде червена табела на гроба на великия певец.]
	[*10 Раздушенный — напарфюмиран (рус.)]
	[*11 _Оляпан_ е старинна дума от руския език (вж. [[https://librebook.me/tolkovyi_slovar_jivogo_velikorusskogo_iazyka/vol1/15?mtr=|речника на В. Даль]]). Използвана е от тоя «Везувий, дето изригва революционни простотии» — както го нарича Божо, заради римата с името на великия артист и означава нещо като олят, оцапан. Или ошаляпан. Обаче на, оляпан със собствената му помия е самият другар Маяковски. Абе, майяковскината му, ако разбирате какво искаме да кажем. Жалко, но без подобно ровичкане в боклуците на историята, едва ли ще можем да разберем нещо съществено от житейската философия и постъпките на героите на романа. Ако някой не е готов за подобно изморително занимание, може да се съсредоточи върху американски сериали — от ония, в които подсказват на идиотите, които ги гледат, къде да се смеят, къде да викат «ууу» или «уау» и къде могат просто да си човъркат носа, докато хрупат любимия си чипс или попкорн с фъстъчено масло.]
	Господи, мили Боже, толкова ли безнадеждно е всичко.“

	* * *

	— Валентин Павлович, много ти е легнал тоя Божидар на сърцето. А той просто не е наш. Иначе щяхме да знаем. За какво тогава му обръщаме толкова внимание? — каза зам.-директорът на централата по научната част.
	От четвърт час разговаряше с шефа на учебния център и вече открито се прозяваше. Темата го нервираше, а щом това се случеше, го хващаше задух и започваше да зяпа като шаран. Отначало главно му докладва резултатите на поредната българска група. Те ясно показваха, че операторите им не бяха на ниво и повтаряха отдавна известни грешки, някои от които можеха да завършат фатално в реална ситуация. Това звучеше като репетиция за надгробно слово за руските амбиции да строят атомни централи по света. Не стига това, ами беше започнал отдалеч, а после все по-открито да прави намеци за изграждането на някакъв си техен тренажьор. Уж беше предложение на тоя… Божидар, но май идеите му бяха завладели ума и на неговия подчинен. На два пъти се опита да прекрати разговора, но събеседникът му все се правеше, че не разбира. И ето че отново подхвана неприятната тема.
	— Прав сте, Константин Иванич, прав сте, но може би в това, което той казва, има известна логика. Притеснявам се да не би нашите български приятели да прекрачват отвъд границата на разумния риск.
	— За какъв риск говориш? Какво общо има тук рискът? — ядоса се вече неприкрито зам.-директорът. — Съоръженията ни са едни от най-надеждните в света. Експлоатацията е под наш контрол. Какъв риск може да има? Вярно, може да се случи някой вентил да излезе от строя — заради операторска грешка, или защото му е дошло времето. Но това не ни засяга. Централата си е тяхна. А и нашите производители на резервни части трябва да имат поминък, нали Валентин Павлович? Не стига, че ни плащат с небелени домати, ами…
	— Константин Иванич, не става дума за оборудване или технология. Ясно е, че там всичко е наред. При тях текучеството е голямо. И кадрите им се учат на работещи реактори. Използват ги като учебни пособия… тъй да се каже. Затова ми се струва, че един тренажор в Козлодуй няма да е излишен.
	— Това е държавна политика, Валентин Павлович. Не ние с теб решаваме къде какво да се строи — каза зам.-директорът и замълча, сякаш събеседникът му прекали и вече лично го обиди.
	„Защо да не решаваме, Константин Иванич, нали пролетариатът управлява. Ние сме пролетариата и уж решаваме, а сега изведнъж — не ние решаваме“ — за малко щеше да каже Валентин Павлович в паузата, но интелигентно замълча. Интелигенцията има дълбоки корени в Русия. Даже самата дума е руска.
	— Тренажор в Козлодуй… — продължи Константин Иванич и направи неопределено движение — нещо средно между „съвсем си изкукал“ и „моля да не се протоколира“. — Нали ще поискат и германците, и чехите. Какво ще правим тогава? Нали виждаш нашия с какъв зор успяваме да го поддържаме? Ами ако те си направят свои тренажори, нашия какво ще го правим? — зам.-директорът замълча за момент — тоя път, за да може събеседникът му да вникне в мисълта. — А и когато техните специалисти идват тук, ние контролираме нещата. И носим валута на държавата.
	„Не валута, а домати, Константин Иванич, небелени домати. Ти сам каза“ — помисли директорът на учебния център, но от устата му излезе друго:
	— Така е, шефе, прав си, както винаги.
	Забележката на началството, че поддържат със зор тренажора, можеше веднага да се допълни: „А това е така, защото вие, Валентин Павлович, не си гледате добре работата.“
	Ето как можеше да се завъртят нещата.
	„Небелени домати. Аз какво, работа в колхоза ли искам да си търся?“ — помисли Валентин Павлович, след което за известно време престана да разсъждава, като отпъди неправилните мисли с добре оттренирано движение.

	* * *

	Константин Иванич се прибра вкъщи доста разстроен. Отдавна не му се беше случвало да води такъв напрегнат разговор. Но от тоя недопустим спор („беше си направо караница“ — помисли Иванич), много по-неприятни бяха някои натрапчиви предположения за възможните последствия. Тоя Божидар можеше да е разговарял и с други отговорни другари. Те, от своя страна, щяха да разговарят… ами да, с още по-отговорни. И така, докато се стигнеше до едни таваришчи, с които въобще на никого не му се разговаряше. Даа, щяха да последват и още как щяха да последват, тия последващи последствия… И за да ги изпревари, Константин Иванович извади бял лист хартия, написа „До Главния директор на АЕЦ Нововоронеж, др. Вадим Павлович Короленко“, после постави обръщението „Уважаеми др. Главен директор“, и аха да продължи, но вместо това въздъхна, хвърли химикалката на масата и се замисли. Не се самоизмъчва дълго. Вдигна телефона, набра един номер с интересна симетрия и поговори кратко. После се залови отново за стилото и започна да подрежда конспективно мислите си на друг лист.

	* * *

	След няколко дни един друг другар седнал пред бюро в оскъдно мебелирана стая и стандартен портрет зад гърба си, пишеше на машина с отривисти движения, сякаш стреля по буквите.
	Другарю полковник,
	Донасям, че в разговор с агент Воробей, получих следната информация:
	1. На поредната специализация в учебния център към атомната централа е пристигнал като ръководител на българска група специалистът инж. Божидар Къбоков. Той е водил разговори с няколко от работещите в централата, в които е настоявал за подкрепа на техен проект за създаване на учебен център.
	2. Имената на нашите работници, които са разговаряли с него още се уточняват.
	3. Информацията на агент „Воробей“ е потвърдена и от агент „Соловей“.*
	[* По-късно проучване показа, че тайнственият докладчик е любител орнитолог — едно мирно и симпатично хоби. Ама то трябва да си пълен _катил_, за да не ти е приятно чуруликането на птичките.]
	Според водещите специалисти от централата, намеренията на българската страна да направи собствен учебен център засягат недопустимо нашите интереси и затова е необходимо да се разработи насрещна операция за пресичането на техните планове.
	Експертните мнения са приложени отделно.
	За тази цел предлагам:
	На това място пишещият се замисли за кратко и после продължи докладната в дори още по-отривист стил.
	Накрая я подписа с енергичен замах „майор еди-кой си*“ и тръгна да я заведе в секретния отдел. Там й сложиха гриф „Строго секретно, две страници с три приложения, два екземпляра“, праснаха печат и входящ номер и поставиха всяко едно от получените образцови произведения в отделна папка.
	[* Информацията е все още секретна. Поради свойствената им мнителност и склонност към показна тайнственост, бившите ни братушки все още не разкриват имената на тъй наречените си секретни сътрудници. Ние не страдаме от такива комплекси и ги огласихме смело на цял свят. Нека сега да треперят враговете ни, като знаят колко сме многобройни и поименни. Както казва Божо, „Тука съм, много съм“.]

	* * *

	Из доклада на сексот* Безименен (съкратен превод от руски):
	[* От _секретный сотрудник_ (рус., жарг.)]
	„… Божидар Къбоков по убеждения е ясно определим и — струва ми се — доста яростен сталинист. Приятелят на източника _счита_, че в работата може да му се има доверие, но е рано да подкрепяме кандидатурата му за по-висши длъжности в козлодуйската АЕЦ.“

	* * *

	Наташа стоеше самотна в кухничката си и плачеше.
	Когато в онази съдбовна вечер тръгна към „Фиалка“, за нея новопристигналата българска група беше поредният спасителен кораб. Можеше и да не се качи на палубата, но все щеше да намери някой намокрен моряк — за утеха и да плаща сметките в кафето. Можеше да се сдобие и с някакви парцалки. Животът я беше научил да се надява пестеливо и тя не очакваше нещо по-особено. Камо ли да се влюби. Но така се случи.
	Беше последната вечер, преди да заминат за Москва, и Божидар нямаше да дойде преди края на прощалната вечеря. Наближаваше полунощ.
	„Какво друго ми остава, освен да чакам — похлипваше си тихичко Наташа. — Допреди седмица си мислех, че животът ми е провален. За нищо не съжалявах. Не очаквах от никого помощ. На нищо не се надявах. И сякаш не ми беше толкова тежко. Само че допреди седмица бях свикнала. А сега? Сякаш всичко започва отново. Уж трябва да съм щастлива, а защо ми е толкова тежко? Той е толкова… И аз… Господи! Страх ме е да го кажа. През цялото време само него съм искала. И Юлка… Никога не съм… не ми е било… Сега ще стоя по цели нощи, за да чакам да ми се обади отнякъде. Луда ли съм да се надявам, че ще отида при него в България? И като се разведе, няма ли да ме намрази? Защо трябваше… Защо, защо не го срещнах преди десет години? Тогава нямаше да съм… нямаше да съм преживяла всичко това. И щяхме да се оженим веднага.“ Тя си представи как… И как вече са женени, и как имат деца, и си живеят… Но не, вместо това те (кои „те“?) няма да разрешат. От това, че ще й го отнемат, направо побесня и за малко да изкрещи. Но се сдържа и вместо това още по-силно заплака.
	Такива се жените. Върви, че ги разбери.
	На вратата тихо се почука. Сърцето й щеше да изхвръкне, докато отвори.
	— Любими мой — каза тя старомодно и увисна на врата му. — Толкова те чаках.

	* * *

	Заспаха на разсъмване и Наташа засънува странен сън.
	Вървяха мълчаливо с Божидар в някакъв парк по пътека, посипана с бял ситен чакъл. Пътеката се губеше сред дърветата, но Наташа знаеше, че тя води към едно от онези спокойни и красиви места, които се срещат само в сънищата и където — дори и като се събуди — на всеки му се иска да прекара остатъка от живота си.
	Беше късна утрин, въздухът беше прохладен и чист, а листата на дърветата бяха оцветени с меките пастелни багри, с които рисува късната руската есен. Подухваше лек ветрец и носеше тръпчиви предчувствия, затаени надежди и мъничко непонятен страх.
	Гората внезапно свърши и Наташа видя бяла и стилна къща. Тя знаеше, че в такива къщи живеят князе и княгини или по изключение прекалено богати графски семейства. Пътеката към нея лъкатушеше между цъфнали хризантеми, сякаш от една от любимите й приказки за малката Ида и нейните странни говорещи цветя.
	Стана й хубаво, сякаш това беше техният дом и те се връщаха в него след пътешествия в далечни земи, които не им бяха много по сърце, но които вече бяха свършили, и сега ги очакваха само безметежни дни сред старите дървета в парка, вечери с приятели и безкрайни бели нощи, които е успял да опише единствено Фьодор Михайлович Достоевски.
	Наташа вървеше към бялата къща, радостта изпълваше сърцето й и сега, докато сънуваше, дори и не подозираше колко много прилича сънят й на нещо, което се беше случило много, много отдавна, когато из по-известните руски градове бродеха свободно поети символисти, отдадени на възвишени и неясни мисли, а хусари в юнашки униформи пиеха на екс от запотени чаши водка в трактири с истински цигански песни, когато новоприети социалдемократи бързаха за конспиративни събрания, за да обсъждат яростно революционни въпроси, а по улиците, без да подозират нищо, сновяха граждани, селяни, търговци и просяци или преминаваха забързано впрягове на помешчици, управници и каляски с позлатени гербове на велики княгини.

	* * *

	Граф Галицин*1 вървеше по главната алея към дачата на леля си, великата княгиня*2 Анастасия Михайловна, в отвратително настроение, а от двете му страни го гледаха омразните му бледи хризантеми. Беше ранна октомврийска утрин, полъхваше лек ветрец и ронеше последните пожълтели листа от старите брези, а във въздуха витаеше романтичният и малко тъжен дух, който е вечен спътник на руската есен. Ако беше настроен по-поетично, графът можеше например да си помисли, че местният меланхоличен демон си играе на „обича ме — не ме обича“, къса листата и ги пуска разсеяно във въздуха. И те се реят безсмислено като спомени за отминалите дни, падат като тях едно по едно в миналото и потъват в небитието. Да, можеше, безспорно можеше, но точно в тоя момент Алексей Романович беше вкиснат и въобще не му беше до поезия. Днес трябваше да види леля си на всяка цена. Работата беше там, че спешно му трябваха пари.
	[*1 Граф Галицин е историческа личност. Някои зложелатели упорито твърдят, че Галицини са били князе. Нашият Галицин обаче е граф. Неясно защо този неоспорим факт кара някои… така да се каже, критици да твърдят, че разказът за него е художествена измислица. За да отрекат или поне принизят качествата на тоя епохален роман, те насочват вниманието на читателите към закопаващата мисъл, че останалите събития (кои?) са се случвали по едно или друго време и великият К. К. е бил практически само техен прост (ама че дума) хроникьор. Само главата за Галицин и някои други животоописания не били такава (не е ясно какви). Искам да уверя читателите, че в романа няма нищо измислено. Всичко в него се е случило. Също както се е случило в „Илиада“ или в „Отнесени от вихъра“. За тия бездарници — критиците, де, най-лошата възможност за един роман е той да е автобиографичен. Но то и „Сбогом на оръжията“ или „Нежна е нощта“ са си автобиографични. Да не говорим за „Как закалялась сталь“*3. Или за краткия курс по история на ВКП(б)*4. Въобще, не слушайте простотии им. Автобиографичен бил великият роман. Нищо подобно. Всички образи и случки в него са си чиста измислица.*5]
	[*3 За ония, които заради това, че си нямат и хабер от соц, няма да разберат какво е искал да каже авторът: това е прочут в миналото роман от Н. А. Островски (1904 — 1936). Вж.напр.заб. 199. Ако не искате, може и да не я гледате.]
	[*4 Пак за тях (за кои): Епохално произведение. Написано е от тавариш Сталин. То е философско-социсторическо, и тъй като цялата социстория и философия се съдържат в него (в тавариш Сталин), няма как да не е автобиографично. Макар и доста кратичко, то — също като автора си — е по-съдържателно от всичко и най-вече от самото себе си. Разбира се, има произведения, които не са по-съдържателни от самите себе си, но за тях важат забраните на Гьодел, което ги прави безинтересни от автобиографична гледна точка.]
	[*5 Туй то. Какъв е коренът на тая дума? Откъде идва? От _мисля_. Затова намислено, смислено, премислено, недомислено — означават едно и също: че за всичко това, независимо от резултата, е мислено. Обаче Cogito ergo sum. Или на български, когито ерго сум.]
	[*2 Велика княгиня — титла, давана на съпруга на велик княз, който е син, брат и внук, а от 1797 до1886 — правнук и праправнук на императора по мъжка линия. Великата княгиня е имала право на издръжка и обръщение „Ваше Императорско Височество“. Нещо като нашите активни борци против фашизъма и капитализъма — само че първа или най-много втора категория.]
	От близо месец графът, който по стечение на обстоятелствата беше и поручик в армията на Н. В., дремуцаше в Москва и чакаше да се попълнят загубите на полка му, които възлизаха на малко повече от половината от личния състав. Междувременно лекуваше и многобройните контузии от един едрокалибрен снаряд, който германците щедро бяха изпратили в замяна на няколко изстрела напосоки с бомбомет от някакъв пийнал гренадир. Беше чудесна отпуска и по-предната вечер поручик Галицин — можем вече открито да кажем, се беше запил в една от любимите си кръчми — „Гълъбарника“. По-точно беше влязъл по обяд. Искаше само да му удари набързо една-две водчици, но келнерът се заумилква като в добрите стари времена: „Алексей Романович така, Алексей Романович иначе, днес имаме това и това, а рибката, да знаете, е съвсем пресничка“ — и той си поръча малко студена белуга, някаква солянка, а накрая и котлети ала жардениер, които графът, противно на добрия вкус, обичаше обилно полети с хрянов сос. Това далеч не беше единственото нещо, което известният в многобройни среди поручик правеше противно на добрия вкус. Тъмнорус красавец с пронизителни сиво-сини очи, на трийсет години той имаше слава на скандалджия, дуелист, развейпрах, волнодумец и непоправим женкар. Подчертаната му склонност към скандали дразнеше познатите и приятелите му, свободомислието му нервираше тайната полиция, недисциплинираността му изваждаше от релси командирите му, а това, че задиряше безразборно жените, вбесяваше пострадалите и дразнеше всички. Но странно, двете години война бяха позаличили тук лошите спомени и бяха оставили само добрите. Например келнерът помнеше, че графът има добро сърце и не може да отказва на умолителния тон на представителите от низшето съсловие. Затова той правилно го заврънка и Алексей Романович лекомислено се съгласи да обядва. А не трябваше. Защото, още преди да довърши котлетите, в „дворянската зала“ нахлуха трима развеселени юнаци от неговия полк и после… после след четири бутилки коняк от онези „жеравчета“*1 по сто рублички за бутилка, за които портиерът ходи до „Славянски базар“, откараха до вечерта. А точно тази вечер разбойниците от „Чугунените шапки“*2 бяха организирали бой с английски петли. И пияната компания се изсипа край арената. През цялата нощ крещяха озверено за любимците си, дърлеха се с подпийнали, а и съвсем насвяткани важни чиновници и най-разнообразна друга измет и залагаха празноглаво за победата на настървените пернати.
	[*1 Жеравчета — известен сред московските баровци от онова време коняк, на етикета на който имало нарисуван жерав. Бутилка от тоя конячец струвала колкото добър впряг. Скоро срещнах описание на обяд, на който черпи Роман Абрамович. Пили някакво вино, $5000 бутилката. Колкото предишния модел ауди на старо. Пълна скръб. Няма я предишната класа.]
	[*2 Чугунени шапки — В една от залите на „Гълъбарника“ са се събирали шайките на не особено почтени аукционни прекупвачи. Там, когато разни мошеници измъкнат на безценица от ръцете на някоя ливада хубава вещ, или му пробутат скъпо някакъв непотребен боклук, казвали, че са сложили на жертвата си _чугунена шапка_.]
	Когато след два дни поручик Галицин изтрезня, се оказа изненадващо, че беше губил здравата при повечето залози и според разписките, дължи малко повече от десет хиляди. Отвсякъде погледнато, това си бяха много пари. Не можеше да не се издължи — честта не му позволяваше. Сега се чудеше как ще ги връща и дали отново няма да въведат „ямата“*. Беше май по-добре да прекара весело в нея под грижите на кредитори и състрадателни тъмничари, отколкото да дремуца в дългите кални и студени окопи на фронта. „Какво пък, ако леля не ми даде заем, ще ипотекирам имението — помисли си Алексей Романович и тутакси се сети, че то вече е ипотекирано. — Остава да се надявам да ги изяде инфлацията…“ Точно с тези мисли той мина край статуята на Венера, тупна я мимоходом по задника, заобиколи фонтанчето, изправи се пред вратата на бялата дача и погледна през рамо, сякаш се боеше някой да не го види. Алеята беше пуста. Графът с нежелание, но решително дръпна коприненото шнурче на звънеца и се загледа в колоните на парадния вход.
	[* Яма — от времето на Петър I до 1879 г., по западен образец за длъжниците имало специални отделения, където те стояли затворени, докато не изплатят дълговете си. Интересно е, че издръжката им (около пет рубли месечно) била изцяло за сметка на кредиторите им. Щеше да е добро въведение с възпитателна цел в българската икономика по време на т.нар. „преход“. Съществува мнение (нашето), че когато и да я въведат, все ще е много полезна.]
	Поручик Галицин харесваше лятната резиденция на великата княгиня. Постройката беше от близо век. Беше я проектирал прочутият Осип Иванович Бове, а и изпълнението си го биваше. Оттогава на два пъти я бяха реставрирали и префасонирали, но изящните линии на първоначалния проект се бяха запазили и през есента вилата и парка наоколо изглеждаха толкова… неясно какви точно, че на Алексей Романович от време на време му се приискваше да живее при леля си. Всъщност тя не му беше леля. Беше единствената приятелка на майка му до смъртта й. Понеже старият граф и полковник Галицин беше загинал нелепо в някакъв безидеен кавказки поход, тя някак естествено беше поела настойничеството над него. За момент поручикът се унесе в спомени.
	— Анастасия Михайловна ми заръча да пусна младия пройдоха, който дреме пред вратата — стресна го гласът на вече попрестарелия майордом на леля му, и добави иронично: — Влезте, графе.
	Винаги, когато влизаше в тая къща, Алексей незнайно защо се напрягаше. В антрето несъзнателно поправи униформата си и бегло се огледа в огромното венецианско огледало отдясно. Видяното го поуспокои — нямаше начин леля му да откаже някакви си десет-двайсет хиляди на такъв напет юнак.
	Разположението на стаите, което бе проектирал старият Бове, беше учудващо съвременно. Нямаше я почти задължителната анфилада и от антрето се влизаше направо в огромен хол, където в съизмеримо с него виенско кресло, седнала гърбом към вратата, го очакваше великата княгиня.
	— Влизай, млади безделнико — посрещна го гласът й още щом той прекрачи прага. — Ела целуни любимата си леля, защото предчувствам, че после ще говорим за пари, а това ще съсипе чувствата ми — каза тя и се изправи. Беше с брокатена рокля, косата й, както винаги, бе прибрана на старомоден кок, който тя си правеше сама всяка сутрин, сивите й очи гледаха благодушно-строго и целият й вид излъчваше достолепие, примесено с малко благороден яд, че вижда любимеца си отново в типичната му роля.
	— Лельо, ти направо ме… Откъде…
	— Prenuminae e premuniciae* — прекъсна го тя. — Вчера Марья Григориевна ми разказа как са ви обрали в оная дупка „Гълъбарника“. Целият град за това говори. Господи, да загубиш двайсет хиляди.
	[* Предупреденият е въоръжен (лат.).]
	— Десет, лельо, само десет. Но си права, че ми трябват поне двайсет. Няма да е зле да добавиш към тях и още десетина. Трябва да имам някаква резерва, ако се заиграя пак.
	— Ти си непоправим. Сякаш те е възпитавал оня разбойник. Леля му имаше предвид Распутин, но рядко произнасяше името му. — Такива като теб ще ни докарат революцията. Колко хора са петимни да имат на ден петдесет копейки, а той, хубостникът, прахосва на комар десет хиляди рубли.
	— Какво да правя? Ти ми даваш добри примери, а пък Гришата — лоши. Но нали знаеш, че добрият пример може да те впечатли, докато лошият просто те завладява… Шегувам се, лельо, не бях на себе си.
	— Знам, знам. Изпили сте цяла бъчва от „жеравчетата“. Само ти и Феликс* можете да го направите. Само че той, стига да поиска, може да купи половин Москва, и сигурно още някоя и друга уличка в добавка, а ти…
	[* Феликс — княз Феликс Феликсович Юсупов, един от най-богатите и колоритни руски благородници, за когото в двора се говори, че „има граматическа грешка“ (бил е _бисексуален_). На 30 декември (17 декември ст. стил) 1916 г., заедно със съзаклятници, убива Григорий Распутин. Може би с това отключва злото. Още в началото на 1916 г. тоя загадъчен мистик се обръща с писмо към императора и прави поразително предсказание*: _„Аз чувствам, че ще си отида от живота до 1 януари… Царю на руската земя, ако чуеш камбанния звън, който ще ти съобщи, че Григорий е убит, то знай: ако твой родственик е подготвил моята смърт, то никой от твоето семейство — нито деца, нито роднини няма да живее повече от две години. Ще бъдете убити от руския народ… Самият народ ще бъде проклет и ще стане оръдие на дявола, избивайки се един друг и умножавайки смъртта по земята. __Три пъти по 25 години__, (т.е. до 1991 г. — вж. още нещо за тая година в заб. 167), черните разбойници, слуги антихристови ще избиват руския народ и православната вяра.“_ Повече информация и варианти на пълния текст можете да намерите [[http://omolenko.com/biblio/rasputin3.htm|тук]], както и на още много места.]
	[* Приблизителен превод на част от него. Истинското писмо е писано вероятно под диктовка на Распутин от неговия любимец адвоката Аронсон. Има няколко негови версии в мемоарите на различни свидетели. Ето какво пише в своите „[[https://books.google.bg/books?id=jn48AwAAQBAJ&pg=PT312&lpg=PT312&dq=%D0%B0%D0%B4%D0%B2%D0%BE%D0%BA%D0%B0%D1%82+%D1%80%D0%B0%D1%81%D0%BF%D1%83%D1%82%D0%B8%D0%BD%D0%B0+%D0%90%D1%80%D0%BE%D0%BD%D1%81%D0%BE%D0%BD&source=bl&ots=SzYSM7rwvf&sig=ACfU3U1zeyv6MZxcrtihTY51X02cxVg-HQ&hl=bg&sa=X&ved=2ahUKEwjYzo3v_szoAhW2DmMBHaEaDtoQ6AEwAHoECAsQKw#v=onepage&q=%D0%B0%D0%B4%D0%B2%D0%BE%D0%BA%D0%B0%D1%82%20%D1%80%D0%B0%D1%81%D0%BF%D1%83%D1%82%D0%B8%D0%BD%D0%B0%20%D0%90%D1%80%D0%BE%D0%BD%D1%81%D0%BE%D0%BD&f=false|Записки]]…“ княз Юсупов, Феликс Феликсович.]
	— Аз пък имам най-добрата леля на света — ухили се младият обесник. — Знаеш ли, като идвах насам, ме осени вдъхновението — излъга той безсрамно, защото това, което го беше уж така внезапно и благородно завладяло, в действителност се бе появило заедно с началните признаци на махмурлука след един запой преди седмица в „Арсентьича“. — Чуй само какви стихове съм съчинил.
	Поручик Галицин застана като Пушкин на изпита пред Державин*, отметна театрално ръка и задекламира:
	[* Державин, Гаврила Романович (1743 — 1816) — руски поет, предшественик на Пушкин. Двамата се срещат само веднъж. Державин пръв оценя изключителния талант на младия поет и споделя, че той още в лицея е надминал останалите руски писатели. Според някои знаячи, изучаването на творчеството на Александър Сергеевич е точният път за разбирането на Русия.]
P>
	Тая сутрин слушам аз
	птичка пее във захлас.
	— Чик-чирик, чик-чирик,
	дай ми малко ечемик —
	проси тя с престорен глас.
	Отговорих й тозчас:
	— Вместо да ми чикчирикаш,
	почвай ти да ечемикаш!*
	[* Това, разбира се, е само блед превод на неповторимия, пълен с дълбоки поетични алюзии оригинал, на който би могъл да завиди и признатия майстор на този стилистичен похват, а именно Francois-Marie Arouet, известен още и като Voltaire. За съжаление този оригинал е загубен.]
P$
	— Ела в будоара да ти дам трийсет хиляди, докато не съм размислила — каза леля му и сложи ръка на челото си с красноречив жест.
	— Ох, лельо, пак ме спасяваш. Довечера съм се наканил да ходя в Английския*1, а там се играе само с налични, нали знаеш… Няма да се излагам като Лев Николаевич*2, я. Но не се безпокой. Моят светъл пример е Модест Петрович*3. Като се уволня от армията, ще гледам да стана чиновник като него — да си плащам честно поне пиенето.
	[*1 Английския — прочутият в дореволюционна Москва Английски клуб. Построен в разкошния дворец на поета Михаил Матвеевич Херасков, в началото той е средище на цвета на просветена Русия. Описан от много писатели, в периода непосредствено преди 1917 г. той се превръща по-скоро в място, където се играе хазарт с големи залози.*4]
	[*4 Ние нямаме необходимост от такива клубове: у нас, благодарение на благодетеля ни В. Б. във всеки по-голям град можеш да заложиш апартамента си свободно в някое от десетки бинго зали и казина, а отскоро благодетелят ни пък Д. П. се погрижи и най-много през две преки да има пунктове, където безпрепятствено да издухаш заплатата или пенсията си. А ако предвидливо си си оставил някой лев — да се подкрепиш с няколко сгряващи душата глътки от патронче-приятелче. Нас ако питат, не е лошо да се направи още едно усилие и поне из градинките пред блоковете да можеш да разиграеш на зарове омръзналата си половинка.]
	[*2 Лев Николаевич — по разказа на Владимир Алексеевич Гиляровски през 1862 г. Лев Николаевич Толстой, който обичал да поиграйва яката комар, загубил в Руския клуб хиляда рубли (едно хергеле коне*5, виж по-горе) от някакъв офицер, а нямал никакви джобни. Не е водил със себе си дори резервно стадо крави. Пренеприятен инцидент. Спасява го със заем редакторът на „Московски ведомости“ Михаил Никифорович Катков. Още тогава са били богати тия обесници.]
	[*5 Пред близки Матей (нашият, не оня другия и, разбира се, съвсем пък не прочутия библейски бирник) е споделял: „Тоя разсипник, егоцентрик, любовчия и фантазьор родната си къща губи на карти заради кефа си, та за едно хергеле коне ще мисли. Той затова така се харесва и на тавариш Ленин — нали и тоя изтрещял сатанист заложи живота на сто милиона руснаци и беше готов да разруши и света, за да начеше яката си комплексна краста от мания за величие и болшевишка жажда за власт и отмъщение. Неслучайно знаменитият италиански съдебен психиатър и криминолог доктор [[https://ru.wikipedia.org/wiki/%D0%9B%D0%BE%D0%BC%D0%B1%D1%80%D0%BE%D0%B7%D0%BE,_%D0%A7%D0%B5%D0%B7%D0%B0%D1%80%D0%B5|Чезаре Ломброзо]], [[https://en.wikipedia.org/wiki/Cesare_Lombroso|Cesare Lombroso]] (отправката е към Википедията и към Wikipedia, защото нашият сайт е скръбен) ги е изучавал и двамата, докато събира образци за специфичния си паноптикум от тежки патологии. При Тлъстичкия*6 отива и лично. Кога е подушил оня _архизлодей_ не е ясно.“]
	[*6 Както Матей по друг повод веднъж каза, „Толстой може да е всякакъв. Но това, че е написал Кройцеровата соната, най-малкото уравновесява прегрешенията му. Само заради нея заслужавал Нобелова награда за ревност или нещо подобно.“ И аз съм съгласен. Питам се единствено защо е избрал за фон на една _такава_ _история_ точно _тая соната_. Вярно, че е безизразна и съдържа напъни за одухотворяване с неестествен патос — като живота на просветен помещик от забутана руска деревня. Самият Лев Николаевич е казал нещо в смисъл*7, че можеш да я изслушаш, да изръкопляскаш от приличие, а после да ядеш сладолед и да побърбориш за последните сплетни. Въобще тая соната си е пълна скръб. В нея има само вяли опити за поетичност, следи от разни душевни синкопи и от безплодни (и по наше скромно (?) мнение съвсем безполезни) напъни за нещо истинско. Няма мечти, няма плам, няма страст — да не говорим за любов, ревност и съспенсни предчувствия за фатален край. Съвсем друго нещо е една „Алегро кон фуоко“ в си бемол мажор за фагот, банциг и пневматичен чук, както и оня шедьовър за флейта, къртач и класическа резачка (или в аранжимента за добре смазана хускварна). Точно по темата е и прочутата соната „Апасионата авек ренде“ за електрическо точило, ренде, ловджийска двуцевка и дамски хор, а малко в страни е и великият, но рядко изпълняван (по обясними причини) концерт за цугтромбон, лека картечница и пет намаляващи постепенно до нула диригента. В тези произведения има всичко. Даже повече. С цялата си скромност, която не е кой знай колко, ще кажа: също като в книгата ми.]
	[*7 Тук авторът изопачава тенденциозно Л. Н. Толстой. Но то така е между великите. Това ни подсеща, че и при К. К. би трябвало да дойде някой доктор с подходяща специалност.]
	[*3 Мусоргски, Модест Петрович — руски композитор от стар дворянски род, член на [[https://bg.wikipedia.org/wiki/%D0%9C%D0%BE%D0%B3%D1%8A%D1%89%D0%B0%D1%82%D0%B0_%D0%BF%D0%B5%D1%82%D0%BE%D1%80%D0%BA%D0%B0|„могъщата петорка“]] (заедно с Балакирев, Бородин, Римски-Корсаков и Кюи). След като изкарва полагаемото се за един дворянин време в Преображенския полк, постъпва на чиновническа работа. Прочут композитор и алкохолик, след разпадането на въпросната петорка (или може би шесторка), той накрая се отдава изцяло на по-приятното от двете занимания. Репин рисува единствения му портрет малко преди смъртта му. Запомнящ се образ е бил, без съмнение. На мястото на надгробната могила на Модест Петрович съветската власт издига автобусна спирка. Може би за да напомня, че на тоя свят дори да сме много велики, пак сме си пътници.]
	— Боже мили, какво ми дойде до главата.
	— От ума си теглиш, лельо — захили се Алексей, завъртя се ентусиазирано и бутна голямата китайска ваза от династията Мин*, която винаги се оказваше зад него.
	[* Династия Мин — китайска династия, основана през 1368 г. в Нанкин от Чжу Юанчжан, съществувала до 1644 г.]
	В дачата на великата княгиня имаше малко „изящни и скъпи боклуци“, както се изразяваше графът. Но и тя не беше минала без няколко неизползваеми порцеланови чайника от Северен Сун*1, традиционните гледжосани малки китайски барабани от династията Тан*2 и вазата, в която Алексей все се блъскаше като… птичка в пръчка от клетката си.
	[*1 Северен Сун — една от двете династии Сун (Северен и Южен). Династия Сун е основана през 960 г. от пълководеца Чжао Куанъинь и съществува до 1279 г.]
	[*2 Династия Тан — китайска династия, основана в 618 г. от Ли Юан и съществувала до 917 г. Наричана е епоха на разцвета и благополучието. Вазите от някоя от онези епохи (Мин, Сун или Тан — все тая) са често срещан атрибут при описанието на къщите на потомствените дворяни.]
	— Някой път няма да успея да я хвана — каза той, като я улови с движение на циркаджия.
	— По-добре ти да я счупиш, отколкото тълпата от пияни матроси* и болшевики, която май скоро ще нахлуе тук непоканена.
	[* Да се опасява точно от матросите е удивително прозрение. Значително по-късно един от свидетелите, Владимир Дмитриевич Набоков (бащата на _оня _Набоков) ще напише как е видял тези постоянни участници в революционните вакханалии: „Те имаха — казва той — същите безумни, тъпи зверски лица, каквито помним от февруарските дни“.]
	— Тогава защо ги чакаме? Колко пъти ти казвах, че е време да сменим тапетите на апартамента ти край Лоара. И сега можем да му направим ein längerer Besuch*. Аз ще го организирам.
	[* Едно продължително посещение (нем.).]
	— Да те подсетя ли кой напуска първи потъващия кораб? Къде остана офицерският ти девиз — „Бог, цар, отечество“?
	— Да, лельо, само се шегувам. Въпреки че в окопите го бях позабравил. Проклетите немци непрекъснато стрелят и не оставят човек да се съсредоточи върху важните неща — подхилкна се графът. — А и няма да съм първият, който напуска пробитото ни корито. Болшевиките подкокоросаха да напусне без бойна слава половината ни армия*. Както е тръгнало, скоро няма да има с кого да си пия шампанското. И знаеш ли, напоследък из главата ми все се мота един странен въпрос: защо въобще се бием с германците. Но ти не се притеснявай. Аз ще остана на бойното поле. Не знам защо, но имам чувството, че ще остана даже завинаги — допълни той, докато вървяха по дългия коридор към покоите на леля му.
	[* Графът е прав — към съдбоносната за Русия 1917-та, броят на дезертьорите е около един и половина милиона. Съвсем им е било писнало да воюват на мужиците. И чифутските болшевишки главатари (както, разбира се, би се изразил графът, а не авторът), добре са усетили момента да предложат коварния си мир на тия вечни крепостни селяни. След като въпросните чифути завземат властта, на въпросните мужици се наложило да участват в различни _мирновременни_ военни операции още стотина години. Най-напред в „гражданката“ се трепали с _мирен_ болшевишки плам помежду си пет години. После, както веднъж се изрази Матей, им се наложило да воюват под _мирните_ червени знамена още две-три петилетки с глада, кулаците, анархистите, троцкистите и мадуристите, а накрая още пет — вече _много яко_ _мирни_ — години и с германофашистите. След това половин век повоювали _мирно_ _и тихо_ с международния империализъм. От известно време, неясно защо, отдъхват. Така _мирната_ политика на болшевиките донасят на Русия следните окончателни _мирновременни_ резултати: в гражданската война загиват поне два-тринайсет милиона; от глада — още десетина; в битката с вътрешните врагове, която се извършва на територията на _мирната_ придобивка ГУЛАГ — два-три милиона или повече — никой не знае колко точно; в касапницата, наречена от тях Велика отечествена*1, жертвите са вече непостижимите с други*2 _мирни_ средства 25 милиона; в последвалите десетилетни _мирни_ сражения (известни и като _мирна_ надпревара или студена война) с американския империализъм, загубите са главно икономически. Но са неизчислими. А по фронтовете на Първата световна Русия губи два милиона войници и офицери. Така общото съотношение става 2:50 плюс още сигурно трилиони*3 златни рубли загуби наум. Това е резултатът от коварния _мир_ на чифутското (според графа и някои други) Ленинско политбюро.]
	[*1 Според официалното становище ВО е предизвикана от фашистка Германия. Такива видни специалисти като Божидар, Матей, Гелето, Метаксаки, както и значително по-неизвестният Виктор Суворов смятат обаче, че тя е резултат от изключително _мирните_ намерения на болшевиките да изнесат чрез също толкова _мирни_*4 бойни действия мирната си (както видяхме по-горе) революция в цяла Европа. Защото на др. Сталин му е било ясно, че тезата на обичания от всички _миролюбци_ Владимир Илич за победа на социализма в едно изолирано государство е пълна боза. Според други неназовими автори, истинските Големи Играчи са други. Според тях (според кои) такива велики фигури като нашия фюрер и другарят Сталин били само пешки (? (!(?…(!)…) в глобалната игра на господство над света. Ние пък сме _сторонници_ на теорията, че най-доброто мезе за ракията е маруля с кисело мляко. Ако е с каймак, е направо върхът.]
	[*4 Ние сме подчертавали навсякъде „мирни“, за да подчертаем колко подчертано мирни са те, с което да подчертаем, че ние (отиди в началото на изречението).]
	[*2 Може пък с коронавирус да се получи.]
	[*3 Но не от тъпите американски или български журналистически, а от невъобразимо големите руски трилиони.]
	Тя го погледна със зле прикрита тревога и не каза нищо.
	И тук, както навсякъде във вилата, личеше странният й за една велика княгиня вкус. По стените висяха картини на Саврасов, Серов и Левитан*1, два портрета на леля му на млади години — единият на Суриков, а другият на Репин, по две картини на Реноар и на особено скандалния тогава Матис, а в дъното, със специално осветление, висеше ескиз на четвъртия Врубелев демон*2, който Михаил Александрович беше рисувал малко преди смъртта си. Всъщност ескизът си беше завършена картина — най-хубавата от всички, поне по мнението на малцината, които бяха имали късмета да я видят. Художникът бе реабилитирал низвергнатия демон от последното си платно и сега той хвърляше от стената по обитателите на къщата искрите на вечното непокорство. На графа все му се струваше, че тоя немирясващ бунтовник се мъчи да запали в него един не съвсем божествен огън.
	[*1 Александър Кондратиевич Саврасов (1830 — 1897), Валентин Александрович Серов (1865 — 1911), Исак Илич Левитан (1861 — 1900), Василий Иванович Суриков (1844 — 1916), Иля Ефимович Репин (1844 — 1930) — руски художници, които се числят към мощното течение на „передвижниците“ (странстващите). За повече подробности вж.напр. [[https://bg.wikipedia.org/wiki/%D0%9F%D0%B5%D1%80%D0%B5%D0%B4%D0%B2%D0%B8%D0%B6%D0%BD%D0%B8%D1%86%D0%B8|тук]]. Произведенията им се родеят с революционните настроения в Русия от края на XIX и началото на XX век, а в някои картини личи определена насоченост срещу деспотизма и самодържавието. Някои смятат (инж. Къбоков в частен разговор), че така те са формирали у мужиците от граф нагоре антиимперски, антидържавни и, както се е оказало на практика, антируски настроения. Волю или неволю, така са подготвили почвата за болшевишкия кошмар.]
	[*2 Четвъртият Врубелев демон — известни са три картини по тема от едноименната поема на Михаил Юриевич Лермонтов, рисувани от руския художник Михаил Александрович [[https://bg.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%92%D1%80%D1%83%D0%B1%D0%B5%D0%BB|Врубел]] (1856 — 1910), озаглавени съответно „Седящ демон“ (1890), „Летящ демон“ (1899) и „Низвергнат демон“ (1902). Четвъртият демон* е измислица (художествена). А може и да не е.]
	[* По нашите земи работата на демоните вършат _таласъмите, въргозуняците и караконджорите (у наше село си ги знаем караконджо{s}ли{/s}*, а голямобучинци им викат урунгели)_.]
	[* Учените все още спорят кое е истинското им име, но понастоящем за най-научно се приема, че то е _кар{s}ъ{/s}кондж{s}ъ{/s}ли_, тъй като все пак те шетат из б{s}ъ{/s}лгарско. Според автора, трябва да е _карък-онджули_ — от _карък_ (тоя, който ги среща) и отзад специфичното _онджули_, като тирето се слага или не по избор — съгласно Хартата за човешките права.]
	— Като съм у вас имам чувство, че съм в някоя от залите на Третяковката. Не мога да ти се начудя — промърмори Алексей, — защо ги държиш по стените тия революционери, когато си върла монархистка.
	— Les extrêmes se touchent* — отговори великата княгиня.
	[* Les extrêmes se touchent — крайностите се докосват, схождат си (фр.). С този крилат израз великата княгиня подчертава, че споделя идеите на диалектиката.]
	— Добре, че селяндурите не влизат в галерията ти. Тук си е училище за бунт и неподчинение.
	— Би следвало да влизат. Нали съм ти казвала, че държавата се прави с умни и образовани хора. Вярно, те вечно са недоволни от някого и нещо, но пък не тръгват след свирката на първия идиот. От това, че селяните ни ще са образовани, може да спечелим и ние — те може да престанат да се подлъгват от глупостите на чифутите и болшевиките. И току-виж революцията ни се разминала.
	— Ами тогава дай да окачим тук един портрет и на Григорий Ефимович. Той нали знае да чете и почти може да пише. А и те си го обичат. Няма как да не подтикне бъдещата ни селска интелигенция към ценни размисли. А може да окачим и някоя от разказвателните картини с него и нейно величество, дето германците ни ги подаряват на фронта. И те са много интересни и самообразователни.
	Леля му намери сили да се засмее на глупостите му и после добави:
	— Знаеш ли, теорията ти май излиза вярна. Тоя разбойник наистина вече клати държавата.
	Графът беше завършил в Сорбоната и докато беше изучавал европейските математически науки в широкия обхват, необходим за руската артилерия, беше станал поклонник на Фурие, само че не на Шарл Фурие*1, с неговите — както обичаше да казва графът — гениални догадки за нещо имагинерно и още по-неосъществимо, а на живелия по същото време и определено далеч по-реален*2 Жан Батист Жозеф Фурие*3. С несъмнени дарби в разбирането на обществените механизми, графът беше приложил теорията за собствените честоти и резонансите върху държавното устройство. В съответствие с нея, обществото също имаше „собствени честоти“ и се управляваше от личности, които успяват да влязат в резонанс тях. Така те можеха да „разклатят“ държавата, както взвод войници може да разлюлее мост, като марширува по него в крак. От гледна точка на основателите на Първия интернационал, с техните тъпи (според графа) исторически и диалектически материализми и бездарни икономически анализи, това беше една безспорно идеалистична и вредна буржоазна теория. Тъкмо за нея спомена леля му.
	[*1 Шарл Фурие (1772 — 1837) — френски утопичен социалист, разсъждавал върху съвършеното общество и измислил „първичната му клетка“ — фалангата, която съчетава промишлено и селскостопанско производство и е гениално предчувствие за колхоза. За разлика от другите създатели на подобни фантасмагории, Фурие поне запазва в наивните си модели частната собственост и не проповядва насилие. Дълго време комунистите използват името му като опорен стълб за антиморалните си конструкции.]
	[*2 И в неговите разсъждения има разни имагинерни моменти, но само в математическата им част.]
	[*3 Жан Батист Жозеф Фурие (1768 — 1830) — френски математик и физик. Създател на теорията на представянето на един много широк клас функции в тригонометрични редове (редове на Фурие). Това е един от основните математически методи в анализа на света ни.]
	— Не се вижда спасение. Заради него императрицата прогони даже сестра си. Разбирам я, тя се грижи за царѐвича. Всички разправят как тоя мужик го е спасявал. Затова й е толкова мил. А той се е качил на главата й. Вре си носа навсякъде и вече реди дори кабинета. С тая негова мегаломания ще затрие държавата ни. Няма да е зле някой най-после да го утрепе — добави кръвожадно тя. — Само че — тя го погледна, — който е тръгвал по пътя на насилието, досега не е успявал да се върне назад.
	Алексей се усмихна. За малко да й се похвали, че работи по въпроса, но се сдържа изненадващо и за самия себе си. Това за насилието въобще не стигна до „артелната с полезни предупреждения“, както се изразяваше баща му. Но то и без друго напоследък повечето рафтове там се бяха поизпразнили.
	От доста време той разсъждаваше върху способите за приложение на своята теория. На практика усилията му се съсредоточаваха точно срещу фаталните честоти на Григорий Распутин. В приятелска компания графът често казваше, че по силата на обективни обстоятелства или недоглеждане на Създателя тоя селяндур е получил възможност да клати*1 с оная си работа цялото царство. При това в пълно съответствие с теоретичния модел на Gustave Le Bon, чиито най-важни книги*2 бяха до Les Miserables в раздела за френскоговорящи на огромната графска библиотека. Всичко беше толкова правдоподобно. Но дали беше вярно?
	[*1 Алексей виждаше ясно, че тези разклащания са оценени и от бъдещите комисари с, бихме казали, неарийски произход, които се надяваха с общи усилия да срутят държавата, царизма и всичко останало, за да могат след това (както подозираше графът) да се отдадат изцяло на клатенето в неговия исторически първообраз.]
	[*2 Psychologie des foules (Психология на тълпите) и Psychologie du socialisme (Психология на социализма), издадени съответно през 1895 и 1898 г., са подръчна литература на всеки уважаващ се изследовател на тези теми и са преведени на десетки езици. Психология на социализма все още (2004)*3 не е преведена на български. Тъкмо подхранването с подобни прости похвати на масово невежество изглежда една от основните причини социализмът да може така безнадеждно да заплесква и циментира умовете на всяка народоподобна тълпа*4. Тоя прост и ефективен похват на нашите Князе го е знаела, както откриха изследователи на романа, още великата княгиня. За съжаление е бил в арсенала и на таваришчите Бланк и Троцки. В техни ръце всичко е било оръжие за масово поразяване — например Бланк е успял с казионна съветска (американска?) писалка да избоде очите и сърцата на милиони.]
	[*3 И в 2015 е пак така.]
	[*4 Доста по-късно от описваните в книга II събития, Божо се задърлил с някакви носталгично настроени привърженици на най-прогресивния обществен строй. Дълго ги слушал как словославят с умиление колко предприятия сме имали, колко домати, какво хубаво сирене, колко сме били осигурени, как образованието и медицинското обслужване били безплатни и колко спокойно се е живяло „едно време“. Кеф ти спокойна работа, кеф ти почивка на морето, кеф ти любимите на народа кебапчета. И колко безотговорно е да се отричат достиженията на соца. Накрая не издържал.
	— Това, драги, — започнал той — не са достижения на социализма. Спомни си какво направиха твоите комунистически болшевики. Най-напред те лишиха обществото от стимули за производство и ги замениха с прахосване на обществен ресурс в разни почини и соцсъревнования, където се бачкаше за тоя дето духа. Най-често във вид на потупване пред строя или някое преходно червено знаме. Където това не вървеше, ни пращаха насила по отново незаплатени бригади в помощ на опропастеното селско стопанство. Това бяха две от основните аксиоми на тъпата им планова икономика. А най-преките нейни резултати бяха перманентните липси на всичко най-необходимо. Което пък породи спонтанно какво? — попитал Божо риторично и веднага си отговорил, защото събеседникът му тактично замълчал — породи също тъй перманентното желание за преразпределение на вечно недостигащите социални блага. На всичко отгоре изключиха от механизмите на управлението неговия най-важен елемент — обратната връзка — и я замениха със специфичната, убиваща морала и нормалните човешки взаимоотношения среда на повсеместните доноси. Чрез тях те откриваха и локализираха и малкото останали здравомислещи, за да ги елиминират от участие в съсипването на третото ни царство. И в изграждането на негово място на съобщността на възможно най-тъпите ръководители и останалите средностатистически мързеливи и крадливи елементи от българското племе. Накратко, драги, те замениха всички нормални стопански и обществени механизми с диктатура от празноглави и аморални хрумвания и идиотски експерименти. Тук ще те светна, засега само в преносен смисъл: в тая предапокаполиптична картина истински резултати постигаха главно един особен кръг от соцтруженици. Те работеха ентусиазирано и всеотдайно въпреки липсата на стимули — съгласно принципа „залудо работи`, залудо не стой“. За беда това, което те произвеждаха, беше капка в морето. Останалата съществена част от националния ни доход се постигаше благодарение на техническия прогрес. Ако си забравил, той беше изобретение на проклетия Запад, от който безогледно крадяхме де каквото завърнем: непостижими технологии, патенти, тайнствени ноу-хаута, а и целички машинарии. И, разбира се, внасяхме „по второ направление“ всички най-важни за икономиката ни елементи. Защото морално остарялата ни скапана индустрия не можеше и посмъртно да ги произведе. А на хранилката чакаха безброй партайгеносета, профсъюзни лидери, ненужни управленски кадри на всички нива и прочее готованковци, мързеливци и некадърници.
	Хайде да преговорим сега какво донесе твоя любим строй. Следи внимателно да не пропусна нещо: Първо, обезлюдяването*5 на селата — тая демографската бомба със закъснител, от която те сега изчезват от картата едно по едно. Включиха я ниските заплащания на проклетия ваш „трудоден“ и убийствената ви идеология за насилствено отнемане на земята от истинските й собственици; след тая катастрофа идват безкрайните проблеми с грандоманската, енергоемка индустрия, произвеждаща непродаваемите на нито един нормален пазар нашенски боклуци; третото по ред бедствие е безмозъчното прекратяване на развитието на леката промишленост до нива на производство на най-необходимите продукти, с несравнимо по-лошо качество от техните западни образци; следва разгрома на образованието и медицинското обслужване — там успяхте — чрез миризливите заплати, които им подхвърляхте — да ги вкарате в статута на професии с най-нисък обществен престиж; след него е съсипването на природата ни и най-накрая е най-лошото: превръщането на поданиците си в хора без инициатива, с непрекъснато желание да крадат от държавното, да мързелуват на пълен работен ден, да се скатават от всички прояви на самоуправление и да се измъкват и от най-малката персонална отговорност.
	От това следва, че ако е имало и някакви положителни резултати, те не са благодарение на твоя съсипал нацията ни социализъм, а _въпреки него_ — така им казал.
	Ние, разбира се, не сме съгласни. Както _междувпрочем_ и присъстващите не били. Обаче на Божо смее ли някой да му възрази?]
	[*5 Тук може би инж. Къбоков има право: Съгласно прогнози на нашата социалистическа статистика, след десет години 1500 села ще изчезнат от картата ни. Все пак, да изчакаме, докато тези предвиждания се сбъднат.]
	Докато леля му броеше парите, графът заразглежда джунджурийките по малката масичка до масивния скрин. Видя някаква странна картичка и я взе. Правилно беше видял: на нея як еврейски джигит държеше в едната ръка голям като сатър касапски нож, а в другата стискаше за краката бял жертвен петел. Това можеше да мине като поздравителна картичка за Йом Кипур, ако не беше една малка подробност — някой беше поставил определено целенасочено вместо нормалната петльова глава царствената такава на негово императорско величество Николай ІІ.
	— Каква е тая гавра, лельо? — посочи Алексей картичката.
	— А, това ли? — подсмихна се тъжно старата княгиня и спря да брои. — Даде ми я граф Орлов. Получил я по пощата за Коледа. Мисля, че знаеш за малкия спор между онова изчадие Натан*1 и Александър І на проклетата сбирка на чифутските подлоги*2.
	[*1 Правилно е Нейтън (Майер Ротшилд), защото е английски поданик, но ние запазваме произношението на великата княгиня — както е известно, руснаците въобще така си говорят. Що се отнася за „изчадие“, отново цитираме точно думата, употребена от тая благородна старица, защото няма равностоен български синоним (б.а.).]
	[*2 През 1814 г. се провежда Виенския конгрес. На него присъстват делегации на водещите европейски държави. Наред с домакина — император Франц II и останалите крале, канцлери и водещи политически дейци като лорд Уелингтън, видния политически лисугер Талейран и председателя на конгреса Клеменс Венцел Непомук Лотар фон Метерних (и още Витенберг и Байлщайн), на нея присъства вместо външния си министър и император Александър І. В най-разпространената правоверна историческа версия, тоя уж конгрес, конференция и неясно какво още точно (не се провежда нито едно официално заседание), има за цел да преначертае картата на Европа и на останалия свят и да намери _ново политическо равновесие,_ каквото и да означава това. Казват, че зад тоя лицемерен евфемизъм се крият намеренията на фамилията Ротшилд да установи нов световен ред. Това желание е обяснимо, като се вземе предвид, че по онова време тази фамилия контролира по-голямата половина от световните богатства и следователно притежава повечето от демократично необходимите 51% от пълномощията за управление на земните работи. А както е известно, хората, които управляват винаги въвеждат ред, който им харесва. Руският император обаче на практика проваля плановете на Божидаровия дедо. Разказват, че вбесения Натан Ротшилд се заканил да унищожи династията му, а (както се изразява и графа малко по-долу от забележката) като безплатна екстра и царството му. Интересно е, че сто години по-късно тоя кошмар наистина се случва. Според експерти в тая област (комшията от горния етаж), когато евреин (той се изрази с „юда“) от такъв ранг направи такова заявление публично, можело да се приеме за клетва. И тя се изпълнявала — ако не успее лично, от потомците. Ако е така, жална ни майка. Пак от един експерт (от още по-горния етаж) сме чували за една случка с нашта Веселина. Ето какво разказа той:
	„Веселина Владо Георгиева се жени за барон Едмонд дьо Ротшилд през далечната 1958 и се превръща в баронеса Лина Георгиева. Бракът им изтрайва чак до 1962 г. Причината за развода не се коментира, но изглежда представителят на управляващата света фамилия е бил толкова потресен от интелектуалната проклетия на българката, че през 1997 г. се заканва на тъй наречената българска държава и изрича за нея доста неблагоприятна демографска прогноза: след 2030 г. тукашното государство ще бъде закрито и по тази причина ще остане без поданици. Ако, разбира се, преди това не го закрият социалистите. Казват, че той е направил това гадаене пред покойния Робърт Максуел ([[https://videoclip-bg.com/uploads/robertmaxueltodorjivkov.mp4|ето нещо за него]])*3 и Дьорд Шорош, известен по тия места и като Джордж Сорос — виден хуманист благодетел със среден обсег на действие: където изблагодетелства — няма нужда от повтаряне. Може пък той да е тактическият изпълнител на завещанието.
	Надин, следващата баронеса Ротшилд, посочва основната грешка на нежния пол — не умее да изслушва мъжете и се бори за финансова самостоятелност (то това е същността на борбата му за равенство, съгласно специалните еврейски рецепти за видиотяване на гоите*4). Може би тя деликатно се е изразила за непоносимия характер на съперничката си от града на Рачо Чукача. «Господ Бог неслучайно е създал жената и това предрешава нещата — казва тя. — Истинското й предопределение е да прави мъжа щастлив. Тя трябва да го вдъхновява и да го кара да мечтае.»“
	Ний какво можем да добавим? Нашта явно също е накарала своя финансов гигантозавър да се размечтае — както е мечтал оня Циклоп, след като го вбесил Одисей. Затова сега ще закриват царството ни. Яд ни е само, че това се предвижда чак за след двайсе години. Кво да правим дотогава?*5 То е ясно, че за оцеляване и дума не може да става.]
	[*3 За онези, които като нас не разбират английски, ще обърнем внимание, че най-често срещаните думи в този разказ са „ко̀мунист“ (със съответното произношение) и „Максуел“, а най-впечатляващите са „милиън доларс“ (колко, по дяволите?). Излиза, че ко̀мунистът Максуел е дал (или взел, може би?) милиън доларс (отново колко?). Тук светлина може да хвърли дон [[http://www.svobodata.com/page.php?pid=7729&rid=29|Асен]] [[http://skandalno.net/bivsh-deputat-poema-biznesa-na-mladen-m–150830/|Мичковски]]. В книга четвърта нашият дон Вито ни разясни в едно интервю: „Бе, тя мамата си трака.“ Какво повече да добавим, освен че няма да добавим нищо повече? Както е казвал чичото (?) на Божидар с класическо меко увалийско произношение, „Стана тя една дундурма“.]
	[*4 Използваната тук дума е с неясно значение, както повечето думи на автора. И не стига, че е неясна в единствено число, ами тук е и в множествено. Сиреч, много, много (колко?) по-неясна.]
	[*5 Интересно е, че може би имаме еднакви проблеми с графа. Дет се вика, пораства ни работата*.]
	[* Коя работа? — отново авторови недомлъвки.]
	— Да, лельо, зная. Аз даже сериозно се замислях навремето дали да не се запиша в черните сотни* — засмя се графът.
	[* Черните сотни са въоръжени отряди за борба с антимонархическите сили и еврейството, действали през периода 1905 — 1917 г. Образуват се след Манифеста от 17 октомври, с който Николай ІІ дава достатъчни свободи на обичащия повече слободията (като нас) руски народ. Ако питате графа, даже предостатъчни. За беда начинът, по който го прави тоя нещастен владетел е толкова нескопосан, че създава невъобразим хаос в царството му. Много от черносотненските действия са в отговор на „непропорционално голямото участие“ на евреите в антиправителствените и антимонархически, може да се каже пак, действия (вж. Википедия, Манифест 17 октября 1905 года). Особено активни са тези отряди до 1914 г. Името им идва от Черните* сотни на Козма Минин, които някога извели Русия от Смутното време. Тези обаче не успели. Спори се дали са участвали в еврейските погроми. Но то може да се спори и дали днешна Русия е оная Русия, както и дали въобще има евреи.]
	[* _черный_ в смисъл „от низините“ (рус.).]
	Известно му беше, че вбесен от проваления му от руския император план за световно правителство, тоя некоронован еврейски цар се беше заканил да унищожи императорския род, а като безплатна екстра — и самото руско царство. Странно, но оттогава руските цезари (графът твърдеше, че е правилно да се казват така) показваха едно доста стряскащо предразположение към преждевременно умиране.
	— Изглежда са избрали вече датата за финала на еврейската си вендета. Това сигурно е вместо уведомително писмо.
	— Не ми е съвсем ясно: защо изобщо причиняват цялото това нещастие? Да не би някой от тия злобни отрепки да се кандидатира за хайлашкия стол на господаря император?
	— Не се напрягай да проумееш замислите на тия чифути. Едно е ясно — всичко правят от злоба и за пари. Те от сто години владеят банките и сигурно скоро ще владеят и света. И това не е изненадващо — прекалено умни са. Те измислиха проклетите пари, с които ни превърнаха в циркови маймуни.
	— С твое позволение, парите са лидийски патент, лельо.
	— Не, драги. Онези метални кръгчета са служили главно да им е по-леко на лидийските бирници и вместо хиляда овце да носят на царя торбичка с жълтици. Умници са били, няма съмнение. Ако нашичките бяха тръгнали да ги изобретяват, сигурно щяхме да носим чували с камъни. Но това далеч не са били истинските пари. Тях ги измислиха точно тия проклетници. Те навързаха тия противни борси, котировки, кредити, облигации, менителници и лихви в неразгадаем финансов възел. Те превърнаха лидийските търкалца в дяволски механизъм за управление на света. А сега заради проклетите им сребърници нашият Николаша* е готов да продаде закона и царската си дума. Не мога да го разбера. Последния път, когато го видях в Питер, бързаше да приеме някакъв арабин. Говорихме пет минути. За кой ли път му казах, да не проси пари от Натан, защото той не ни мисли доброто. И той какво ми отговори? „Какъвто и да е той, в него са парите, Анастасия Михайловна. А на нас Господ ще ни помогне да се спасим от злото.“ И се прекръсти. Ти как ще го изтълкуваш това?
	[* Интересно, че великата княгиня нарича така императорът, сякаш е членка на нелегална терористична ядка. Както по-горе отбелязахме, в двореца наричат с този прякор чичо му, великия княз Николай Николаевич. По-нататък в изречението Анастасия Михайловна навярно намеква за случая с видния и доста ефективен глашатай на пагубната за Русия злотворна измислица на Мордохай, А. И. Херцен (може да се каже и Искандер). След като е търпял достатъчно еврейските му зулуми от чужбина, Николай ІІ най-после решава да наложи запор на имотите му в Русия. Тогава наместниците на Ротшилд, от които руският цар непрестанно проси заеми, поставят условие той да отмени решението си. Това само показва, колко важно е било за истинските Владетели*1 на света унищожението на великата държава*2 и как ловко са подбирали те умните и талантливи, но хлътнали в капаните на коварни утопии поданици на империята. За нас няма съмнение, че Анастасия Михайловна е била наясно с плановете на лошите (става дума за лошите евреи — тя по-нататък изплюва камъчето), донесли гибелта на отечеството й. Предчувствала е какви са, още преди да подставят рекордите си по вероломство и жестокост, да унищожат императорския род и цялото руско дворянство, почти да успеят да направят това с православната църква, а накрая да съсипят и великата държава. Но пък всичко това, като всяко друго зло, може да е за добро. Неведоми са Божиите пътища.]
	[*1 Инж. Къбоков ме е учил винаги когато описвам деянията на тия загадъчни Владетели, да пиша основната им титла с главна буква. Аз съм следвал напътствието му навсякъде из книгата. Тя тъй или иначе на практика е епопея на тяхната дейност. За малко да напиша и „тяхната“ с главна буква, но се сетих, че вече съвсем ще се олея.]
	[*2 Според Божо, идеята на неговия дедо Амшел и на чичо му Соломон да се унищожи елита на Франция или Русия им струва една шапка пари. За България и такива скромни разходи не са били необходими. Ние си го трепем сами, а който го извърши, си го канонизираме за светец според текущата религия.]
	— Човек се кръсти да прогони дявола, лельо. И аз ще помогна на господаря император в това свято дело.
	— И как ще го направиш? За да можеш да им се противопоставиш дори временно, трябва да си богат поне колкото тях. А ти не си. Лошото е, че и никой в нашата нещастна страна не е. Императорът може да притежава половин Русия, но няма достатъчно от шарените хартийки, с които тия чифути ни разиграват вече повече от век. Затова не си прави труда — щом ги нямаш, и ти няма да успееш дори да разбереш следващите им ходове, камо ли да им попречиш. Ох, сега се обърках така, че забравих докъде съм стигнала. Дали да почвам да броя отначало или да ти добавя колкото ми се откъсне от сърцето?
	— Добави ми колкото ти се откъсне от сърцето — каза с престорен глас Алексей.
	— Няма смисъл да ми ги връщаш — каза великата княгиня, като му подаваше парите. — Те не ми трябват, а и не се знае дали скоро няма да са само безполезни хартийки. Опитай се с тях да управляваш* поне отчасти живота си, преди да ти се е изплъзнал окончателно. Искам да ти кажа и нещо друго — добави тя веднага, за да пресече благодарностите на питомеца си. — Ако женската ми интуиция или това, което е останало от нея, не ме лъже, в Русия съвсем скоро ще дойде нечувано досега зло.
	[* Отново се възхищаваме на тази велика жена, която далеч преди инж. Къбоков да формулира стройната си теория, е прозряла ролята на парите като пълномощия за управление на света, макар и в частния случай за тоя симпатичен обесник — нейния племенник.]
	— Ние сме виждали много такива злини, лельо. И по времето на татарите, и при Стенка Разин*1, и при Пугачов. И винаги сме ги изтърпявали. Е, нашият господар император няма да бие немските рицари при „Ледовое побоище“*2, но все някой ще ги бие.
	[*1 Стенка Разин — Степан Тимофеевич Разин (ок. 1630 — 1671), донски атаман, воювал с татарите и турците. През 1670 г. оглавява селската войска. Екзекутиран в Москва. Нас ако питат, правилно. Ама то кой ни пита. Емелян Иванович Пугачов (1740 или 1742 — 1775) пък е участник в Седемгодишната (1756 — 1763) и в Руско-турската (1768 — 1770) война като хорунжий (който носи хоругвите, знаменосец). Под името Петър III вдига на въстание яицките казаци през 1773 г. Предводител на селската войска през 1773 — 1775 г. Екзекутиран в Москва (виж по-горе).]
	[*2 Местност, където Александър Невски (1220 — 1263) разбива рицарите от Тевтонския орден на 5 (12) април 1242 г. Според Матей, битката е с доста преувеличени размери. Четиридесет години по-рано, на 14 април* 1205 г., в битката при Андрианопол, Калоян разбива армията на Балдуин и слага край на Латинската империя. Само че тая победа сме я позабравили след 5 века османско е… владичество и не се чества като ден на българската воинска слава. Реставрирана е само кулата, в която умира плененият император. Жив е и споменът за избития елит на западното рицарство. Заради това не ни обичат особенно нашите нови съюзници. А и съдейки по пластичната антропологична възстановка на Калоян от проф. Йорданов, нашият не изглежда много интелигентно.]
	[* интересно, че и двете битки стават през тоя очевидно неблагоприятен за западни начинания месец.]
	— Този път ще е по-различно, Алек. Не виждаш ли — всички искат да свалят Николаша — и кайзерът, и японският император, и — което е най-лошо — евреите, чиито маши са болшевиките. И то не защото имат нещо против нашия меланхоличен цар. Той и бездруго напоследък не прави нищо, освен да губи войни и да проси пари точно от най-големия си враг. Друга е причината. На всички им пречи нашето царство. Велика Русия не позволява да се наложи в света Велика Германия. Микадо не можа да ни прости, че сме го изпреварили в Азия и оставяме малка надежда да я завоюва на Велика Япония. Евреите пък подучват нашите мужици да съборят самодържавието, за да построят на мястото на Русия новия си световен ред. Те отдавна мечтаят за него. Още от времето на Втория храм. Та така. По всичко личи, че потомците на оня злобар май ще успеят да изпълнят заканата му.
	— Права си. Изглежда ще се наложи да се бием с болшевиките. И сигурно няма да е като с турците. Но няма страшно. Русия ще устои. Ние винаги сме устоявали.
	— И на мен ми се иска да е така, Алек. Само че нашето уж могъщо царство е като библейския колос на глинени крака. Всяка истински велика държава стои здраво само върху Божиите основи. Затова ти напомних вашия девиз. Цялата ни цивилизация е построена върху религията ни. За наше нещастие православието ни отдавна не е оная опора за вярата ни, не е щит срещу безбожниците.
	— И аз съм си го мислил. Щом между храма и двореца може да се намести всякаква измет, дори и тоя хлист*, работите в царството ни май наистина отиват на зле.
	[* Хлисти — едно от най-старите руски извънцърковни течения, възникнало в средата на XVII век сред православните селяни. Самоназванието им „христи“ е видоизменено от официалното духовенство поради това, че е неприемливо секта да използва името на Спасителя. Името хлисти произлиза от обряда им на самобичуване (от _хлыст_ — камшик). Учението има пряка връзка с протестанството, богомилството и манихейството. Има противоречиви данни за принадлежността на Распутин към един, бихме казали, доста разкрепостен вариант на това вероучение. По онова време неговата принадлежност към хлистите се е смятала за несъмнена. След покушението срещу него през 1914 г., най-вероятно от отчаяние, че не успява да предотврати катастрофалната за Русия война, той започва по руски да пие. Юнашките му запои се съчетават и с разюздан разврат, чрез който може пък да се е опитвал да утвърждава възгледите на хлистите за начините за богослужение. Те допринасят за славата му поне колкото способностите му да лекува или сбъдването на най-известните му пророчества. Може би затова отношението на графа към тази секта ми изглежда не толкова положително, колкото отрицателно или може би обратното — по-скоро отрицателно, отколкото положително.]
	— По-лошото е, че заради проклетията на Петър народът ни изгуби Христовия път. Без патриарх църквата е като свещена крава без глава — изрази се изненадващо картинно Анастасия Михайловна. — Затова сме заприличали на подивяло езичническо племе*1. Тоя път азиатщината ни май ще спечели. Все по-малко стават онези неща, които ни карат да се чувстваме християни. Безбожието ни е завладяло, сякаш сме прокълнати. Сега какво да спре нашите подивели от немотия селяни да минат и през труповете ни, за да получат най-после парчето си земя? Няма как и проклетите еврейски измислици да не се заселят в руската душа. Божиите заповеди да не крадем и да не убиваме не стоят там на стража. Мордохай и неговите подгласници ги подмениха с внушенията на тъмните сили: Уж можем да го правим, стига да е в името на онеправданите. И тези императиви завладяха мужиците. Оттук нататък злото ще нахлуе в земите ни и те ще му станат лесна плячка. Това ни чака, Алек. Дизраели*2 гениално ни предупреди*3 още преди половин век за тиранията, дето ни я готвят равитата и тия еврейски измекяри — масоните. Още по-ясен беше нашият светъл гений Фьодор Михайлович*4. Само че ние бяхме заети с имперските си амбиции и с пространни обсъждания на безкрайните си феодални дивотии. Така и не се вслушахме в гласа му. Може би защото ни попречи да превърнем Балканите в мечтаната задунайска губерния. Или заради прочутото ни славянско безхаберие. Все едно. Това беше фатална грешка. Сега се задава лоша буря и изглежда, няма да ни се размине. Ние с теб, миличък, може повече да не се видим. Затова искам сега да ти подаря още нещо.
	[*1 За да разберем княгинята, ще е хубаво да прочетем кратък цитат от записките на един виден _тавариш_ (заместник) оберпрокурор на Св. Синод, а именно княз Жевахов Николай Давидович (1875 — 1946):
	_„Още по-малко бяха тези, които разбираха какво става в тила и какво означава тая вакханалия от сатанинска злоба, която бушуваше в самия Петербург и с цялата си тежест се стоварваше на най-добрите, най-чистите, най-преданите слуги на Царя и на Русия.“_]
	[*2 Дизраели — Бенджамин Дизраели лорд Бийкънсфийлд (1804 — 1881), британски политически и държавен деец, един от най-прочутите идеолози и ръководители на Консервативната партия, два пъти министър-председател на Великобритания. Добива скандална слава и като писател с романите си „Вивиан Грей“ и „Сибилла или две нации“, които се преиздават и досега. Покръстен евреин*5 (маран). У нас се знае главно позицията му за балканските народи след Руско-турската война 1877 — 1878 г.*6 Но той е известен и с многобройните си предупреждения, че т.нар. световна революция, прокламирана от Мордохай Леви*7 и съмишлениците му, е ръководена задкулисно от тайни проеврейски общества и е оръдие в ръцете на талмудисткия юдаизъм*8. Дизраели не спира да повтаря, че целта им е чрез заразния абсцес на комунизма да унищожат основите на нашето общество. Тази негова дейност оставаше встрани от нашите гимназиални читанки по история. Тя и сега не е много популярна. Например в статията за него в Уикипедията има маса данни: за становището му по източния въпрос, за специалната изтрепваща позиция на англичаните за бурите и зулусите, както и за това, че лордът е награден с Ордена на жартиерата за особените му постижения на Берлинския конгрес. Обаче не е обелена и дума за гореспоменатите негови предупреждения, които той отправя към света в продължение на близо 40 години. Но великата княгиня ги е знаела, което за нас е по-важно.]
	[*5 Е, Вазов го нарича „жид“, което си е руски превод на чифутин, но той си е русофил, така че… Забравих какво щях да казвам.]
	[*6 Божидар веднъж изкоментирал пред… някого си, че тя не била по-различна от тая на последните няколко представители на Романовите. Години по-късно са го чували често да се запитва дали пък, като се има предвид типичните прояви на българската душевност за последните стотина години, а именно да ближат… такова, де, задниците на болшевишките насилници и да предават благодетелите и съюзниците си, господарите императори (и в частност изпитващият към българите специфични чувства св. Николай II) не са имали, както се казва на руски, _везкие_ основания.]
	[*7 Пак според Божо, било интересно, че тоя почитан като светец от комунистите (в частност и от българските) световен свръхзлодей, заедно с интимния си приятел Енгелс, се възмущават от обвиненията на гадните европейски християни за някакви си турски зверства в България. В крайна сметка такава дреболия, като изколването на известен брой туземци не бивало да отвлича вниманието от основната цел: всеобщата касапница, подготвена от уродливото им античовешко учение.]
	[*8 Преди много години Матей първи ми обърна внимание, на нещо доста странно: как лордът, въпреки че е явен агент на Ротшилдите, издава (а може би целенасочено _огласява_ и даже направо _рекламира_) намеренията им за унищожение на християнския свят и преди всичко на Русия чрез тяхното най-поразяващо оръжие. Един ден, като разговарях с Божо на тая тема, той ме светна (в преносен смисъл, де): Още тогава нашите Князе са били толкова сигурни във властта си, че са позволили да изтича такава, на пръв поглед компрометираща информация. Нека гойското население да става постепенно наясно по въпроса кои са господарите му. В днешни дни (?) подобна тактика е вече постоянна практика. Тъй ми рече.]
	[*3 Няма значение защо. Сами виждате, че княгинята не доуточнява.]
	[*4 Най-добре е да надникнем в „Дневник на писателя“. Там Достоевски пише:
	_„Интернационализмът се разпореди еврейската революция да започне в Русия. И ще започне… Бунтът ще започне с атеизъм и разграбване на всички богатства… Евреите ще погубят Русия и ще застанат начело на анархията. Жидът и неговият кагал*9 — това е заговор против руснаците. Предвижда се страшна, колосална стихийна революция, която ще разтърси всички царства и ще промени лика на този свят. Но за това ще са нужни сто милиона глави. Целият свят ще бъде залят в кръв.“_
	Това е написал Фьодор Михайлович преди нам колко си години.]
	[*9 За повече инфо — [[http://www.eleven.co.il/article/11902|тук]]. Ф. М. и някои други по-сербез автори твърдят, че чрез своя кагал (кахал) евреите-ашкенази отказвали да се подчиняват на държавата, в която живеят. Ние се разграничаваме.]
	Анастасия Михайловна бръкна в сребърното ковано ковчеже на шкафа пред огледалото, извади малка кутийка и я подаде на Алексей с изражение, което може да се постигне само след осемнадесет поколения в дворянската каста.
	— Даде ми го някога майка ми — каза княгинята, когато Алексей извади старинния пръстен, — а тя пък го е получила от своята майка в деня на годежа си. Ако не ме лъже паметта, правил го е някой си майстор Яков Виталиев, а брилянтът е френски. Някога много го харесвах… Пазех го за сватбата ти, но ще избързам малко.
	— Ще го нося винаги с мен, лельо — прошепна смутено графът.
	— Дай го на бъдещата си съпруга, глупчо — засмя му се като на недосетливо дете великата княгиня.
	Изненадващо и за себе си, Алексей я прегърна доста продължително и после махна от вратата за сбогом. Раздрънканият кабриолет, който нае на отиване чакаше и без да губи време, той пое към Москва.
	Не се обърна повече и не видя сълзите й.

	* * *

	Малко след като графа напусна имението, от него в неизвестна посока отпътува и една доста поостаряла, но все още достолепна карета. Кочияшът изглеждаше досущ като майордома, който посрещна племенника на великата княгиня. Разликата беше само в сюртука. Ако някой можеше да надзърне зад пожълтелите перденца от брюкселска дантела, щеше да срещне малко разсеяния, угрижен поглед на възрастна жена, която бързаше за поредния си неуспешен опит да спаси нещастното си отечество.
	След няколко минути по същия път отпраши един невзрачен тип, яхнал велосипед с пъргавина, на която можеше да завидят и участниците в първите колоездачни обиколки на Франция. Когато наближи покрайнините на града, той се отклони по едва видима пътека към една с нищо незабележима къща. Там почука на врата три пъти, а след това още два, сякаш не беше сигурен, че ще го чуят стопаните.
	— Старата вещица пак яхна метлата — каза нашият колоездач на един господин в тъмен костюм, който се появи странично сякаш изпод земята и доближи оградата. — Излезе почти веднага след като си тръгна оня развейпрах, племенникът й. Предполагам, че той се домъкна да проси пари. Не мога да я следя с тоя велосипед, но сигурно отива пак да заговорничи при граф Орлов.
	— Да — каза господинът в тъмен костюм и замислено завъртя една от къдричките си. — Сигурно натам е тръгнала. Ще влезеш ли?
	— Не, благодаря, почитаеми. Бързам да се връщам, но ми се иска да кажа нещо.
	— Слушам те.
	— Разбирам, че следенето на нашите врагове е важно, само че в нашия случай взе да ми се струва безполезно занимание. Не е ли време вече да преустановим наблюдението? Цял месец не се е случило нищо съществено, освен визитата на графа.
	— Така е. Може би нейно императорско височество вече е вън от играта. За всеки случай, когато му дойде времето, съвсем ще я елиминираме. Засега обаче ще я подебнем още малко. Тръгвай, че не е добре да ни виждат заедно.
	Почитаемият много добре знаеше какво очаква такива аристократични издънки, когато дойде техният ред при новия строй. Те едва ли щяха да имат възможност да избягат някъде, а съвсем пък нямаше да имат място в държавното ограждение, предвидено за гоите след унищожаването на тая гнила империя. Дотогава трябваше да внимават и да изчислят всеки техен ход, който можеше да застраши плановете им. Същевременно трябваше да поощряват със сребърници всички, които бяха за предстоящата унищожителна война, както и онези, които пък бяха срещу самодържеца или рушаха по някакъв друг начин омразното царство. Трябваше да насъскват лагерите на противниците един срещу друг, да пращат работниците по стачки, които съсипват страната, да подбуждат селяните за унищожителни бунтове и да карат властта да стреля срещу едните и другите. А противниците на великия замисъл трябваше да замлъкнат. Най-добре — завинаги. Не ще и дума, имаше много проблеми, но вече бяха успели да разтресат тая някога могъща държава и се виждаше, че краят е близко. Изглежда княгинята действително не представляваше опасност за бъдещите господари.
	Ама то човек никога не знае. Пътищата на Господ са неведоми.

	* * *

	В това време бричката на графа трополеше по пътя, той гледаше белите брези с оголели клони, които се плъзгаха бавно край него и изчезваха някъде назад, сякаш в миналото, и си мислеше за думите на великата княгиня. Ако не успееше да отстрани причината за това яко раздрусване на Русия, жестокият резонанс без съмнение можеше да срути целия му свят. Не можеше повече да прахосва подарените си от съдбата дни. Времето на славните запои, кръчмарски скандали и нощи, пропилени край „златните маси“*1, беше отминало. Трябваше да бърза с всички сили, ако искаше да успее да изпълни плана си. А той беше прост. На първо време трябваше да убие Григорий Распутин.
	[*1 Златни маси — маси за игри с високи залози в някои от тогавашните хазартни клубове.]
	Тази идея го преследваше отдавна и сега, когато съзнанието му се освободи от обременяващи и прозаични грижи за заеми и разплащания с досадни кредитори, мислите за заговори, съзаклятия и преврати го завръхлитаха, както крепостни селяни тормозят безхарактерен помешчик.
	„Той е прав, по дяволите — мислеше си Алексей. — За какво да измрат още хиляди нещастници като мен? И кой ни накара да се бием точно с немците? Тая война е не само безсмислена. Тя ще погуби държавата ни. Значи трябва незабавно да се спре… Само че той иска и друго. Тоя неграмотен селяндур иска тайно и задкулисно да управлява Русия. Да сменя правителства и министри като любовниците си. Ще го навре на всички ни, тоя побъркан хлист. Като нищо може да е германски агент. Може да е замислил да свали Николаша и да го замени с Алекс*1. Тя ще играе по свирката му. Казват, че била доста голяма. По дяволите, какви гадости започнах да мисля. Тоя дръвник като нищо може да разруши света, в който живея. После ще дойде братът на оня злодей, дето се опита да убие Александър*2. И тия песоглавци — болшевиките, ще почнат да строят идиотските си измислици върху развалините на нещастното ни царство. Не, трябва да убия тоя изрод.“
	[*1 Царица Александра Фьодоровна (Алиса Хесен-Дармщатска), съпругата на Николай II. Може би Алексей намеква за това, че тя е германска принцеса и дори на руски говори с немски акцент.]
	[*2 Александър III — руски император (1845 — 1894). Братът на Ленин, Александър Улянов, който е един от ръководителите на терористичната фракция на партията „Народна воля“, участва в подготовката за покушение срещу Александър III. Заради това, според Божо, като заклет терорист, той заслужено е обесен през 1887 г. в Шлиселбургската тъмница.]
	Така си мислеше Алексей, но както казваше командирът му, „високите мисли обикновено приспиват слушателите, а още по-често — авторите им“. Подчинен на тази извечна логика, поручикът неусетно задряма. Събуди се по навик, щом наближи шикарната си фамилна къща на „Большая Дмитровка“. Тоя навик винаги го спасяваше от безкрайни и разорителни разходки, когато се връщаше здравата наквасен с някой кочияш, който не знаеше къде живеят по-знаменитите московски пияници. И тук, близо до родната си къща, графът взе първото от поредицата решения, на които бе съдено да променят съдбата му.
	— Изчакай ме тук и после ще ме закараш до Сухарьовка* — подвикна Алексей на кочияша.
	[* Сухарьовка — Сухарьовският площад, на който от 1812 г. започва да се е провежда най-големият битпазар (Сухаревский рынок) в Москва. По данни от Википедията, през 1915 г. сумарната му площ е била около 40 декара*. Лично тавариш Ленин дава указания на тогавашния Моссовет за закриването му, но успяват да го ликвидират едва през 1930 г.]
	[* Абе, в добрите си години Димитровградският пазар беше по-голям — какво ни се репчат.]
	— Слушам, ваш сия’с* — прие той с файтонджийски възторг новото задание.
	[* Ваш сия’с — простонародно от „Ваше Сиятелство“ — обръщение на извозчици (превозвачи), търговци и пр. към господарската част от клиентите. „Ваше Сиятелство“ е официално обръщение към граф и сиятелен княз (за разлика от светлейшия княз, към когото обръщението е „Ваша Светлост“). Може да се добави и обръщението към княза от императорска кръв — просто „Ваше височество“. Въобще, една доволно сложна система, включваща титли, обръщения, привилегии, гербове, ордени и, не на последно място, здравословна парична издръжка.]
	Откакто се помнеше графът, Сухарьовка беше мястото, където можеш да купиш всичко — като се започне от селскостопански инвентар, с който са си служили пещерните хора или събратята им от Рязанска губерния и се стигне до палещи от пръв път немски запалки, здравата наточени ножове Solingen, шведски кавалерийски саби, истински белгийски пищови и други предмети, необходими за руския бит. Всичко можеше да се закупи, стига, разбира се, да не задаваш глупави и досадни въпроси за произхода на стоката. Разказваха, че тъкмо тук навремето намерили дори двойник на откраднатото медно оръдие от Кремъл. Както се оказало после, то пак било откраднато, само че от другия край на кремълската стена. Но въпросът не беше само в неограничените възможности, а и в свежия девиз „На грош пятаков“*1, с който беше прочута Сухарьовка. Тук можеше да се купи най-евтино, а това беше от решаващо значение за графа при ограничения финансов ресурс, който оставаше, след като плати дълга. С една незначителна част от авоарите на леля си той се надяваше да си намери два хубави браунинга от онези — от подобрения вариант от 1910-а. Останалите пари графът знаеше, че ще потънат в деликатните и пипкави въпроси по осигуряване на подходящи явки за разгръщане на съзаклятието — „Яр“*2, а за резерва — при „Тестов“, (на прасенце) — помисли той, както и за финансиране на други неотложни нужди.
	[*1 На грош пятаков — букв. петачета за грош. Грошът отначало е две, а от 1838 до 1917 — половин копейка. Петачето е монета от пет копейки. В преносен смисъл — много евтино и изгодно.]
	[*2 Яр — най-известният московски ресторант по онова време. Открива го през 1829 г. френският готвач Транкиль Яр. Ресторантът съществува и днес, като е възстановен и интериорът отпреди проклетата 1917-та година. _Забележка_: разбира се, както този, така и останалите тежкарски ресторанти или долнопробни кръчми от разказа не са измислица, а са си съществували по времето на великата княгиня и тоя развейпрах графа.]
	Вкъщи Алексей се преоблече набързо със семпъл тренчкот от английско сукно, който му се стори подходяща маскировка за конспиративните му замисли.
	Щом стигнаха заветния пазар графът плати, като остави бакшиш, от който файтонджията се разхълца, после слезе от раздрънканото си возило, огледа се съзаклятнически и изчезна в тълпата.
	Камарите от всевъзможни екзотични стоки и чисти боклуци, продавачите на квас, сладолед и всякакви пирожки, шайките от апаши, които дебнеха да ошмулят наивни граждани, заблеели се по задморски диковинки, направени от вяземски майстори, по разиграно от търговец театро или по френска картичка със заголени жени, както и невъобразимия гмеж от всевъзможни типове и глъч от приканящи гласове, ругатни, свирки, дрънчене, цвилене, плач, скърцане, мучене и всички възможни звуци, които ви дойдат наум — всичко това привличаше неустоимо графа още от времето, когато беше момченце с буклички и кокетно костюмче, което се държи за ръката на нянята си и гледа ненаситно около себе си тая най-такава концентрация от прояви на онова, което се нарича руски живот.
	След уморително дълго блъскане и безполезни разговори с мераклии да го прецакат, Алексей най-накрая попадна на нужния човек. Беше някакъв едноок тип, който продаваше фински ками и две испански саби, неясно защо с печат от майстор Козма Трофимов.
	— Значи търсите две браунингчета, ваше високородие — подхилкна се едноокият. — Личи си знаячът. Отлично оръжийце. Нали с браунингче очистиха Пьотър Аркадиевич.
	— А ти, драги, откъде знаеш?
	— Зная, миличък — каза уверено търговецът и се огледа артистично, сякаш да не го чуе охранката*, — аз лично продадох пистолетчето на заговорниците.
	[* Охранка — от 1866 г. в Русия съществува Охранително отделение, орган на Департамента на полицията. Занимава се е с политически надзор и следене чрез агенти за наблюдение (филери) и секретни агенти в политическите партии. Наивният Николай Александрович (царят, де) допуска в охранката евреите до държавна служба. Очевидно много са си харесвали работата, защото след като установяват мракобесния си режим и охранката се превръща в ЧК, те стават стълбовете на това основно направление на болшевишката дейност. Сменят се последователно тов. тов. Дзержински, Менжински, Ягода, Ежов, Берия, Абакумов… И така е до края на тяхната империя на злото. Вратата на государството затръшва тавариш Андропов — по баща Либерман, а по майка Флекенштейн, то ли Эренштейн, то ли наконец Файнштейн. Като опитен чекист Юрий Владимирович е взел за маскировка човешката фамилия на втория си баща — Андропулос. Хората говорят, че и фамилията на Михаил Сергеевич в действителност била Гарбер* (наричат го даже Мойша Гарбер) и че той е правил някакви паметни изказвания в кнесета. Но те на него руснаците му викат и ставрополския комбайнер, нобелов тракторист, минерален секретар и прочее. От друга страна има и мощна група благодарни гражданки, за което свидетелства музикално и текстово чувствената народната частушка:
P>
	Спасибо партии родной
	И Горбачову лично —
	Вернулся трезвым муж домой
	И выебал отлично.
P$
	Върви, че разбери истината. След скандала пък с книгата на професор Василий Дрожжин „Ликвидация СССР и сионизм“, вече съвсем не знаеш на кого да вярваш. Ето затова охранката е била стожер на империята, чиято роля по-късно съвсем естествено се поема от Губчека, НКВД и плашещото и сега по-слабохарактерните КГБ. Нищо страшно няма в хората с червени карти и син кант на шапките от парадните униформи. Е, малко — може би. Колкото за фасон и авторитет на професията. А у нас с тежката задача да подпира царството по онова време се е бил натоварил самотният Никола Гешев. И главно управление на строителни войски. Затова за нищо не ни бива.]
	[* За повече инфо например [[http://via-midgard.info/news/25032-nobelevskie-laureaty-v-svete-vysshej-sociologii.html|тук]].]
	— Добре, добре — каза Алексей, — кажи сега имаш ли това, което търся аз.
	— Ако ваше високородие даде пет стотачки и изчака…
	— Две, драги, две. Сто сега и сто, като донесеш браунингите.
	— Е, малко е малко… — опита да се попазари шмекерът*, обаче графът размаха категорично пръст и той се предаде. — Но вие сте постоянен клиент.
	[* Един наблюдателен (!) критик смята, че тоя дребен, но определено изкусен мошеник е един от милионите праобрази на бъдещата криминална измет от невероятната с размерите си и убийствена с дълбочината на покварата си съветска черна борса. От онези, които тогава са били на земята, това са го знаели все още само избрани притежатели на пълномощията за управление на света ни.]
	— Ще те чакам отсреща, в кръчмата на Бакстов, нали я знаеш? — каза графът и малко гнусливо се намръщи, сякаш предусещайки бъдещето.
	— Че кой не я знае, ваше високородие?
	— И внимавай — излъжеш ли ме, ще те намеря и под земята.
	— Чувствам, че ще е така, ваш сия’с — усети най-накрая едноокият, че клиентът му не е някой случаен франт, и направи жест на безусловно съгласие.
	След малко графът вече влизаше в „Бакстов“. Кръчмата беше пълна с търсачи на силни усещания и хазартна тръпка. Тук се играеше на вързано на билярд и бикса*1, на фортунка*2 и на всякакъв вид карти и се правеха незаконни залагания за всичко, което може да ти дойде на ум. Алексей седна в една ниша до вратата и си поръча бира. „И кой ще гръмне тоя разбойник? — замисли се неусетно той. — Да го застрелям, без да е въоръжен… Че това си е чисто убийство… Аз няма да го убия, а приятелите ми още по-малко.“ И сега, докато гледаше как московските мошеници обираха сравнително почтените, но подпийнали и лекомислени граждани, графът взе второто си съдбоносно решение. А то беше отново гениално просто: трябваше сред долнопробните московски кръчми и свърталища на Хитровка, Грачовка и Цветния булевард да намери един родолюбив разбойник с характер и да го наеме да убие тоя позор за отечеството — лъжесветеца Григорий Распутин. А ако не можеше да намери?… „Ами, винаги мога да отпътувам за Франчия“ — помисли на италиански графът.
	[*1 Бикса — малък китайски билярд с наклон, при който топката след удара се връща обратно.]
	[*2 Фортунка — едновремешна хазартна игра, примитивно подобие на рулетката. И двете игри май вече съществуват само в спомените на Владимир Алексеевич, по известен като Гиляровски.]
	След половин час едноокият се появи и донесе два крадени браунинга, резервни пълнители и кутия патрони. Бяха модел 1903-та, но и той ставаше. „Тъкмо събират един патрон повече. А точно той може да е най-важен“ — помисли Алексей, провери пистолетите, плати остатъка и излезе от одимената кръчма. Вече се канеше да си тръгва, когато я видя.
	Беше облечена със стилно дълго палто и самурена яка, каквато най-често слагат скромните красавици с изискан вкус. Носеше вълнуваща шапка, в която беше скрита високо вдигнатата й коса, а това още повече открояваше аристократичната й шия. На врата й, около яката на тъмно червен пуловер, проблясваше сребърна огърлица с гълъбов сапфир. Устните й бяха с цвят на кръв и контрастираха с тъжните й красиви очи, които отдалеч се сториха на графа зелени. Приличаше на фея от руска приказка, която се е облякла като атаманска дъщеря, за да не смущава московското простолюдие с омайващата си красота.
	Тя вървеше към поручик Галицин и той вече усещаше опасната й омагьосваща близост, когато зад гърба й изникна някакъв гаврош, грабна чантичката й и хукна надолу по улицата.
	Без да се замисля, Алексей се втурна след него. Хлапакът се опита да криволичи, но нямаше нозе на фехтовач, графът го настигна след петдесетина метра, въпреки болките от контузиите, и го спъна. Взе чантичката и се канеше да се връща, когато пред него изникнаха двама яки юнаци, които го обградиха доста професионално и съвсем целенасочено. Може би нямаше да нападнат безразсъдно военен, но за беда Алексей беше облечен така, че изглеждаше като изнежено конте, излязло на следобедна разходка.
	— Дай чантичката и може би ще те пуснем — каза единият.
	— Готово — каза графът, пусна я на земята и с артистична ловкост извади двата браунинга. — Изчезвайте тихо и бързо и може би няма да ви гръмна.
	Хватката на висококласен дуелист явно впечатли юнаците и те си плюха на петите без да чакат втора покана.
	Алексей прибра пистолетите и погледна назад. Красивата атаманска дъщеря стоеше на същото място и гледаше към него. Беше видяла всичко и графът усети симпатията й, може да се каже, както гепард долавя мирис на антилопа.
	— Заповядайте, госпожице — подаде й той чантичката, като се приближи.
	— Благодаря, господине. Постъпихте много смело.
	— А — усмихна се графът, — лесно е, когато имаш два пищова. Докато ни нападнат отново, позволете да ви се представя: Галицин, Алексей Романович, беден граф и поручик от остатъците от армията на негово величество.
	— Казвам се Наталия Гончарова — сякаш плахо трепна като чу името му, а после се усмихна феята от руските приказки.
	— Опасно е красавица като вас да броди сама из тези бордеи.
	— Аз живея наблизо — каза Наталия и се изчерви.
	— Нека тогава да ви придружа за всеки случай — каза графът и елегантно й предложи подкрепа.
	„Господи, какво правя“ — помисли си Наталия, но вече след като го беше хванала под ръка, сякаш това беше съпругът й, най-малко.
	Да, наистина какво правеше? Беше с млад и определено красив мъж, залутани в някакъв отрязък от времето, без да знае още дали ще бъдат стандартно щастливи или нещастни посвоему, както навярно би се изразил Лев Николаевич. Вървяха по московските улици, тя се прибираше у дома си, той кавалерски я изпращаше, вечерта обещаваше да е тиха и романтична и между тях се появяваше нещо, което мнозина отдавна познават и за което много други също толкова отдавна мечтаят. Какво трябваше да направи? Точно това — да върви под ръка с Алексей, да си говорят за нещо — за смешна случка от детството, за стих на Гумильов*, за някоя също толкова поетична картина или за странен сън, в който има хубаво, но малко плашещо предчувствие. А от време на време да хвърля поглед към тъмнеещото небе, да търси пътеводната си звезда и да чака кога ще се появи като от далечна мълния в нощта проблясъкът, че вече е влюбена.
	[* Николай Степанович Гумильов (1886 — 1921) — руски поет, разстрелян от болшевиките за участие в заговор. В действителност заговорът е изфабрикуван от ЧК. Ето за размисъл по темата последния куплет от [[https://gumilev.ru/verses/369/|Сады души]]:
P>
	Я не смотрю на мир бегущих линий,
	Мои мечты лишь вечному покорны.
	Пускай сирокко бесится в пустыне,
	Сады моей души всегда узорны.
P$
	]
	— Искате ли утре да отидем на кино? — стресна я гласът му.
	Тя го погледна и каза без да мисли:
	— Да.

	* * *

	През нощта графът сънува странен, а както по-късно се разбра и прекогнитивен сън. Бяха в края на някаква гора и Алексей видя ясно, като през трофеен немски бинокъл млад офицер, който говореше нещо на струпани на куп войници. В следващата картина тези войници вече бяха разхвърляни като насечени дърва по заблатената земя. По клоните бяха накацали безброй охранени врани, но те, вместо да гледат появилата се храна, се бяха вторачили в него. Не го нападаха, но той усещаше скритата заплаха в тъмните им очи и здравите клюнове. Внезапно ятото се вдигна и полетя към него. Графът започна да стреля по тях с някаква тулска двуцевка*, но изведнъж се оказа, че няма патрони. Враните вече връхлитаха върху му и той се беше приготвил за безславния край, когато се появи ослепителна светлина, а от нея излезе млад мъж. Алексей вече го беше виждал и знаеше кой е. Младият мъж му се усмихна, направи странно движение с ръка, враните изчезнаха и графът се оказа в безкрайна равнина, през която към него, под голям син чадър вървеше Наталия. „Мама ме наричаше често Натали“ — каза с усмивка тя и Алексей се събуди.
	[* Това оръжие се появява за втори път, но сега вече стреля.]
	На другия ден валеше студен ситен дъжд. Беше късен следобед, а графът и красавицата вървяха под ръка под един чадър с точно такъв изненадващо син цвят. Връщаха се от кино — не беше трудно да изберат филм, защото навсякъде даваха „Жизнь за жизнь“ с Вера Халодная*. Наталия вече го беше гледала два пъти, но каза, че и да го гледа още двайсет, пак няма да й омръзне.
	[* Вера Халодная — Вера Василиевна Холодная (1893 — 1919) — легендарна руска актриса от нямото кино, обречена на пълна забрава от съветския режим. Можете да гледате*1 „Жизнь за жизнь“ [[https://www.youtube.com/watch?v=IZ0v6sRiZJs&t=1658s|тук]]. От филмите с нейно участие*2 са запазени пет. Освен тях и съхранени по чудо фотографии, не е запазено почти нищо, което да напомня за приказната „кралица на екрана“. За билети за нейните филми се извивали огромни опашки, а филмите й са с нечувани приходи и се прожектирали месеци наред. Един от примерите за феноменалната й слава е при посрещането й в Екатеринослав, когато студенти я носят на ръце заедно с колата. Но от всичко това са останали в повечето случаи само легенди. От гроба й няма и следа: както пише във Википедията, когато съветските власти разрушили през 1933 г. гробищния парк, където била погребана, тленните й останки „пропаднали“. Може и нарочно да са ги затрили. Кво да се притесняват за някаква буржоазна актриса. Прости им на тия идиоти, Боже мили. В 2003 г. (!) на улица „Преображенская“ в Одеса, до дома, където е живяла и умира актрисата, е поставен паметник.]
	[*1 Ако сте фен на американските екшъни*3, в които героите се преследват бясно поне час и четвърт с коли, коне, булдозери или каквото там имат под ръка, а през останалото време изразходват муниции за средно голяма битка при стрелбите с пистолети, калашници, РПГ-та и самоделни устройства, филмът определено ще ви се стори скучен. Аз започнах да се прозявам открито след първите две минути. Веднъж-дваж Божо е споделял, че на него лично му харесвала сцената с изневярата. Само че точно… (цензурирано) е станало зад кадър, което било малко разочароващо*4. Той е доста наясно с темата и затова може да му се вярва.]
	[*3 И по-нататък във великия роман ще става дума за това крайно отрицателно и то с презрителни оттенъци отношение на автора към американските филми. Божо веднъж ми обърна внимание, че такава едностранна позиция и крайно становище са присъщи на комунистите и на техните врагове. „Умните хора — каза — като сарафите винаги и навсякъде ще открият позитивното. Ето например ти… считаш (той май нарочно използва тоя русизъм) американските екшъни за нещо много гадно. Едва ли не като рапа. А не е така. Изобилието на яки батални сцени е може би най-важната причина военната им промишленост да е толкова могъща. Помисли само колко муниции се изразходват дори в някои сравнително миролюбиви кадри. Това са тонове и тонове барути, патрони, снаряди, противотанкови мини и ерпегета. И всичко е родно производство. Ами колко бетеери, оръдия, ракетни установки и други неща от първа необходимост се разрушават или поне амортизират. Това е мощен стимул за водещите им компании. Ето така се прави могъща индустрия. Ето така се гради велика държава.“ Погледнах го — сериозен беше. Вярно, той се зевзечи и когато е сериозен, но сега май наистина беше. Какъв — не знам.]
	[*4 Години по-късно и аз попаднах на тая сцена, докато превъртах лентата точно с такава цел. Еми, разочароващо е.]
	[*2 Не се знае дори колко са всичките — казват, че са между петдесет и осемдесет.]
	Филмът беше поетичен, трагичен и от наша изкривена гледна точка, мелодраматичен. Но в онези далечни години зрителите нямаха за еталон американските образци за бързо хранене в разни духовни макдоналдси и висяха с дни на опашка — да погледат любимката си, а и да направят тренировка за идващия нов обществен строй.
	— Не зная какво има във Вера Халодная, но ми харесва повече и от Дузе*1, и от Нилсен*2. И Лидия Кореневая*3 не може да се сравнява с нея — каза Наталия.
	[*1 Дузе — Елеонора Дузе (1858 — 1924), италианска актриса, играла с огромен успех и в Русия.]
	[*2 Нилсен — Аста Нилсен (1881 — 1972), световноизвестна датска киноактриса от нямото кино. Двете с Дузе са отдавна забравени.]
	[*3 Лидия Кореневая — именита за времето си руска актриса. Участва в една от главните роли във филма „Жизнь за жизнь“*4 — Муся, дъщерята на овдовялата милионерша Хромова. Вера Холодная играе нейната осиновена дъщеря Ната.]
	[*4 Ето какво прочетохме за тоя прочут някога филм в статия*5 от списание „Исскуство“ от 1961 г.:
	_… со всех сторон — изобразительной, режиссёрской, операторской — этот фильм являлся для своего времени шедевром. Мастерство оператора и режиссёра изумляет и сейчас. Очень чёткое поэпизодное построение действия, законченная композиция каждого кадра, глубинное построение мизансцен, подчёркнутые перспективами декорации, превосходное освещение — всё это не может не поражать, когда вспоминаешь, что картина создана весной 1916 года_…[[https://ru.wikipedia.org/wiki/%D0%96%D0%B8%D0%B7%D0%BD%D1%8C_%D0%B7%D0%B0_%D0%B6%D0%B8%D0%B7%D0%BD%D1%8C_(%D1%84%D0%B8%D0%BB%D1%8C%D0%BC,_1916)#cite_note-sobolev1–4|(4)]].
	Матей веднъж каза: „Като си спомня колхозните буламачи, прозяващите драми за соцхомункулусите и бездарните им едропанелни «боевики» от онова време, не мога да престана да се удивлявам как злата магия на соцреализма е изсушила, вкаменила или превърнала в отровни отпадъци всичко, до което се е докоснала.“
	Ние кво да кажем? Колкото да вземем участие, ще прибавим към списъка и американските буламачи. Божидар ми е казвал, че ако трябва да направи избор между двата вида, ще избере с примирителна въздишка съветските. В тях имало поне някакво подобие на доброто. Докато американските били пълни с откровен цинизъм, убийства, антиморални внушения и чисти простащини. Щом той мисли така, какво да кажем за онези, които още си гледат съветските филми? Ония филми, в които избиването на хиляди или милиони — все едно — е представено като висша проява на Доброто? Ония филми, в които насилието и жестокостта са панацея за бедите, които сами предизвикваме. Филмите, в които истината е удавена в лъжи и насилие. Филмите на класовата омраза, които ни насъскваха един срещу друг в името на някаква химерна, фалшива цел. Като си помисля само колко хора ги гледат и днес. А те възпитават в тях точно ония качества, които бяха необходими на строителите на социализъма. Току-виж един ден ги засърбели ръцете и започнали строежа. В началото с една малка революцийка и последвалата я експроприация на буржоазните елементи. После… Господ да ни е на помощ.]
	[*5 „Люди и фильмы русского дореволюционного кино“, Ромил Соболев, стр. 108–109.]
	— Може би защото те играят роли, а тя живее на екрана.
	— Да, тя не се преструва. Това ми допада много. Не мога да понасям лъжата. Ако разбера, че някой ме лъже, всичко между нас свършва — каза тя и го погледна.
	— Повечето от хората, които ме познават, също едва ли биха се осмелили да ме излъжат. Но не е само искреността. В играта й има още някаква много важна съставка. Струва ми се, че тя ни дава нещо, което много скоро ще ни липсва… за дълго време.
	— И кое е то?
	— Усещането, че сме хора.
	— Интересна мисъл.
	— На леля ми е, не е моя — призна си неочаквано графът и добави несвързано: — А вие заета ли сте тази вечер?
	— Да. Не, не знам — каза Наталия и се изчерви. — Мислех да почета, но мога да го отложа. Не съм заета неотложно.
	— Тогава ви каня у дома. Ще се съберем с приятели — весели и безгрижни обесници като мен — излъга Алексей. — Повечето от тях са женени, тъй че няма да скучаете.
	— Не зная… Може би няма да е удобно.
	— Не. На всички ще им бъде приятно да ви видят. И аз ще мога да се похваля каква красавица съм спасил от злодеите — засмя се графът. — Елате, моля ви.
	— Добре — с усмивка, изненадващо за самата себе си малко леконравно и сякаш подчинявайки се на тайнствена сила се съгласи отново Наталия.
	Вечерта Алексей изпрати да я вземе най-шикарния впряг на пиацата. Гостите изненадващо не дойдоха и те останаха сами. Но не скучаха. Графът посвири виртуозно на китара, после пяха заедно, пиха шампанско, пускаха патефона и танцуваха, а след това пиха коняк край камината и гледаха мълчаливо пламъците.
	Сутринта в спалнята на Алексей Галицин се събуди неговата нова любовница Наталия Гончарова.

	* * *

	Митя Квасцов пристигна в Москва към девет сутринта. На перона го очакваше мъж на средна възраст с каскет и сивкав костюм, произведен сякаш от фабрика — носител на преходното знаме за бездарна конфекция. Той го поздрави без излишни прояви на сърдечност и двамата се качиха в светлосиня волга — модел от края на петдесетте, паркирана последна на пиацата за таксита.
	— За какво идваш? — попита мъжът с каскета, щом колата тръгна.
	— Трябва ми помощта ти, батька* — обърна се с тая старинна дума към него Митя и се смръщи от болка и унижение.
	[* Батька — тато, тейко (рус.). Не съм срещал случай, в който да не звучи поне малко подмазвачески.]
	— Кой те подреди така?
	— Един българин от тяхната Атомна. „Ще му прекърша врата на това копеле“ — използва в мислите си Митя един любим на великия Маяковски глагол.
	— За жена ли се бихте?
	— Да — отговори той без желание. Не искаше да разказва отново за поражението си, но и посрещачът му не прояви повече любопитство.
	Мълчаливо стигнаха до тиха улица близо до мястото, където по плановете на другаря Сталин трябваше да се издига Дворецът на Съветите*1. Там, в приличен блок, строен може би за тези, които трябваше да обитават най-великата сграда на земята, на третия етаж, в просторен петстаен апартамент живееше Владимир Николаевич Квасцов, чичо на Митя и по съвместителство дон на една от най-мощните „бригади“ на московската мафия. По-точно, апартаментът навремето беше на другия му чичо — Афанасий, тогава секретар на райкома, който през петдесет и първа беше изпратен за вредителска дейност да копае злато в Колима. Бяха го застреляли уж при опит за бягство, но после го бяха реабилитирали, а за това, както е известно, жадуват всички разстреляни*2. Владимир Николаевич се размина с вездесъщия параграф ЧС*3 заради някаква бюрократична бъркотия в Апарата. Честно казано, плати на… когото трябваше рушвет, с който можеха да се купят две волги, а нормален московски гражданин в разцвета на силите си можеше с толкова пари да живее като съветски набаб до края на дните си. После Благодетелят се спомина и в суматохата на подозрителния отвсякъде ВНК (по същество РВН) не се сетиха да му лепнат поне ВВПШ. След реабилитацията на брат си той започна да използва старите му връзки за нови прагматични цели. Работата му спореше и Николаич беше успял да превърне дома Квасцови в миниатюрно подобие на френски дворец, с тая добавка, че по стените се мъдреха нехарактерните за френската, но близки на руската душевност шарени килими от новите по-дебели модели.
	[*1 Трижди великият (заради трилогията си „Ледоразбивачът“) Владимир Богданович Резун, по-известен у нас като Виктор Суворов, вече обясни за какво е щял да бъде построен тоя проклет дворец*4. Трябва да се прочетат книгите му, за да се проумеят истинските крайни цели на болшевиките, както и способите, с които възнамеряват да ги постигнат. Дано някога броят на хората, които все още не са разбрали тяхната пълната безнравственост, да стане пренебрежимо малък и те да не могат да влияят върху света. Въпреки че едва ли. Обществото е нелинейна система. Там всяко малко камъче може да обърне колата. Тъй че, дано Господ да ни пази. Да се надяваме, че не е вдигнал все още ръце от нас.]
	[*4 В книга трета има още пояснения за това съоръжение. Търсете ги. Четете ги. Популяризирайте ги.]
	[*2 Можем да отбележим, че от благодарност към съветския строй и лично към неговия кормчия, на гроба на другаря Сталин бил поставен венец:
	_На посмъртно репресирания_
	_от посмъртно реабилитираните._]
	[*3 ЧС — член на семейството на враг на народа (или РВН — родственики врага народа), статия, по която често близки роднини на някого, изпратен вече в лагерите, също са били изпращани в Архипелага. ВВПШ — връзки, _водещи до подозрение_ в шпионаж, част от параграф шести от член 58 на Съветския наказателния кодекс. Висша проява на неговия ненадминат, невероятен, разтърсващ душата убийствен цинизъм и човекомразие. Ето*5 в оригиналното им всеобхватно звучение още няколко от неговите „основания“ за осъждане на традиционните 15 години лагер (с право или без право*6 на преписка).
T>
	| АСА | Антисоветская агитация |
	| АСВЗ | Антисоветский военный заговор |
	| АСЭ | Антисоветский элемент |
	| Б/П | Белополяк |
	| ВАД | Восхваление американской демократии |
	| ВАТ | Восхваление американской техники |
	| ВНТ | Восхваление немецкой техники |
	| ЖВН | Жена врага народа |
	| ЖИР | Жена изменника Родины |
	| КРА | Контрреволюционная агитация |
	| КРГ | Контрреволюционная группировка |
	| КРД | Контрреволюционная деятельность |
	| КРТД | Контрреволюционная троцкистская деятельность |
	| КРТЗД | Контрреволюционно-троцкистско-зиновьевская деятельность |
	| ПЗ | Преклонение перед Западом |
	| ПКРД | Право-левацкая контрреволюционная деятельность |
	| ПШ | Промышленный шпионаж |
	| РВН | Родственник врага народа |
	| СВЭ | Социально-вредный элемент |
	| СХВ | Сельхозвредитель |
	| ТН | Террористские намерения |
	| ЧСВН | Член семьи врага народа |
	| ЧСИР | Член семьи изменника Родины |
	| ЧСР | Член семьи репрессированного
T$
	]
	[*5 Табличката е взета от[[https://azbyka.ru/fiction/nepridumannye-istorii-ili-monastyrskie-vstrechi–2/|тук]]. Пропуснати са важните за съветската юридическа правда ПШ, НШ и ТН, означаващи съответно _подозрение_ в шпионаж, _недоказан_ шпионаж и терористични _намерения._ (Вж. например пък [[http://a-fuks.ru/index/statja_58_ugolovnogo_kodeksa_rsfsr_vikipedija/0–379|там]]).]
	[*6 Циничен съветски бюрократичен евфемизъм на _разстреляни_.]
	— Влизай — подкани го чичо му, когато Митя застана нерешително на вратата.
	Коридорът с дъбова ламперия изглеждаше много стилно, а по стените му, сякаш да посрещат гостите, висяха на фотографиите си членове на семейството: дядо му — в цял ръст, с юначна будьоновка и сабя, с която беше клал руските международни реакционери, баба му в експроприирана романтична буржоазна рокля, баща му с победоносна усмивка след парашутен скок, майка му с одухотворено изражение на начална учителка, преподала сякаш току-що урока за мъничкия герой Митя, чичо му Афанасий с чекистка тужурка и пронизителен поглед на районен секретар и леля му в красива униформа на напета капитанка. Липсваше само тьотя Раиса — жената на Владимир Николаевич, но тя беше все още жива, а и може би нямаше подходяща героична фотография. Роднините му сякаш го посрещаха и добре, че не задаваха въпроси, защото Митя беше кривнал доста встрани от водещия в светлото бъдеще път и нямаше да може да докладва за успешно изпълнен синовен дълг.
	— Какво ги гледаш? Сигурно си мислиш „Добре, че не могат да говорят“ — стресна го гласът на дон чичо му.
	Митя замълча със страхопочитание. Нямаше откъде да знае, че Владимир Николаевич си беше мислил същото безброй пъти, когато минаваше през коридора на семейната памет. Отначало той изпитваше едва ли не угризения от дейността си, но един ден неговият Кръстник го светна, че ако при капитализма не може без мафия, то при социализма пък съвсем не може. Постепенно откри, че тя е също толкова здравословна среда, колкото партийния каймак, а и върши същото като него, само че с други средства. „Хъ, защо пък с други?“, проблесна на дон Николаевич в един прекрасен летен ден, когато бяха бетонирали на далечен строеж вражи агент, промъкнал се вероломно, но и наивно в тяхната сплотена организация.
	— Да чуем сега какъв ти е проблемът — подкани го чичо му, когато седнаха на тежкарските кресла в хола, и Митя му разказа.
	— Какво искаш от мен?
	— Искам да го пратя там, където и той мен — да се въргаля в прахта. Иначе трябва да се махна от Нововоронеж.
	Можеше да го разбере, момчето. Като те бият, обикновено боли. Но по-лошото беше, че напердашеният губеше доста от авторитета си пред онези, които са се страхували от него. А страхът беше фундамент на тяхната организация. И ако донът искаше да използва племенника си за целите й, а той го искаше, трябваше да покаже, че не могат така своеволно и безнаказано да бият неговите хора.
	— Това може да се уреди. Обаче ще трябва да го заслужиш.
	— Кажи само как.
	— Искам да престанеш да бъдеш черната овца в рода. Идват нови времена и ти трябва да станеш опора на бизнеса ни в цялата Воронежка област.
	— Ще го направя, чичо — каза ентусиазирано Митя и си представи как приятелите му са се наредили на опашка да му целуват ръка. — Само че така няма ли да вляза в конфликт с Валери Краснов?
	— Ще влезеш. Но не като се биеш с юмруци. Крайно време е да покажеш, че имаш в главата си мозък, а не разреден квас.
	Митя преглътна обидата.
	— Добре, с Краснов ще се спогодим някак си, а с ченгетата? С тях как ще се оправям?
	— Ти замислял ли си се на какво се крепи нашата организация?
	— На парите и на това, че тези, които се опитват да ни прецакват, ги чака дървена жилетка. На какво друго?
	— Това, което казваш, е вярно, но има едно съществено допълнение: ние внасяме ред в това могъщо государство и затова в работата си се облягаме на третия кит — милицията и нашите големи приятели от ЧК.
	— Това е майтап, нали?
	— Не се шегувам. Мислиш ли, че ако те наистина решат да ни преследват, няма да ни смачкат като кулаците, анархистите, троцкистите, толстоистите или — Владимир Николаевич направи неопределен жест — абстракционистите*. И това, че не ни преследват с истинската си мощ, си е равностойно на подкрепа. Ние, Митя, се опираме главно на тях — не на цялата милиция, разбира се, а само на най-прогресивната й част — подсмихна се Владимир Николаевич и продължи поучително. — На първо място, това са онези корумпирани ченгета и управници от високите етажи, на които редовно плащаме. Те размахват театрално пролетарските си мечове, но ние имаме един непробиваем щит: корупцията. Тя, драги, е основен държавен механизъм още от времето на Петър Велики. Има и друго, което ни сближава: това, че нашата организация си прилича с тяхната като две капки вода. И накрая, те отдавна са разбрали, че без нас в тая държава не може да има ред.
	[* Владимир Николаевич е знаяч (или _дока_, ако използваме речника на Висоцки и Даль) на съветската система и не оригиналничи самоцелно. Има хора, които още помнят, че към тоя кратък списък могат да се добавят още десетки „видове“ от „вражески елементи“, определени за разстрел или изпращане на стада в обширните пространства на Далечния север, където са си измирали от само себе си. Имало е държавен план и десетките хиляди доблестни негови реализатори са се стремили да преизпълнят скъпернически ограничените лимити от някакви си там стотина хиляди „вражески елемента“, предназначени за избиване — това за средно голяма република (това пък, разбира се, е само за една _кампания_ — дет’ се вика, годишния урожай). Като повечето съветски хора, и те са таили мечти да станат носители на ордена „Ленин“ или поне да додрапат до медал за храброст и летуване в Крим (!)*1. А другарят Сталин е давал разрешителни бележки за надлимитните бройки, като за дребни количества — до десетина-двайсет хиляди — е използвал (за икономия) ненужни парчета хартия и прочутия си червен молив. Водени от братския опит, нашите вождове и учители въвеждат още със стъпването си на родна земя същата практика и в малка и пиклива България. И тя си има колкото щеш такива герои. Един от върховете е известният на всички лагерници генерал-полковник убиец от Белене и Скравена (няма да цитирам името му, за да не омърся великия роман). За тая си дейност (ако не броим кражбите от Людмиления фонд и традиционните служебни мръсотии, той друго не е правил) другарят е награден със златната звезда на герой на соцтруда. От Москва пък му дават орден „Красное знамя“, който, както е известно, се дава за „_особена храброст, самоотверженост и мъжество, проявени при защитата на социалистическото отечество_“. Който иска, може да потърси повече информация в „Архипелаг ГУЛАГ“, книгите на Владимир Буковски и хилядите други свидетелства*2, но предупреждаваме, че това не е занимание за хора със слаби нерви. Известно ни е от неназоваеми източници, че в тая връзка веднъж инж. Къбоков възкликнал сред приятели… (цензурирано). Други път твърдят, че той казал… (цензурирано). Митко Динев*3 пък процитирал… (хептен цензурирано). Едва ли ще узнаем някога истината.]
	[*1 Удивителната на това, както и на други места (става дума пак за същото _място_), е добавена очевидно значително по-късно. Удивляваме се, че авторът е успял да попрочете нещичко от романа си, за да го актуализира във връзка с последните геополитически промени. Удивително е… (цензурирано).]
	[*2 За нашия защитавал партийната правда герой — например [[http://www.decommunization.org/Articles/Hristov15.htm|тук]].]
	[*3 Велик старозагорски поет циник. Ако се познаваха с Божо, много щяха да си допаднат.]
	— Ти си ме учил, че няма неподкупен служител. Има само неправилен подкуп. И за организацията мога да се съглася. Само че как така без нас не може да има ред? Нали ние сме точно против тъпия им болшевишки ред?
	— На пръв поглед е така, Митя, но само на пръв поглед. Помисли си, откъде хората купуват онова, което непрекъснато търсят? Това може да са италиански обувки, шпеков салам, черен хайвер, финландски мебели или водка за празниците. Откъде ги намират, след като нашите магазини не са направени с такива сантиментални цели?
	— От черната борса, то е ясно откъде.
	— Правилно. Сега си помисли, че точно по този начин се доставят повечето от стоките, необходими на съветския гражданин. Как мислиш се управлява цялата тая гигантска търговия, когато няма Министерство на черния пазар? Задавал ли си въпроса кой в действителност ръководи всичко?
	— Не, чичо — каза чистосърдечно Митя.
	— Ние. Ние създаваме и контролираме реда. Ние казваме кой участва и докъде са неговите права. За масите властта се кове от указите и решенията на вожда, от сивите кардинали от политбюро и секретарите на разни обкоми. Понеже тя отдавна не се нрави на никого, за да се задейства, трябва смазващата сила на легионите с червени служебни карти и пищови на кръста. Ние също имаме структура, йерархия и съвещания като техните пленуми и конгреси.
	— Да, чичо. Знам, че шиеш костюмите си на Кутузовския*.
	[* Тук Митя вероятно има предвид Кутузовския проспект.]
	— Не ме прекъсвай. Освен структура, ние имаме свой съд и огромна армия от зекове. Само че ние не можем да размахваме като тях червени книжки, а за употреба на оръжие могат да ни изправят до стената. В замяна притежаваме друга власт: властта на парите. Тя е толкова по-могъща, колкото по-голямо е тяхното количество. На някого може да му се струва, че тези, които властват в Русия с указите и решенията, могат да издухат тия хартийки като опадали листа. Обаче на, не могат. Вече повече от половин век все не успяват и не успяват. Пробвали са и те самите да се възползват от тяхната власт. И Владимир Илич, и другарят Косигин* се опитаха да направят някакъв социализъм с частна инициатива. И двата пъти, щом позволяваха да се развихрят новите капиталисти, дефицитните стоки бързо изчезваха. Изглеждаше, че ще останем на сухо. Но това не се случи. Знаеш ли защо?
	[* Владимир Николаевич* намеква за НЕП-а, както и за опита на министър-председателя на СССР Алексей Косигин близо половин век по-късно да повтори идеите му. През 1965 г. той предлага да се даде възможност на предприятията от леката промишленост, без да се съобразяват с държавния план, да произвеждат със своите производствени мощности и по усмотрение на своите ръководители някакво количество от липсващите на пазара стоки. Тези неоспорими елементи на свободен пазар и предприемачество за две години довели до 50% увеличение на производството на леката промишленост. Ние, които благодарение на прозренията на инж. Къбоков познаваме социализма както първият рентгенолог Иван Василиевич, веднага можем да прозрем какво се е случило по-нататък. Тези, които не могат да приложат учението на нашия корифей, но жадуват за знания, могат да потърсят в мрежата материали за руската мафия. Ето например по-разказвателно [[https://www.youtube.com/watch?v=bArM4ursRjo|филмче]] за няколко от нейните capo di tutti capi-та.]
	[* Много години след написването на тая книга, един ден случайно и дет’ се вика ни в клин, ни в ръкав, забелязах колко метафорично името на героя мафиот обединява името на другаря Ленин и бащиното име на другаря Косигин. Хайде, авторът на НЕП-а го знаех по _име и отчество_. Но че председателят на Съвета на министрите на СССР се е казвал по баща Николаевич научих случайно десетина години след публикуването на търговския вариант тая книга. По мое време той беше популярен като Алексей Косигин. Откъде да знам, че баща му се е казвал Николай?* Вероятно в тоя живот няма да разбера защо от хилядите имена и фамилии съм избрал точно тези две. Може би все пак съм чул нещо с глухите си уши. А може да е и просто защото той единствен от съветските вождове беше симпатичен на всички. Какво говоря, Божо го харесваше. Даже веднъж ми каза „Тоя човек има интелект колкото целият им ЦК. Заедно с кандидат-членовете“ — и се захили.]
	[* Не ме слушайте какви ги дрънкам. Аз и това, че другарят Косигин е имал такива идеи не знаех. Научих ги чак оня ден. Тогава вмъкнах и пасажа за НЕП-а и римейка му през 65-та. Уж Владимир Николаевич ги е казал. Може и да е така, аз откъде да знам. Във всеки случай, стана още по-ясно, че нещата са съвсем объркани. Хъ. Не стига, че съм го кръстил така, ами и на баща му какво име съм измислил. И какво излиза? Ленин + Косигин (по баща) = Кръстникът (от Москва). Да беше ме видяла учителката ми по математика какви теореми доказвам, щеше да се гордее с мен. Ама, не доживя, горката. Иначе щях да я потърся — да се похваля. Какъвто съм си скромен, можех поне веднъж се изфукам.]
	— Не чичо — призна чистосърдечно Митя.
	— За наш късмет при тия половинчати мерки държавните предприятия си оставаха и там плъзваха такива нелегални производства и кражби на суровини и техника, че нашите вождове и двата пъти се уплашиха и бързо върнаха системата в познатото й уж безпарично русло. Обаче парите, Митя, се оказват страшна сила. Тяхната власт прониква през всички дупки на системата и я запълва, както водата запълва каютите и трюмовете на потъващ кораб. И това не може да е другояче — ти сам знаеш, че нашата огромна държава се крепи на черния пазар*1. Там командваме ние по стария изпитан способ — с любимите ни съветски банкноти. От търговията с дефицитни стоки се трупат много пари, които нашите апаратчици наричат нетрудови доходи. С тях пък вървят ръка за ръка рекета, обирите, измамите, грабежите, валутната търговия и нелегалните производства. През последните години нашите нелегални заводи са се удесеторили. Както е тръгнало, скоро от произведените в тях стоки ще печелим повече отколкото печели държавата от своите калпави предприятия. Независимо дали им се иска на днешните властници, всичко това съществува и се нуждае от як контрол. И понеже могъщата ни икономика в сянка не съществува в официалните отчети на КПСС*2, командването на парада сме поели ние. Представяш ли си какво ще стане без нас? Какво ще стане с цялата тая огромна подмолна структура на вездесъщата черна борса, чрез която се преразпределя всичко във великата Рус? Всеки ще влачи, ще дърпа, ще ръга, ще удря… Ще тръгнат бунтове и сблъсъци, пред които протестните стачки на запад ще са като празнични манифестации. У нас ще настъпи абсолютен хаос. Това, синко, ще е краят на социализма. А ние не искаме той да си отива. Свикнали сме с нашия прогресивен строй. Затова сме и в съюз с чекистите — интересите ни са общи и те ни помагат, като не забравят да приберат своя дял.
	[*1 За да станат тези думи на Владимир Николаевич очевидни за всички, трябваше да се напише гениален роман. Отново напомняме, че точно него четете.]
	[*2 КПСС — Комунистическа партия на Съветския съюз. По мнението на инж. Къбоков е втората от най-отровните и ретроградни _публични_ организации в историята на човечеството.*1 Получила това име лично от един от — според инж. Матей Проданов — най-жестоките масови убийци, тавариш Сталин. Донесла безброй беди на т.нар. съветски народи, както и на всички останали*2. Забранена е на 29 август 1991 г. с указ на първия руски президент Борис Елцин. Една знаменателна за историята дата. На нея Навуходоносор ІІ (същият оня Набукаднесар и прочее) разрушава Соломоновия храм*3, Петър І забранява брадите*4, Фарадей открива електромагнитната индукция*5, Готлиб Даймлер изобретява мотоциклета*6, СССР тества първата си атомна бомба*7, а Бийтълс дават последния си концерт*8. Ще отбележим мимоходом, че 29 август (__11 септември__ стар стил или още _Секновение_*9) е паметен и с отсичането главата на Йоан Кръстител. Най-накрая, на тази дата е роден и Божидар Къбоков*10. Вж. също и забележката към забележката за Никулин по-надолу, както и втората забележка към тая забележка. Те определено са за отбелязване. Много са забележителни.]
	[*1 Коя е първата той още не ми е казал. Питал съм го много пъти, но той — не, не казва. Сам трябва да се досетиш, вика.]
	[*2 С изключение на американския. Божо ми е казвал, че на него — поради някакви неизвестни за нас простосмъртните обстоятелства — бедите на останалите народни маси носели само разнообразни ползи.]
	[*3 586 г. пр. Хр.]
	[*4 през 1698 г., в знаменития си указ „О ношение…“ и так далее.]
	[*5 1831 г.]
	[*6 1885 г.]
	[*7 1949 г. на полигона Семипалатинск, днешен Казахстан.]
	[*8 1966 в Кендълстик парк, Сан Франциско (Циско).]
	[*9 За датата на това събитие узнах на 22.03.2019 г. — един ден, който май не е [[https://www.viapontika.com/index.php?page=article&article=18896|забележителен]] с нищо друго по-значимо.]
	[*10 ???*11]
	[*11 (11 звездички (подзабележки), виж ти) Наскоро се сетих спонтанно (тъй като избягвам да мисля по-продължително), че _август_ означава _божествен_. Може би заради това и _Божидар_ е наречен така — в чест на рождения си месец. Ако поне едно нещо от всичко това го знаех или го бях съобразил още в самото начало, щях да съчиня друга книга, която не е толкова натоварена със скрити планове и затова е по-четивна за младото (и за старото) поколение — абе, като _писателски_ рап или нещо подобно — от няколко повтарящи се думи, свързани с подходящи препинателни знаци и без запетаи, понеже ги мразя. Бая нещо можеше да напиша. Ама на, загубих си времето с глупости.]
	— Какво излиза тогава? Трябва да се обаждам на кварталния, като правим някое ударче, така ли?
	— Не. Не ме разбираш правилно — възрази кротко донът. — Дребните риби* изобщо не си дават сметка каква на практика е нашата роля. Но това не е важно и те не ни интересуват. Важно е нашата роля да я разбират големите шефове. Те не само са нашите най-големи и важни клиенти. Те — запомни това — са изключително умни хора и отдавна са разбрали каква е реалността и как могат да ни използват, като същевременно дават вид пред простолюдието, че се борят самоотвержено с нас. Това не значи, че с нас не се борят доста от тях. Напротив. И ти ги знаеш — това са принципните. От тях няма спасение, освен едно — сицилианската вратовръзка.
	[* Много години по-късно Кеворк ще използва за изразяване далеч по-изразителния, бихме казали, израз „цацата в занаята“.]
	— Аз знам как се връзва — захили се Митя.
	„Теб май сега само за това те бива. Дано мога да го науча на нещо това теле — помисли загрижено Владимир Николаевич. — Нямам особен избор, това е. По-добре е на него да се доверя, нали е своя кръв. Само трябва да внимавам повече.“
	Той въобще не си направи труда да обяснява на племенника си, че през талазите на студения северен тайфун, който вече шейсет години жулеше огромната държава, чувствителните носове на големите донове долавяха поривите на един нов, сгряващ сърцето капиталистически ветрец, който обещаваше да издуха вонята на съветската „жизнь“ и да донесе желания от всички здравословен мирис на западния life. Вместо това само повдигна отегчено вежди като учител, който разпознава тройкаджията пред себе си, въздъхна, помълча малко и после внезапно попита:
	— Къде е сега твоят човек?
	— Ще дойде всеки момент тук, в Москва.
	— Дълго ли ще стои?
	— Не зная. Чувал съм, че групите остават няколко дни, докато изпият парите.
	— Добре. Ще ти дам трима от моите хора. Те са достатъчно опитни. Ще имаш на разположение и две коли. Ще го прихванете на гарата. Няма как да го изпуснете, освен ако не се напиеш. Ще следите тоя юнак, докато се открие възможност да изпълниш мераците си. Позволявам ти веднъж и по изключение лична вендета. Само че — без сакатлъци. Разрешена ти е „средна телесна повреда“. Нали така пише в твоето медицинско? — попита донът, но на Митя дори не му мина и през ум откъде той знае тая дълбаеща самочувствието му диагноза. — Не искам да те вадя после от дранголника — продължи чичо му. Не си и помисляй да злепоставиш нашата организация. Тогава ще забравя, че съм ти чичо, нали се сещаш. Искам всичко да мине бързо и, пак ти повтарям, без сакатлъци. После ще се върнеш в Нововоронеж и ще започнеш най-после истинската, сериозна работа.
	— Добре, батька — каза почтително Митя, все едно целуна ръка на Владимир Николаевич.

	* * *

	Българската група отпътува за Воронеж на другия ден следобед.
	Изпращането беше скромно, но в градчето се беше разчуло за любовния роман на Божидар и Наташа и в отношението на изпращачите личеше топлота. Даже Наина Церберовна се стараеше да не гледа инж. Къбоков толкова подозрително, а малко повече.
	По пътя българската група пееше патриотични песни, шофьорът спира на два-три пъти да вземе закъсали руски граждани — най-вече селяни, те съвестно оставяха по някоя копейка „на чай“ в специална картонена кутийка, а Егор Алексеевич час по час поглеждаше часовника си, за да стане ясно, че и той не е кой да е. Божидар гледаше през прозореца като руски декабрист, който отива на заточение, но от погледа му не личеше дали е изперкал дотолкова, че да мисли на вече родния му език нещо от рода на „Везде передо мной подвижные картины“…*
	[* Везде передо мной подвижные картины — стих от стихотворението „Деревня“ (1819) на Александър Сергеевич Пушкин. Както е известно, той е явен сторонник на декабристите. Едва… нам колко си години след написването на великия роман стана ясна същността на това явление, а именно след премиерата на филма „Съюз на спасението“. И каква е тя? — може да попита някой. Ами, отговорът е, че тя е много комплицирана и главно изключително противоречива.]
	Когато Божидар слезе от автобуса на Централна гара във Воронеж, най-напред видя Наташа.
	Всички подробности по пътуването на групата за Москва бяха предварително уредени и той си мислеше, че трите часа до тръгването на влака ще имат протоколен характер. Имаше само един дребен проблем — купуването на билет за Наташа. Затова той смело тръгна из огромната зала на руския вокзал, за да открие гишетата, където се продават билети.
	Такива обаче нямаше. Тоест, не че нямаше. Имаше, само че на прозорчетата им висяха различни табели. На първата от тях пишеше „За инвалиди и герои от Отечествената война“, на съседното гише имаше табела със странен надпис „За пътуващи по телеграми“, а на останалите гишета бяха окачени обикновени табелки с надпис „Билети няма“.
	Божидар беше, както казват руснаците, „человек бывалый“*. Справял се беше с почти невъзможни за простосмъртните ситуации. Например ходеше с джапанки на работа, когато това беше абсолютно забранено. Можеше да намери маса в ресторант на морето, където винаги всичко е заето „за чуждестранни групи“. Успяваше да купи хляб в неделя от кръчми, в които строго се спазва обичая да не се продава тоя продукт без специалните протекции на поне двама водещи пияници. Можеше дори да се снабди с „Кръстникът“ — тая най-търсена за всички времена и народи книга, без да е барман, склададжия или поне продавач в магазин за преоценени тапети. Веднъж накара и оня проклет влахундер — салджията — да го превози на острова само срещу едно голо обещание да помогне когато има нужда в неопределеното бъдеще. А беше на Първи май преди манифестацията, и онзи после му призна, че не е срещал изнудвач като него.
	[* Человек бывалый — препатил човек; някой, който става за всичко; който тежи на мястото си; дялан камък (рус.). Ако не е чел първата книга, всичко описано по-долу едва ли ще говори на читателя нещо за свръхспособностите на инж. Къбоков. Целият разказ е такъв. Това е просто фентъзи, в което сякаш си в измислена страна с абсолютно непонятна действителност и съответно толкова странни качества и поведение на героите. Но тук авторът няма нужда да измисля нищо — тогава реалният соц така беше изкривил всичко, че като го описваш, наистина звучи като неразбираема фантастика за човек от нормалния свят. С тая разлика, че всичко се случваше наистина.]
	Такъв човек беше. Но тук май работата се закучи.
	— Ето, за това ти говорех — чу той гласа на Наташа, докато разглеждаше наум варианти за изход от кризата. — Да се купи билет в петък за където и да е, и особено за Москва, е просто невъзможно.
	— Почакай, за нас, съветските хора — Божидар се ухили, — няма невъзможни неща. — Какво означава това „за пътуващи по телеграми“?
	— Това значи, че имаш телеграма за смъртта на някой роднина или нещо друго неотложно. Понякога дават билет и ако някой много близък се жени.
	— Излиза, че няма да ни огрее.
	— Невъзможно е, нали ти казвам.
	Нямаше как да мине за герой от Отечествената. На инвалид можеше да се направи, ако трябваше да се качи от първата врата на автобуса. Беше го правил веднъж в София. Шофьорът го изчака, като видя в огледалото как се криви и куца с достойнство и сдържана мъка — явно талантлив младеж, засегнат от незаслужено нещастие. Може би докато е откривал свръхнова*, докато е ваел скулптура, съчинявал е кантата или е доказвал по нов начин теоремата на Питагор. Когато влезе в автобуса, двама по-възрастни мъже и едно сладко маце скочиха веднага да му отстъпят местата си, горките. Да, номерът можеше и да мине. Стига, разбира се…
	[* Свръхнова — в астрономията, свръхнова (или супернова) се отнася до няколко вида [[https://bg.wikipedia.org/wiki/%D0%A1%D0%B2%D1%80%D1%8A%D1%85%D0%BD%D0%BE%D0%B2%D0%B0|звездни експлозии]], пораждащи изключително ярки обекти, които постепенно избледняват в течение на няколко седмици или месеци.]
	— Инвалидите тук имат ли удостоверения? — попита Божидар.
	— Имат.
	— Значи и това отпада.
	Наташа замълча.
	— Почакай ме тук.
	Божидар се пазари поне десетина минути с касиерката. Отначало тя слушаше лъжите му благосклонно, но той прекали, като й предложи десет рубли. Тя или наистина нямаше билети, или се усъмни, че това е номер на ЧК, и трясна прозорчето под носа му.
	Оставаше само една възможност и Божидар любезно се информира от една железопътна фуражка къде е началник-гарата.
	— Защо ви е? — осведоми се фуражката.
	— Аз съм от българска група. Възникна проблем и само той може да го реши.
	— Ето го — посочи фуражката униформен, гладко избръснат мъж на средна възраст, който разговаряше с важен вид насред залата с друг, очевидно не толкова важен другар.
	Инж. Къбоков се представи и стегнато изложи същината на проблема: Той е водач на група български специалисти, атомни енергетици. Трябва да пътуват за Москва, но един от тях е загубил билета си, а на касите няма. Затова търси съдействието на такъв отговорен началник — специалистът трябва да пътува с групата. Ако остане, какво ще прави цяла нощ, като научи наизуст указанията от листовките по стените на чакалнята — пошегува се инж. Къбоков.
	— Имате ли съпроводително писмо от вашето посолство? — запита началникът без капка чувство за хумор.
	— Не — призна инж. Къбоков, — но…
	— Тогава вашите домакини от Атомната в Нововоронеж трябва да дойдат при мен — прекъсна го началникът.
	— Но те си тръгнаха — излъга отчаяно Божидар.
	— Тогда, дорогой, разговор с Вами не получится* — сложи край на преговорите началникът и тръгна да разговаря с други нуждаещи се граждани.
	[* Тогда, дорогой, разговор с Вами не получится — тогава, драги (може и скъпи), разговор с Вас няма да стане (рус.). Това беше коронен номер на _принципните_ чиновници — да откажат да разговарят. Но то и сега си е така.]
	Инж. Къбоков усети как силно намразва втората си родина. Нямаше какво повече да направи, освен да се опита да подкупи кондуктора.
	Излязоха посърнали пред входа с Наташа и изобщо не забелязаха невзрачната женица с бяла забрадка на сини цветчета, която се доближи до тях.
	— Успяхте ли да намерите билет? — попита тя.
	— Не — каза Наташа.
	— Наблюдавах как твоичкият обикаля гишетата. Мога да ви дам телеграма за погребение. Искате ли?
	— Да — казаха и двамата.
	Жената извади от чантата си телеграфна бланка. На нея личеше печатът на някаква селска пощенска станция и краткият изразителен текст: „Приезжай, дядя скончился.“ Беше подписана от техния неизвестен близък, някой си Жора.
	— Колко струва? — попита Божидар с щастлива усмивка.
	— Три рублички — каза женицата.
	На Божидар му стана много смешно. Крепостта, която бяха изградили руските апаратчици, струваше милиарди рубли и се охраняваше от цели армии с най-различни фуражки, пагони и ордени. Но страховитите й кули бяха безпомощни пред една женица, усетила простия пазарен механизъм на погребалните телеграми. Ето колко струваше цялата могъща съветска система — три рубли. Или понародному — „трояк“. Блядь.
	Наташа се нареди на опашката пред гишето за пътуващи с телеграми и след минути държеше заветния билет за следващия бърз влак за Москва. Нямаше да пътуват заедно, но това беше дребна грижа.


>	Глава IX
>	Лабиринтът на нищетата

E>
	Suum cuique.
@	Марк Тулий Цицерон
E$

	От половин час Алексей дремуцаше в „Каторга“ — една от ония долнопробни кръчми, около чиито входове стоят жени, които показват „живи картини“, а още от вратата те посрещат мошеници, които ти обещават най-весели забавления и щом се хванеш, те обират сръчно до голо. Графът беше седнал на умерено мръсна, но здрава маса в полумрака до стената, сред дим от лош тютюн, миризма на немити съдове и тихо бучене, съставено от равни порции пиянски брътвежи и улични ругатни. Алексей беше виждал много такива бордеи, но тоя тук може би беше носител на рекорда по долнопробност в света и извън него. Славата му беше толкова мрачна, че полицаите го заобикаляха и през деня, а нощем биха влезли само ако им разпореди сам господарят император, и то след като му ударят традиционните от три до пет водки за кураж. Може би заради това с течение на времето тая разбойническа бърлога със символично име се беше превърнала и в първа спирка за избягали каторжници, които търсеха начин да се легализират с подправени документи и бяха готови да платят за тях цена в широки и за местните мащаби граници. Точно с надеждата да срещне някой такъв окаян и готов на всичко беглец беше влязъл тук Алексей. Имаше и един стар спомен, но… той сега нямаше значение.
	Маскиран с изтъркан сюртук, кърпени панталони и избелял каскет, които икономът му купи от битпазара, и с изкуствена брада от някакъв театрален реквизит, графът приличаше на странстващ просяк, който чака да се представи пред шефа на местната гилдия. В кръчмата беше полутъмно — имаше съвсем малко клиенти и светеха само три фенера и една свещ на тезгяха. От избраната позиция Алексей оглеждаше за всеки случай от време на време дискретно обстановката, отпиваше с едва прикрито отвращение от някаква водка, с която сигурно биха могли да се изтровят всички хлебарки в региона, и разсъждаваше за тъпото положение, в което се беше набутал сам.
	Бяха изминали почти два месеца от случката в Сухарьовка и за това време бяха успели да се случат маса неща. Най-напред Костя и Володя отказаха да се включат в заговора. Графът предполагаше, че ще се случи така, но се почувства някак си предаден. Володя се оправда с болната си майка, а Костя заувърта, че с външен човек всичко става несигурно и че наемникът, дори и да го намерят, сто на сто ще ги предаде, защото такава е традицията в руските заговори. И сякаш да направят всичко необратимо, през една мъглява утрин двамата му приятели заминаха за фронта. Останал сам, Алексей беше обикалял безуспешно из безкрайните московски лабиринти на мизерията с надеждата да намери подходящ разбойник, на когото да възложи патриотичната поръчка. Като се изключат няколко сбивания, при едно от които едва не го убиха, нищо друго не успя да постигне. Наближаваше краят на годината, в заговора за спасяване на Русия все още участваше само той, а трябваше да мисли и как да се измъкне от фронта, защото възнамеряваше да сложи край и на ергенския си живот. Още на другия ден след онази нощ поручик Галицин разбра, че се е влюбил в Наталия и като държан на въже иска да се ожени за нея час по-скоро. Но мисълта, че светът — какъвто го познава — в най-скоро време ще рухне, непрекъснато тровеше дните му. Дори и в моменти като този, когато трябваше да се съсредоточи върху всички опасности и да следи разбойниците наоколо да не му изпразнят джобовете, като за удобство преди това го претрепят в набързо скалъпена кръчмарска свада.
	„Няма от какво да се боя. Пищовите ми са отлични. Имам и резервни пълнители. Винаги мога да избия половината кръчма и да се измъкна… Не, аз без съмнение съм луд за връзване — помисли Алексей. — Само ненормалник може да поиска да се жени в такъв момент. Какво мога да й предложа? Спокойствие и сигурност? И как ще живее тя с такъв… самотен заговорник — подсмихна се той наум. — Само че имам ли друг избор? Какво може да се очаква от тая наша огромна маса бедняци при тяхната изумителна, отчайваща, съсипваща мизерия. Ако не я бях виждал с очите си толкова пъти, може би щях да си мисля, че тъжната приказка за малката кибритопродавачка… или оня разказ на Достоевски са… само да ни просълзят и да ни извисят нравствено. Така е. Няма как да не се прихванат откачените теории на тия обесници. Почвата тук е невероятно благодатна“ — помисли графът за болшевиките с омраза, впрочем както обикновено напоследък.
	Но още преди да довърши размислите си за обесниците, Алексей трепна: в кръчмата влезе нов посетител. Беше русоляв сивоок мъж, среден на ръст, с избелял шинел и фуражка с изтъркана кокарда. Приличаше на гимназист, изкарал повечко години в последните класове. Сякаш беше избягал от час, но от по-далечно място, където, изглежда, бе прекарал дълго — и фуражката не можеше да скрие, че там, откъдето идваше, подстригват клиентите си* по характерен начин.
	[* Подстригват клиентите си… — главите на каторжниците били бръснати наполовина — белег, който трудно се скрива при опит за бягство. Сега отново е на мода. Както Божо веднъж коментира, „Вече е за обичайните за пейзажа ни тъпанари с цел да се изявят. Еми, изявяват се“ — захили се той.]
	„Я гледай — каза си графът, — избягал каторжник. Мокър е… сякаш току-що е преминал Лена. Изглежда навън е заваляло. Най-после ми провървя.“
	Мъжът с фуражката седна на съседната маса, сервитьорът му тропна питие в нащърбена глинена халба и изчезна сякаш завинаги. Алексей зачака. Нещо трябваше да се случи. Пришълецът от далечните сибирски простори не беше дошъл тук заради интериора.
	Половин час мина, а надеждите му все още не се оправдаваха. Графът тъкмо се чудеше дали да не потърси някакъв банален повод за запознанство, когато от вътрешността на кръчмата се появи тип с характерен дълъг белег на лицето и се доближи до масата на пришълеца.
	— Носиш ли остатъка от мангизите? — прохриптя белязаният.
	— Да — каза беглецът.
	— Колко са?
	— Петстотин, както се разбрахме.
	— Добре, блядь. Давай ги.
	— Не. Най-напред — паспорта.
	— Както искаш. Почакай тука.
	— Ще почакам. Това го умея — каза беглецът.
	Белязаният се завъртя и забърза към дъното на кръчмата. След няколко минути от тъмнината излязоха още трима юнаци и се насочиха към масата на пришълеца. Той се изправи веднага, но закъсня и екипът за бързи поръчки го обкръжи. Всеки от тях извади някакво оръжие за кръчмарски бой — двама имаха боксове, третият измъкна къса верига, а типът с белега размаха доста ловко дълъг нож.
	— Дай сухото, и ще отървеш кожата — каза той.
	— Без пари съм пак пътник — отговори пришълецът и извади самоделна кама, но онзи с веригата го удари по ръката и оръжието отхвърча. Едва ли му оставаше много до последната спирка.
	В същия миг Алексей скочи, блъсна масата и в ръцете му се появиха двата пищова. Направи го чисто импулсивно, в прозаичен порив на солидарност и защита на изпаднал в беда човек.
	— Не мърдай — извика той. Гласът му беше стряскащо изразителен.
	— К’во ще направиш, ако мръднем? — полюбопитства типът с белега, но като първа мярка прилепи острието по дължината на ръката си.
	— Ами ето това — отвърна графът и гръмна с лявата ръка към свещта на тезгяха. Пламъкът угасна, а по земята се разлетяха парчета от строшен съд. — Останаха още тринайсет патрона — каза той. — Нали знаеш, че тринайсет е фатално число?
	В дъното на кръчмата някой се раздвижи.
	— Кажи на хората си да се оттеглят бавно и обещавам, че няма да ви изтрепя.
	— Добре, спокойно. Прибирайте се — каза белязаният и обесниците му се заотдръпваха.
	— Да тръгваме — кимна графът на непознатия. — Всеки миг може да им дойдат подкрепления.
	Пред вратата той се спря за миг и подвикна.
	— Който от вас може, да брои до петдесет. Дотогава да не сте мръднали. А някой е излязъл, а съм го угасил като свещичката. — Да изчезваме — обърна се Алексей към непознатия, двамата се измъкнаха от разбойническото гнездо и бързо потънаха в дъждовната нощ.

	* * *

	— Имате ли някъде подслон? — попита графът, докато се отдалечаваха почти тичешком от „Каторга“.
	— По-скоро нямам.
	— Как се казвате?
	— Никита Николаевич Мизинов — отговори с готовност спътникът му.
	— Аз се казвам Алексей Романович Галицин. По стечение на обстоятелствата съм граф, но вие не обръщайте на това внимание.
	— Подозирах, ваше сиятелство.
	— Казвайте ми Алексей.
	Останалата част от пътя мина в мълчание. И без думи двамата избираха по-неосветените части на улиците. Имаха и късмет, че не ги срещна някой любопитен и достатъчно трезвен полицай.
	— Стигнахме — каза най-накрая графът и се огледа. — Влизайте.
	— Няма смисъл да ми говорите на „вие“ — каза Никита в антрето. — Там, откъдето идвам, учтивата форма е непозната. Аз постепенно свикнах с по-интимни обръщения.
	— Дмитрий Павлович, моля ви да приготвите някакви сухи дрехи за госта ни — обърна се с усмивка Алексей към изникналия изпод земята иконом. — И нещо за вечеря за двама ни.
	— Веднага, ваш сия’с — отговори той и изчезна.
	— Имате стойка на военен — каза графът, когато влязоха в стаята с библиотеката.
	— Бях кадет, преди да стана каторжник — отговори Никита и се огледа. — Имате доста книги. И обръщението на „вие“ наистина ме кара да се чувствам неудобно.
	— Добре. Разгледайте ги, ако искате, докато чакаме — каза Алексей и двамата се засмяха. — Тук можете да проследите цялата ни литература. Веднъж мярнах дори „Кочубей“ и „Казашка шапка“.
	Никита го погледна — стори му се, че домакинът му спомена заглавията с насмешка, но не успя да разбере и се доближи до книгите. Графът видя как ги докосна — с особен жест. Сякаш бяха част от далечен спомен и искаше да се убеди, че са истински.
	— Я — каза той като разгърна един том с луксозна подвързия, — това не е ли първото издание на „Червено и черно“ от 1831 година?
	— Да, само че то е от ноември 1830-а — каза Алексей, — но на титулната страница е била отпечатана 31-ва година.
	— Не знаех. Тук сигурно има маса първи издания.
	— Ами да. Повечето са такива. Събирани са поне пет поколения. По традиция в рода ни говорим доста езици и сме с либерални разбирания. Тъй че тук има книги за всеки вкус. Въобще, библиотеката ми е ценна от всяка гледна точка — каза Алексей и се усмихна.
	— Виждам, виждам — каза Никита и извади един тъничък том с надпис „Комунистически манифест“. — За това може здраво да си изпатите.
	— Няма опасност. Полицейският пристав е един от малцината, които ми дължат пари. Пък и той на немски знае само отбрани ругатни — засмя се графът и добави: — И не се безпокойте, присъствието на тази книга тук не е заразно, защото аз не споделям идеите в нея.
	— Тези идеи осмислиха живота ми в Сибир, графе. Без тях не зная какво щеше да се случи с мен. Може би щях да се побъркам, да се пропия или да поема обичайния път на руски разбойник. Само мисълта, че бъдещето ни може да се изгради върху правдата, ми даваше сили.
	— Да, „правда“ е хубава древнославянска дума. Само че коя по-точно — правдата-истина или правдата-справедливост?
	— Справедливостта — каза, без да се замисля, Никита. — Кесаревото — кесарю, божието — Богу.
	— Не мислите ли, че тоя начин на преценка е по-скоро по силите само на Иисус?
	— Не знам, не съм го срещал.
	— Аз съм го виждал.
	Никита замълча — може би от неудобство.
	— Германците ми помогнаха. Снарядът, който ни изпратиха за подарък, ме зашемети за половин час. Обаче аз виждах всичко отгоре — как лежа до буцата, която ме трясна по главата и как войниците се щурат край мен. Беше много интересно. После пристигна полковият лекар, пиян както винаги, и започна да ме пръска с вода. Като нямаме медикаменти, можеше поне да ми намаже цицината със спирт. Но той не иска да го разхищава безсмислено. Тогава видях някаква бяла светлина, от която изплува млад мъж. Отнякъде знаех, че това е Иисус. Заля ме едно неописуемо приятно чувство. Зарадвах се, че това ще е краят на мъките ми, но той ми каза, че имам още задължения и трябва да се връщам. И уж беше с някакъв особено мек и топъл глас, но веднага почувствах, че не мога да не се подчиня. Мотая се по долния свят вече маса време оттогава. Чудя се защо. Тук няма особено много неща, които да ме привличат неудържимо.
	— Значи и на вас тоя свят не ви харесва.
	— Разбира се. Не трябва много остър поглед, за да видиш социалната пропаст между нашите селяци, заплашително растящата маса от паупери, която вие наричате работническа класа и онова, което всички наричат дворянство. Това противопоставяне не може да не доведе до жестоки сблъсъци, както вече неведнъж е ставало. На всеки ще му дойде наум, че нещо трябва сериозно да се промени. Може би трябва нов подход в управлението на царството ни. Само че вие сериозно ли споделяте идеята, че ще с това трябва да се заемат безбожници, на които и грамотността невинаги е доказуема? — подсмихна се Алексей.
	— Те могат да се научат да управляват, така както могат да се научат и да пишат.
	— Но тогава дали ще искат да са селяни или пролетариат? И дали всеки може да се научи на всичко? Мислите ли, че аз мога да се науча да пея като оперно сопрано или поне да летя сутрин преди закуска?
	— Надявам се, че не можете да ми докажете и обратното — засмя се Мизинов.
	— Знаете ли, когато следвах във Франция, ми попадна една работа на Николай Иванович Лобачевски*. Докато търси отговор на един основен проблем в геометрията, той променя петата от познатите аксиоми на Евклид — онази за успоредните прави. И получава нова геометрия, в която сумата от ъглите в триъгълника вече не е 180 градуса, а по-малък, представете си. Разсъжденията му са логически безукорни. Това означава, че можете да докажете каквото си искате, стига да промените по подходящ начин постулатите, от които изхождате. Не мислите ли тогава, че въпросът не е в доказателството?
	[* Николай Иванович Лобачевски (1792 — 1856) — руски математик, смятан за първооткривател на неевклидовата геометрия. Публикува работата си в 1829 — 1830 г. В нея, поради причини, накратко пояснени [[https://bg.wikipedia.org/wiki/%D0%9D%D0%B5%D0%B5%D0%B2%D0%BA%D0%BB%D0%B8%D0%B4%D0%BE%D0%B2%D0%B0_%D0%B3%D0%B5%D0%BE%D0%BC%D0%B5%D1%82%D1%80%D0%B8%D1%8F|тук]], той заменя една от аксиомите на Евклид с вариант на нейното отрицание*. В резултат се получава нова геометрия, която (както доказва през 1868 г. Еуженио Белтрами) е също толкова непротиворечива, колкото Евклидовата. Всеки, запознат с тези резултати е наясно, че един спор е съдържателен само когато спорещите са в една и съща аксиоматика от жизнени принципи и е безсмислен, ако това не е изпълнено, Божидар многократно е давал за пример две спорещи страни, които се намират съответно в Евклидова геометрия и в геометрията на Лобачевски. Едната страна, да речем симпатизиращата на Евклид, ще твърди, че сумата от ъглите в триъгълника е 180°, докато другата (настроена проруски) ще посочва също толкова логично, че тая сума е по-малка. Естествен резултат от такъв спор ще е един здрав махленски бой, който ще реши на чия страна е правдата. В подобен случай за по-интелигентните среди съдържателни могат да бъдат само безполезни философствания за това коя от двете геометрии (или други теории, получаващи се една от друга с промяна на някои аксиоми) дават по-добри резултата при описанието на реалния свят. Тези принципни резултати са непонятни за българските политици, които и до ден-днешен по дефиниция са в различни аксиоматики с тъй наречения си народ.]
	[* Същата по принцип и по-достъпна за разбиране от аудитория, която няма достатъчно знания в такава наситена с неприятни ученически спомени област като математиката, е замяната на някои от правилата в шаха, в резултат на което се получава някаква нова игра — например известната „лапаница“. В нея също има различни „дебюти“ и „ендшпили“. И макар че като игра сигурно не е толкова съдържателна, е значително по-весела и забавна.]
	— А в кое?
	— В това дали вашата теория може да се реализира на практика. Да се върнем само за момент на един от вашите основни постулати — този, че ще управляват милионите работници и селяни. Най-напред вие сигурен ли сте, че те ще го правят по-добре от сегашните ни владетели? Това е наука, която се усвоява трудно. Не ви ли се струва, че за това са необходими специални качества — както за математиката и физиката, да речем. Или, защо да навлизаме в тия трудни материи, например като за ездата или играта на шах.
	— Не съм се замислял за това, графе.
	— Сега като се замислите, не се ли сещате за някой от вашите познати, който е стрелял по-добре или е въртял сабята по сръчно от вас.
	— Да, имаше двама такива.
	— Ако обобщите тоя свой опит, има много хора, които се справят по-добре с управлението на предприятия или имоти. Ще ги познаете веднага — обикновено те имат повече пари от останалите. Най-добрите са големите богаташи. Какво е попречило на останалите също да забогатеят като тях? Във вашите книги няма отговор на такива на пръв поглед прости, но очевидно важни и дори може би съдбоносни въпроси.
	— Аз съм чел твърде малко, графе. Там, където бях, нямаше литература по тия високи материи.
	— Да, но в замяна тук при мен можете да наваксате. На първо време можем да си изясним дали една въображаема власт на милиони лаици в политиката и икономиката ще е по-добра от властта на ония, които управляват големи и свръхголеми предприятия професионално и имат дебели, натъпкани догоре с доказателства и пълномощия за дейността си портфейли. С парите се управлява.* И който го може повече от другите, успява да събере повече от тях. Не знам дали сте се замисляли над това.
	[* Ето на, графът и Божо излязоха съмишленици. Нали ви казах? Не съм ли? Еми, казвам ви. Не е чиста тая работа.]
	— Не. Но в древността гражданите са вземали решенията за общността си с гласуване на агората. Демокрацията и републиката не са измислени от вчера.
	— И тук може да поспорим, защото републиките винаги са завършвали с империи или са загивали от нашествия. Във всички случаи си мисля, че едно е особено важно.
	— И кое е то?
	— Необходимо е да сме сигурни, че от вашия набор аксиоми ще следва правилният избор за действие. Ето това е важно.
	Графът искаше да добави „и дали властта, основана на тях ще е достатъчно морална“, но се въздържа, за да не засегне новия си познат.
	— И кой може да ни каже това?
	— Може би поне здравият разум, ако ни е напуснало чувството ни за хумор — каза Алексей и Никита Мизинов се разсмя. — Добре, нека да оставим книгите и да видим какво е приготвил за хапване тукашният домашен джин.

	* * *

	— Ако не сте уморен, можем да минем в хола и да поговорим на чаша хубав коняк — каза Алексей, когато вечерята привърши.
	Холът беше класика — един от онези, в които архитектурният простор съжителства с уюта на старинните мебели и кожените кресла край задължителната разпалена камина, поддържана от невидими като духове майордоми. В такива холове по традиция някой свири на китара старинни романси:
P>
	Ты грустишь все о чем? Не о прошлых ли днях,
	Полных неги, любви и привета?*
	[* Ты грустишь все о чем… — куплет от популярния романс „У камина“.]
P$
	чуват се тихи разговори, примесени със звън на бохемски кристал, студът отвън изглежда само като игра на ледени цветя, а революцията е някакво далечно и безинтересно занимание за вманиачени неудачници, от които обитателите са защитени надеждно от дебелото прозоречно стъкло.
	— Любопитно ми е дали и конякът е връстник на библиотеката — засмя се Никита, когато седнаха до малка виенска масичка и домакинът наля Bisquitte в дълбоки венециански чаши. Беше усетил, че започва да завижда и му стана малко неудобно. А си мислеше, че в Далечния север вече се бе научил да гледа с присмех буржоазния разкош.
	— У нас е като на фронта. Участващите в събитията бутилки загиват млади — подхилкна се Алексей, настроен на съвсем друга вълна. — А вие успяхте ли да участвате в стрелбите? Аз например си погърмях на воля с мортира. Весело си прекарвахме.
	— Последния път, когато гръмнах, беше по ротния ми, преди да замина на север — каза Никита. Дразнеше го тоя изтънчен стил на разговор, но против волята си влизаше в тон с графа.
	— И какво стана?
	— Убих го.
	— За това не пращат на каторга.
	— Нямаше време да търся секунданти — усмихна се криво Мизинов.
	— Значи това било. И как успяхте да избягате?
	— Помогнаха ми мои… другари.
	— Разбирам — подсмихна се Алексей. — Те ли ви направиха привърженик на идеите от малката книжчица, за която преди малко говорихме?
	— Да. Но аз и преди това не съм се чувствал добре сред роялисти… Моля да ме извините за нетактичността.
	— Надявам се, че вие и вашите… другари не възнамерявате да ме експроприирате.
	— Не, аз мисля, че вие доброволно ще ни дадете парите си — отговори Никита и двамата се засмяха.
	— А вашите… другари защо не ви помогнат и тук?
	— Всичките ми опити да се свържа с хората, които ми посочиха, се провалиха — скри част от истината Мизинов. Беше намерил една от явките, но в Далечния север бе научил, че от това да показва пред хората къде крие парите си, е по-опасно само ако издаде намеренията си.
	— И все пак тук нямате ли някой близък?
	— Може да се каже, че не. Аз съм от Питер. Нямам родители. Майка си въобще не я помня, а баща ми почина, докато траеше процесът. Може би от срам. Тук имам сестра, но нея не я броя за роднина. Тя е омъжена за племенника на някакъв… генерал-губернатор — Никита сякаш потърси по-обидна дума от генерал-губернатор, но такава в руския нямаше. — И направи всичко възможно да не опетни честта му. Сигурно вече е забравила и името ми.
	— Какво смятате да правите?
	— Не зная. Опитвах се да намеря фалшив паспорт. Единственият резултат от това търсене досега е нашата среща в оная дупка. Но може и за това да съм дошъл — да се срещна с вас или… с провидението.
	— Е, чак пък толкова.
	— Графе, преди малко не исках да прекъсвам вечерята, но сега мога да ви кажа: няма да забравя, че ми спасихте живота.
	— Мога да ви помогна и в новата му част. Ще намерим паспорт, който ще е досущ като истински, с тая разлика, че ще е абсолютно менте — Алексей се засмя и замълча за момент.
	— Няма да мога да го платя, графе. Тези разбойници ми взеха половината от парите.
	— Нищо. Заплащането му ще е моя грижа.
	— Ако направите този жест, аз ще съумея да ви се отблагодаря.
	— Добре. В такъв случай можете да ми се отблагодарите още сега: в замяна ви предлагам да поразчистите сметките си с държавата. Виждам, че не сте особено възхитен от нея.
	— Значи ще съм ви задължен два пъти.
	— Не бързайте да ми благодарите. Във второто предложение има подводни камъни.
	— Слушам ви.
	— Ще ви дам възможност да премахнете главното зло в царството.
	— Императора?
	— Не. Той може да прави грешки, защото е нерешителен, а на моменти изглежда и слабоволев, но никога не е мислел злото на Русия.
	— Тогава кой? Да не би министър-председателят?
	— Не. Злият демон е друг.
	— Остава само Распутин.
	— Да, точно той.
	— Изненадвате ме, графе. Той е обикновен интригант и използвач, влязъл случайно в кухнята на властта. Говори се, че има и някакви мистични способности, но доколко това е истина? Вярно, погледът му е хипнотичен, но това достатъчно ли е, за да се влияе съдбоносно върху бъдещето на Русия?
	— Е, аз съм на друго мнение. Напоследък си мисля, че неговото отстраняване ще ни спаси от катастрофа. Това може и да е спорно. Приемете ли предложението ми, в духа на съзаклятието аз ще дам за общото дело и последните си двайсет хиляди рубли. С тях вие можете да се отдадете на кръчмарски запои или да ги изхарчите благородно в полза на пролетариата.
	— Значи вие ми предлагате ролята на наемен убиец — Никита надигна замислено вежди — в името на спасението на Русия.
	— Не е точно така, но щом предпочитате този израз…
	— Защо не го направите вие, графе? Стреляте превъзходно. А като гледам, и вие сте ерген като мен.
	— И тук, и в Питер ме познават прекалено много хора и охранката лесно ще надуши какво искам да направя — каза част от истината Алексей. — И така рискувам прекалено. Дори да успея във вашия вариант, ще се наложи да се махна оттук. Къде да отида? Не ми се живее във Франция — французите са републиканци, а аз съм монархист. С германците сме във война, а в Англия пък климатът е отвратителен.
	— А Италия? Там климатът е мек, а местните жители са сърдечни и гостоприемни.
	— Там трябва да си изкарвам прехраната с пеене, а аз не зная неаполитански и не мога да изкарам докрай нито една канцонета. Да не говорим, че нямам горно „до“.
	Събеседникът му се засмя и поклати глава.
	— Вие какво, да не би да харесвате тоя разбойник?
	— Не. Не обичам двуличниците. Не обичам и тези, които действат зад гърба на другите. И направо мразя онези, които се поставят вместо закона или над него. Тъй че отговорът ми е по-скоро „да“, но за всеки случай нека да си помисля още веднъж.
	— Добре, само побързайте, че ме чака работа и в имението. Тия селяндури нищо не правят като хората, без цял ден да висиш на главите им.
	— И дядо ми е бил крепостен селянин, ваш сия’с — изимитира обръщението на простолюдието към графското съсловие Никита. — Самообразовал се е и достигнал дотам, че е пишел срещу някоя копейка прошенията на господарите от околията. Откупил се малко преди Царя Освободител* да направи тази сделка безплатна. После пратил баща ми да учи в Париж и когато той се върнал, бързо станал дворянин.
	[* Царят Освободител — Александър II (1818 — 1881), руски император, наречен така, защото отменя крепостното право през 1861 г. Този акт, както е казвал Божо, е един от най-добрите примери за това, че _свободата винаги се дава от някого_. Значи тя не може да бъде безлично понятие.]
	— Виж ти, а аз се чудех откъде напоследък сред дворяните се появи такъв здрав селски манталитет — засмя се Алексей, а след него и Никита.
	Не бяха врагове. Поне засега. А ако успееха да направят една завера и да премахнат Гришата Распутин, можеха да бъдат и приятели.
	И защо не — в Русия са се случвали и по-странни неща.

	* * *

	Българската група пристигна в Москва без премеждия сутринта в осем. На гарата никой не ги очакваше. Вече бяха свободни — поне от контрола на нововоронежките другари. Помъкнаха куфарите с радостни предчувствия, натовариха се на три таксита и поеха към бленуваната гостиница.
	В края на командировките винаги се икономисваха доста рублички от ниските цени в „Дон“. В Москва имаха предварително ангажиран второкласен хотел, но Божидар беше обещал, че няма да връщат спестеното с пот на чело на ония тупани от министерството, а ще нощуват в най-жадувания хотел от българските командировани — легендарният [[https://ru.wikipedia.org/wiki/%D0%A0%D0%BE%D1%81%D1%81%D0%B8%D1%8F_(%D0%B3%D0%BE%D1%81%D1%82%D0%B8%D0%BD%D0%B8%D1%86%D0%B0,_%D0%9C%D0%BE%D1%81%D0%BA%D0%B2%D0%B0)|„Россия“]]. Цялата група чакаше приказния лайф.
	Унесен в мечти, Божидар въобще не обърна внимание на поочуканата светлосиня волга — стар модел, която тръгна малко след тях, нито забеляза, че тя ги следваше неотклонно и определено професионално през целия път.
	Не бяха успели да въздъхнат щастливо няколко пъти, и вече спираха пред олицетворението на могъщата Рус. Втурнаха се те с весела глъч към шикарните комнати, но… нямаше места. Казаха им го в очите на рецепцията. Руснаците може и да са на моменти жестоки, но иначе са прями и честни хора. В целия гигантски хотел нямаше свободно легло. Такива бяха фактите.
	— Едва ли ще намерите свободни места и по другите хотели — обобщиха дежурните и за достоверност поклатиха глави.
	Божидар щеше да попита дали не могат освободят една-две комнати, като изгонят няколко вражески шпиони, настанени извън женевските конвенции, но си затрая. Нямаше настроение за шеги. Влакът на Наташа трябваше да дойде в десет. После щяха да намерят хотел. Места нямало. Айде де.
	Върнаха се на гарата. Обаче влакът не дойде.
	„Кой знае по коя линия се е забил — помисли Божидар. — Слава богу, че са в Русия. Най-много да чакат някъде машинистът да поизтрезнее, а после той веднага ще тръгне в посока към водката. Руснаците са като компасчета. Ако беше българин, можеше да е закарал влака на конфуто си — върви, че го чакай, докато засади картофите.“
	Но нямаше време да им се криви и да им се плези. Затова той организира вахта и тръгна към другарите от „Управление высотных домов“. По съвета на администраторката единствено там можеха да решат проблема с настаняването им.
	Всичко се разпределяше централизирано, но все пак му се стори странно, че има организация, която разпределя десетките хиляди туристи в неизвестен брой московски хотели. „Може би е нещо като американската компютърна система за заявки на самолетни билети“ — предположи Божидар, докато таксито го откарваше към управлението, ескортирано от синята волга.
	На стълбите пред сградата седяха две възрастни жени и по облеклото им личеше, че чакат от дълго време — толкова беше овехтяло.
	— Това ли е управлението? — попита инж. Къбоков.
	— Място в хотел ли търсите? — напипа веднага същината на проблема една от жените.
	— Да.
	— Няма места — каза другата. — Ние чакаме тук от два дни.
	— Другите не издържаха и си тръгнаха снощи. Само ние останахме — каза първата.
	— Надявахме се — почивен ден е, пък и като сме само ние… Ама на — няма.
	— Как така няма да има места? Сега ще намерим — каза Божо.
	Той си представи огромния град, пълен с дебели, охолно живеещи московчани. Московчани не бяха дебели, но другото по му вършеше работа. Представи си, че двете женици са дошли от Рязанска губерния да купят от великия град нещо рядко срещано — например салам. Те обикновено затова идваха. В Рязан бяха загубили технологията за производство на този продукт и вече не го произвеждаха. Дошли са те да купят, но на, московчани не ги пускаха. Сякаш бяха „немецкие захватчики“, а не мирни сънароднички, дошли с туристическо-покупателна цел. Видя несправедливостта и реши, закопня, закле се да помогне на двете женици с цената на всичко. Затова инж. Къбоков се втурна устремно по стълбите към компютърната зала. Нагоре, нагоре… Ето че стигна задъхан. Зала и компютри нямаше, но имаше гише с прозорче и дежурен. Беше облечен в сив костюм, а физиономията му приличаше на формуляр за настаняване.
	— Няма места — каза дежурният, като уцели точно момента, в който Божидар си отвори устата.
	— Как така няма места? — изразходва глупаво Божидар събрания въздух. — Ние сме от България.
	Нямаше начин да не откликнат, като разберат братския характер на посещението.
	— Щом сте от България, идете в хотела на посолството си — отреагира спонтанно братският супервайзър.
	— Как е възможно в цяла Москва да няма свободно легло? Поне за двете женици, които чакат долу, трябва да намерите.
	Каза го гордо и достойно. Като Демостен пред атинския народ. Не, не е това. Като американски президент пред ония тулупи от Долната камара. Това пък откъде ни дойде наум? Като болшевик в руската Дума. Ето, това е.
	— Не си пъхайте носа в чужди работи. Може да има неприятни последствия — каза супервайзърът и го изгледа. После внезапно стана и — прас! — затвори прозорчето. Направо му отсече главата.
	Руснаците почти бяха осъществили хитрата идея на Калигула: народът да има само една глава, за да може да си я клъцне с един замах. Трудно му било на човека да измисли механизъм, който синхронно да отсича хиляда глави. По онова време всичко било изостанало и примитивно. Затова си мечтаел простодушно за такъв… обединен, може да се каже, народ. Две хиляди години по-късно кремълските гении бяха решили проблема и бяха измислили за цяла Русия система от малки московски прозорчета. Каквото и да поиска да прави народът — да пътува, да си намери стая в хотела, да получи отпуск, да му отпуснат заем, да постъпи на работа или да си купи билет за хокей — каквото и да се опита да направи, рано или късно ще трябва да застане пред някое от тези прозорчета. Подаде си народът главата през прозорчетата, и — прас!
	Много сладко.

	* * *

	През това време на някои хич не им беше до смях.
	Наташа пристигна към два следобед, когато народното недоволство беше стопило симпатията на мъжката част от групата към страданията на не чак толкова младия инж. Къбоков. Сами можете да се досетите, че когато Божидар видя Нат, слънцето огря тъпите московски улици. А може да ви дойде наум и по-идиотско сравнение.
	Важното е, че двамата тръгнаха ръка за ръка из хотела, който бяха запазили за групата още в Нововоронеж, да разпитват къде може да пренощуват. И скоро попаднаха на следа. „Що не отидете до «Космос» — каза портието. Там винаги има места.“
	И Божидар му даде три рубли.
	Яхнаха пак три таксита и полетяха. След тях полетя и светлосинята волга. Но то като погледнеш — московските волги бяха най-вече светлосини, сиви, бели, а също бежови. Имаше и черни, но те се виждаха рядко, профучаваха в най-лявото платно и изчезваха внезапно срещу забранителния знак в някоя еднопосочна улица. „Хъ — помисли Божо, — ако отново я видя, ще пратя по шофьора много поздрави за Юрий.“
	След петнайсетина минути пред тях извиси снага великият хотел. Приличаше на феодален замък на фона на хижите на крепостни селяндури наоколо.
	Портиерът се запъна, но само докато видя паспорта му. Не бяха руснаци — значи можеха да влязат. Каза му „Пожалуйста“ и отвори вратата.
	В хотела беше тихо като в катедрален храм. Те и размерите на фоайето бяха от този порядък. В дъното, на пет минути бърз ход, любезно ги очакваха три администраторки. Те стояха самотно в пастелно кремавите си униформи и ги гледаха с интерес.
	— Има ли свободни легла? — зададе Божидар най-тъпия си въпрос. То си личеше, че хотелът е празен.
	— Има, разбира се. Колкото искате — каза средната от тях и даже малко се обиди от недоверието му.
	— А апартаменти?
	— И апартаменти има, по сто и четирийсет рубли.
	И добави, сякаш от притеснение, че цените ще ги уплашат:
	— В цената е включена и шведска маса за закуска. Тя продължи и Божидар чу за плувния басейн, сауните, панорамния ресторант и други невиждани неща.
	„Ето ги чудесата на Шехерезада“ — помисли поетично инж. Къбоков. Парите не го събаряха. Беше се подготвил да раздава министерските авоари като обущаря Маруф*.
	[* Обущарят Маруф — името на главния герой в последната история от „Хиляда и една нощ“, която Шехерезада разказва от 989-ата до 1001-вата нощ. В началото на разказа обущарят Маруф профуква огромно количество жълтици, които местните търговци му дават, за да закупи стока. Разбира се, връщането на парите изобщо не влизало в по-близките, както и в по-далечните му планове. Така тоя скромен труженик се превръща в родоначалник на българското банково дело в частност и на българския бизнес въобще.]
	— А може ли да поръчаме и някакъв джин или слуга на пръстен, за да му заповядваме? — пошегува се той и о, чудо — администраторката загря и се усмихна.
	— Имаме всякакви духове. Щом искате, ще ви осигурим — добри, лоши — каквито пожелаете. Ще заплатите накрая преди тръгване.
	Групата радостно се разшумя, запопълваха се бланки, заизваждаха се паспорти и разноцветни банкноти. Настаниха ги така, както всеки пожела. В радостната суматоха никой не си направи труд да проверява колко души са настанени и колко се качват към стаите. На етажа, като във всеки руски хотел, имаше етажен цербер, но бюрото беше с кокетен светъл фурнир, а церберът беше приел образа на миловидна рускиня. Тя бегло погледна към двамата, връчи ключа на Божидар и деликатно се осведоми дали искат нещо по-специално.
	— Да, после може би — отвърна той и й даде цял червонец*.
	[* Червонец — тук става дума за банкнота от десет рубли, наричана иронично така заради червения й цвят (жарг.) — от „червонный“, т.е. червен. Така са се наричали заради червеникавия си оттенък златните монети с висока проба, сечени в периода 1701 — 1914 г. От 1775 до 1914 г. е имало монети със стойност десет рубли. По-късно така се наричат и банкнотите със златно покритие, които печатат болшевиките през периода 1922 — 1947 г. успоредно с традиционните необезпечени рубли при откъслечните им опити да стабилизират бездарно скалъпения си заместител на валутна система. През 1937 — годината на едно от най-масовите избивания на близо един милион съветски труженици при сталинските чистки, по естествен (а може би и по свръхестествен) начин на червонците се появява лика на Владимир Илич — основният идеолог на всички болшевишки зверства. За обърканата история на това понятие вж.напр. статията [[https://bg.wikipedia.org/wiki/%D0%A7%D0%B5%D1%80%D0%B2%D0%BE%D0%BD%D0%B5%D1%86|„Червонец“]].]
	„Този, изглежда, е някой министерски копелдак. Че и любовницата си мъкне“ — помисли миловидната рускиня. Когато вратата на апартамента се затвори, тя вдигна телефона и докладва на администраторката, че е настанила новите гости, но не й спомена, че в апартамента има жена. Защо да я безпокои? Такива са чужденците — недисциплинирани. Ходят по нощите из стаите, закъсняват, губят си пропуските, нарушават час по час правилника… Но имат червонци. А както е казал един български поет, „Щом имам аз — това значи да има за теб. Щом имаш ти — това значи да има безброят“. Да, тя скоро щеше да има безброй червени червонци. Какво щеше да ги прави ли? Ами можеше да си купи… или щеше отиде на… защо пък да не… И проводнйцата* на етажа се унесе в мечти.
	[* Проводница — служителка на етаж в хотел или във вагон на влак, която изпълнява разпоредителски, както и особено важните за съветската държава _осведомителни_ функции. На всички беше ясно, че те задължително са „уши“ на КГБ. Няма аналог и съответстващо понятие на български. Странно.]
	А какво ставаше през това време в апартамента?
	Никога няма да узнаем.

	* * *

	Малко след като светлосинята волга отмина „Космос“, до него спря бежова жигула. От нея излезе млад русоляв мъж на трийсетина години, с дънки и синя риза, който заразглежда хотела, сякаш беше дошъл от някоя залюхана република да се любува на московските прокапиталистически забележителности. Той доближи портиера и запита със скучаещ вид:
	— Има ли свободни места?
	— Имате ли резервация? — зададе контравъпрос портието и го изгледа подозрително.
	Младият мъж извади от джоба си три рубли, портиерът се огледа за чекисти, които следят подкупни служители, но нямаше, прибра трояка с отработено движение и отвори вратата.
	— Заповядайте.
	Младежът влезе и тръгна делово към рецепцията. Там настаняваха някаква българска група, той изчака, докато братските туристи си вземат ключовете, като незаинтересувано слушаше бърборенето им.
	— Какво обичате? — попита го любезно дежурната.
	— При вас да има румънска група от Плоещ?
	— Не, не е идвала.
	— Благодаря — каза младият мъж учтиво и си тръгна.
	— Разбра ли дали остават тук? — попита напарникът му, когато влезе в колата.
	— Зная и на кой етаж са.
	— Наташа с него ли беше?
	— Качиха се заедно нагоре — каза русолявият и изгледа спътника си насмешливо. — В момента може би се оправят. Искам да кажа оправят багажа си.
	— Затваряй си устата — каза напарникът му и в погледа му нямаше нищо хубаво.

	* * *

	— Другарю полковник, капитан Щербаков се явява по ваша…
	— Влизайте, Юрий, влизайте — меко и със симпатия, доколкото беше позволено от устава, каза полковник Василий Василиевич Панкратов, шеф на отдела за проследяване на чуждестранни граждани към Второ главно управление на КГБ, известен още с прозвището Стария. Той си беше точно стар кадър не само на управлението, но и на могъщата институция като цяло. Беше един от малцината, преживели всички чистки в КГБ за период от трийсет години, което можеше да се смята за абсолютен рекорд от всякакъв характер. Полковникът беше прекалено зает, но напоследък между две проследявания все по-често работеше и над един не по-малко важен проблем. Това беше един гълъб, който под прикритието си на символ на мира непрекъснато кацаше върху бронзовата глава на Феликс Едмундович* от площада срещу прозореца на полковника и с отвратителен буржоазен маниер цвъкаше върху нея, а по този начин, бихме казали, и право в душата на стария чекист. Той беше измислил вече поне седемнайсет начина да се отърве от тоя ренегат, но го спираше опасението, че ще трябва да дава обяснение пред началството, ако случайно вместо проклетия гълъб уцелеше някой московски гражданин или — не дай си Боже — засегнеше непоправимо статуята. Тъкмо беше намерил едно сякаш приемливо решение, и ето че го отвличаха. Затова той с прикрито по разузнавачески раздразнение попита новоназначения капитан:
	[* Феликс Едмундович Дзержински (1877 — 1926) — председател на ВЧК и нарком на вътрешните работи през 1919 — 1923 г. Един от най-големите зверове в болшевишкия режим, което, при онази стръвна конкуренция, си е несъмнено постижение. В посочения пасаж става дума за статуята му на Лубянския площад по онова време. След дълги перипетии, най-после я изринаха. Слава Богу.]
	— Как пътувахте?
	— Нормално — отговори Юрий и се огледа.
	Бюрото на полковника беше професионално почистено от всички материали, които можеха да издадат характера на напрегнатата му дейност, но си личеше, че началството е заето и не го вика, за да се осведоми дали тия мундари от вагон-ресторанта не са забравили да изстудят достатъчно водката.
	В ъгъла на стаята до малка масичка се беше разположил мъж с уморено мургаво лице и кестенява, вече прошарена коса. Приличаше на човек, който си е поръчал пиене в скапана кръчма и вече съжалява, но няма как да се откаже, защото от глупост е платил предварително.
	Запознайте се с вашия пряк началник, подполковник Генадий Серафимович Никулин — каза Панкратов.
	Юрий се усмихна наум, защото шефът му не само носеше фамилията на известния комик*, но и външно си приличаше с него. Ръкуваха се и Генадий Серафимович се загледа в Леонид Илич, който кротко си висеше в рамка отсреща на стената.
	[* Никулин, Юрий Владимирович (1921 — 1997) — много популярен в недалечното минало съветски комик, киноартист. И до ден-днешен се чудя защо точно тази фамилия се появи спонтанно в главата ми, когато преди много, много години трябваше да напиша името на подполковника*. Никулин. Откъде-накъде? Двайсетина години по-късно ми стана известно, че един от помощниците (подручный) на убиеца Яков Хаимович Юровски (вж. забележките някъде по-горе) е имал същата фамилия. Тоя Григорий П. (?) Никулин, роден през 1894 г., убива по особено жесток начин царе`вича. Оказа се, че от 1920 до 1922 г. е бил началник на знаменития МУР — Московский уголовный розыск. Излезе, че нашият е римейк (а може пък да е дежа вю) на оня. За кой ли път ще напомним: всеки лейтенант от ГРУ ще ви каже: не две, едно съвпадение вече е съмнително. А тук… (продължете с четенето отново на първата подзабележка).]
	[* … така се появиха цял куп други имена, събития и цели части от романа. Например датата 29 август — много, много преди да се досетя да проверя какво се е случило точно на нея. Да не говорим, че едно от най-важните (на 29 август 1991) още не се беше случило. А основните идеи в тези събития сякаш носят духа на 0.6081339887… (а може би и на 4.6692016091…) от най-същественото в образа на инж. Къбоков*1. За да уточните кое е то, се върнете към заб. за КПСС*2. Останалата част се определя от годината на раждането му. Ето как нумерологично се самосъстави хороскопът му — от златни сечения и щастливи години. За отбелязване най-накрая, така се появи и краят*3 — съвсем в началото, в далечната илядо деветстотин и нам коя си година. Но в края на краищата, има толкова неща, които е по-добре да свършат преди още да са започнали.]
	[*1 Ще кажа нещо, което не съм споменавал досега: Божидар, поне доколкото го познавам, едва ли е носил някога брада.]
	[*2 Да не забравите по някое време, например сега, да излезете от цикъла.*4 ]
	[*4 Интересно как ще го направите. През 1936 г. един — по думите на инж. Къбоков — „изключително умен английски еврейски хомосексуален педераст, като използва идеите на великия австрийско-американско еврейски изкукал математически гений Курт Гьодел*5 в неговата [[https://bg.wikipedia.org/wiki/%D0%A2%D0%B5%D0%BE%D1%80%D0%B5%D0%BC%D0%B0_%D0%BD%D0%B0_%D0%93%D1%8C%D0%BE%D0%B4%D0%B5%D0%BB_%D0%B7%D0%B0_%D0%BD%D0%B5%D0%BF%D1%8A%D0%BB%D0%BD%D0%BE%D1%82%D0%B0|теорема за непълнотата]], доказва, че няма алгоритъм, с който компютърът да може да определи дали една програма зацикля или не.“ По-нататък инж. Къбоков поставя на обсъждане тезата: „Как човешкият мозък, който по същество е биокомпютър (няма значение колко сложен), може да определи дали една програма зацикля? Известно е, че компютърът може да решава само проблеми, за които има алгоритъм. Как тогава ще разбере дали мозъкът ви не е зациклил, докато чете двете забележки, когато такъв алгоритъм няма? Кой му дава във всеки конкретен случай инструкции как да действа? И кой изобщо му дава инструкции?“. Сега отново излезте от цикъла, преминете към следващата забележка и после се върнете към основния текст. Искам само да ви отбележа, че на компютъра няма да можете даже да обясните какво е зацикляне. Защото такъв алгоритъм няма и във всеки конкретен случай просто ще зацикли като разглежда (проиграва) програмата. А вие защо не зацикляте? Всъщност, може и да сте зациклили, знам ли.]
	[*5 Както ще стане ясно в Книга пета, Гьодел показа, че агностицизмът, за разлика от тъпия марксизъм, има здрави математически основи, както и че — за голяма изненада на безбожниците — тъй наречената наука почива единствено на вярата в нейните аксиоми. И като така принципно не се различава от религията. Божо пръв ме светна за тези основни истини за света ни и възможността да го познаем.]
	[*3 Както е казал поетът „Как сквозь магический кристалл его неясно повидал“*6. Показвал ми го е Някой. Показвал ми го е и ми е подсказвал. И аз уж все гледам, гледам, ама… Видал-недовидал, разбрал-недоразбрал… Ще добавя за свое оправдание, че и недочувам. Напоследък май вече съм пълен глухар. Сигурно съвсем съм Го отчаял.]
	[*6 Той не го е „повидал“ точно тъй, но както и да е. „И даль свободного романа/Я сквозь магический кристалл / Еще не ясно различал.“ Ето, така е. Цитирайте точно, начи. Както е казал друг, още по-известен неизвестен поет, нерде Ямбол, нерде Стамболл.]
	„Май шефът ще е разговорлив колкото портрета“ — помисли Юрий.
	— Сядай, сядай — премина радушно на ти Панкратов и сам зае председателското място. — Генадий Серафимович ще те запознае по-подробно с работата ти, но аз искам да ти кажа най-напред, че тук вече няма да изпълняваш роли под прикритие. Ще се занимаваш с други разнообразни задачи.
	Юрий тихичко изруга наум. Незнайно защо беше загубил артистичната си кариера. Началството бе решило, че вече няма работа в Пето главно, където се бореше с идеологически врагове и тоя позор за нацията — дисидентите. Той посрещна с облекчение новината, че няма да работи в отдела, който всичките му приятели по-скрито или по-явно не харесваха, но се разстрои, че вече няма да дремуца по книжните пазари и да чака някой бъдещ Солженицин да се появи, търсейки храна за свободолюбивия дух на ненаписаните си книги. Работата изненадващо му беше допаднала. Търговията със забранена литература беше интересно занимание, той се беше увлякъл и — с неочаквания си талант в сделките — неусетно си беше събрал доста голяма библиотека. Може да се каже, за държавна сметка. Но бившият му шеф днес сутринта му бе казал, че отделът има други планове за него и затова го местят… временно. А когато му дойде времето, отново ще се върне на поста си. Това звучеше съвсем като характерен лайтмотив при изпадане в немилост. Можеше да е и обещание за повишение, но едва ли.
	— Е, да си прави човек библиотека, е също занимателно, но… вярвам, че ти ще намериш тук не по-малко интересни преживявания — подсмихна се Василий Василиевич. — И не се стряскай — допълни той, като видя как новият член на екипа не успя да прикрие стъписването си, — аз не съм капитан Бити*. Нали виждаш, полковник съм — ухили се шефът.
	[* Капитан Бити — герой от романа „451° по Фаренхайт“ на Рей Бредбъри (р. 1920)*.]
	[* Вече е починал, Бог да го прости (2012).]
	„Хъ, виж ти“ — позволи си да си помисли кап. Буйновски и му стана ясно, че полковникът не само е опасно начетен, но и при подходящ случай ще го полее с роден бензин и ще му драсне чекистката клечка или там каквото изисква в подобни случаи инструкцията по отстраняване на четящите упадъчна литература съветски разузнавачи.
	Поговориха още малко, после Василий Василиевич се изправи, Юрий и Никулин незабавно го последваха — съответно с облекчение и видимо нежелание — и тръгнаха да разглеждат първото задание.
	А то беше пълна скука. До края на седмицата трябваше се ориентира в нездравословната за съветския строй среда от чуждестранните туристи, които отсядаха в „Россия“, „Космос“, „Метропол“ и още няколко подобни. Там, търпеливо като пчеличка, трябваше да разузнава всевъзможните капиталисти, а също онези братски командировани, които заемат стаи, без те да се полагат на ранга им, харчат пари от контрабанда на дънки и тужурки и имат очевидни буржоазни уклони. И както се случва в третокласните романи, първите, на които попадна, докато събираше информационен медец за новия началник, бяха българските търговско-идеологически диверсанти от хотел „Космос“.
	Капитанът тъкмо излизаше от ресторанта, където беше влязъл, за да се натопи в желираната материя на прокапиталистически мислещите чужденци, когато видя българската група на рецепцията. Добре, че имаше бързи реакции и успя да се дръпне зад колоната.
	Юрий започна съвършено незабележимата си за Божидар и спътниците му работа и веднага забеляза, че неговият обект се придружава от забележително красива жена.
	„Виж го ти, тоя юнак“ или по-точно „Я гледай какви мадами имало в тоя пасьолак“ — отбеляза почти приятелски Юрий. След това на своя глава му постави опашка от двама току-що завършили лейтенанти от екипа — единия, Костя, в сив безличен съветски костюм, а другия — Володя, в купени на „талкучката“* от случаен арменски другар дънки „Super riffle“ и ловешко кожено сако, изпълнено по оригинални чекистки кройки.
	[* Талкучка — _толкучка_, битпазар за незаконни продажби на дефицитна или крадена стока. От _толкач_ — прекупвач на крадена стока (рус., жарг.).]

	* * *

	Изпреварвайки малко събитията, може да кажем, че сътрудниците на капитана веднага забелязаха опашката след обекта.
	Юрий нямаше как да не се досети, че бежовата жигула е във връзка точно с красивата жена и че някой иска да вгорчи медената седмица на симпатичния български букинист и идеологически диверсант.
	Естествено, докладва веднага на Генадий Серафимович. Той, от своя страна, имаше един приятел с бежова жигула със същия номер и за всеки случай провери от един уличен телефон да не би… И понеже би, не се впусна в досадни подробности, а само каза на своя приятел да внимава. Оня даже малко се засегна и също му каза да внимава, защото тоя български хулиган е доста агресивен. После гласът му се стопи в московския мрак.
	Той не допълни „и опуха яко племенника“, но то старите приятели се разбират от половин дума.
	Ситуацията беше сложничка. Трябваше да се постарае важният край на нишката на разследването да не доведе до него самия. Другият край на тая нишка водеше право към гнездото на антисъветските оси мафиоти, а оттам при едни къде-къде по-големи и вече съвсем съветски стършели, за които на другаря подполковник не му се и мислеше. В такъв случай го очакваше бързо пенсиониране поради тежко заболяване, което можеше да бъде придружено и с едно бързо развиващо се умиране. Затова късно вечерта подполковник Никулин направи няколко ясно разбираеми мъгляви намеци на младия Юрий, но той, вместо да си седне на разузнаваческия задник, каза с типично хрисимо служебно изражение:
	— Аз за всеки случай ще пусна официален доклад за българската група, нали така е редно, другарю подполковник?
	— Добре — отговори същият и си помисли, че ненапразно са изгонили тоя напорист капитан от другото управление. Не можеше да му каже в открит текст, че не е редно така. Какво щеше да си помисли новият подчинен, освен че в отдела постъпват нередно. Ами ако се водеше на щат и в някое съвсем друго управление и по-точно в оня отдел, където записват даже и само лекичко помислените мисли на непредпазливи подполковници? Така си беше. Ненапразно девизът „Подполковникът трябва да внимава много какво мисли, полковникът трябва да отгатва какво мисли генералът, а какво си мисли генералът е толкова секретно, че не знае никой, дори и той самият“ — беше девиз на всички подполковници в службата.
	Друго нещо, което си помисли Генадий Серафимович в заключение, беше „ёлки-палки“, само че с други думи и в по-твърд чекистки вариант.

	* * *

	Никита Мизинов се прибра в нелегалната си квартира доста след полунощ. Графът му беше предложил да остане у тях, но той отказа. За да не попадне пред очите на някой скучаещ стражар, новият му приятел нае кабриолет. Помъчи се да се изкачи до стаята си безшумно, но къщата беше стара и стълбището проскърцваше на всяка стъпка. Тъкмо си мислеше, че е успял, когато, без да почука, се появи домакинът му Игнат Семьонич.
	— Много късно се прибираш. Помислих, че пак са те окошарили — каза той от прага.
	— Тая вечер ме обраха в „Каторга“. Бях дал на едни главорези предварително половината сума за паспорта и те ми направиха прост капан. Сам се набутах между шамарите.
	— Как се измъкна?
	— Спаси ме един… интересен тип. Може и да си чувал за него — граф Галицин.
	— Да не би да е Алексей Романович Галицин?
	— Точно така. Бях у тях. Доста поговорихме. И знаете ли — премина изненадващо на „вие“ Никита, — тоя граф започна да ми харесва.
	— Той ни е класов враг — каза Семьонич. — Такива като него издълбаха пропастта между дворянството и трудовия народ. За какво говорихте?
	— Предложи ми да убия Распутин. Каза, че ще ни даде двайсет хиляди.
	— И ти какво, съгласи ли се?
	— Не. Казах, че ще си помисля.
	— Искам да ти кажа, драги, че Распутин струва много повече. Той работи за нас, не си ли разбрал? Никой не отблъсква така народа от самата идея на самодържавието, както той. Добре, че ми каза. Засега ще държиш връзка с него. Ще протакаш отговора. Искам да узнаеш кои са свързани с твоя благодетел.
	— Той ми спаси живота. Не искам да го шпионирам.
	— Ех, Никита, а твоите другари не ти ли помогнаха да се спасиш от заточение? И какво? На тях им дължиш само една благодарност, така ли? Пък и това, което е направил графът засяга само теб — твоето спасение, твоя живот и дълга ти. А революцията ще спаси целия ни народ. Затова в нея няма място за сантименталности. Или ние тях, или те нас. Ти нали искаше да действаш в нейно име? Ето, сега тя ти поставя задача. И може да се окаже, че това е по-важно, отколкото си представяш в момента. Разбра ли ме? — попита Игнат Семьонич и без да дочака отговор, тропна малко сърдито вратата.
	Никита Мизинов остана сам. Изведнъж почувства умора и се излегна на сламеника. „Виж ти, значи това било да си революционер — помисли той. — На теория всичко изглеждаше малко по-различно. Високи цели, непреклонни методи… Но ето че се сблъсках с практически проблем. Какво пък, общото народно благоденствие на цената на едно малко, съвсем дребно приятелско шпиониране. И едно отново съвсем малко приятелско предателство. Няма нищо обезпокоително.“
	Иронията го спаси от угризения, но само за малко. Постепенно мисълта, че ще изпързаля така гадно човека, който го отърва от сечивата на разбойниците от „Каторга“, го стегна сякаш в някакво душевно менгеме. Цялата идеална постройка започваше да не му харесва. Нещо в него му подсказваше, че от това, което се канеше да направи, нещо много важно, нещо, в което той дълбоко вярва, може да се срути. Да, всичко се свеждаше до това, кое е по-ценно. И на кого трябва да остане верен.
	Никита Мизинов дълго лежа буден, вперил поглед в тавана, сякаш там можеше да прочете в тъмнината отговора на тези отдавнашни въпроси, зададени някога, макар и постфактум, край едно дърво с трудното латинско име Cercis siliquastrum*. А може и да е било край оная _безплодна смоковица_.
	[* Cercis siliquastrum — дървото на Юда, див рожков. В доклади на очевидци се твърди, че тринайсетият апостол не се е обесил на това дърво, а на _безплодната смоковица_.]
	Но тази нощ не беше нощ на отговори.

	* * *

	След като остави Никита сам да размишлява за битието и съзнанието, Игнат Семьонич излезе тихо и потъна в мрака на московските улички. Вървеше уверено и скоро се изправи пред вратата на къща, която с нищо не се различаваше от останалите, освен по червената връвчица за входната камбанка. Но вместо да я дръпне, той извади от джоба си три камъчета и ги хвърли през кратки интервали по стъклото на най-крайния прозорец. След малко вратата предпазливо се отвори, после проходът се разшири, колкото да мине нощният посетител и Игнат Семьонич влезе.
	— Шалом — поздрави той непрогледната тъмнина вътре.
	— Здравей Семьонич, влизай — отговори тъмнината на идиш.
	— Здравейте, Ицхак Рябинович — каза на руски Семьонич.
	След миг вратата се затвори. Уличката опустя и къщата притихна в пълзящия мрак, който се спускаше над столицата на огромната империя. В тоя късен час можеше да се види как тя се сгъстява край близката още по-тъмна сграда с непривичен за околния пейзаж силует. Всеки московчанин веднага щеше да разпознае в нея Голямата синагога*.
	[* Може би авторът има предвид синагогата на Спасоглинищевския переулок. Разказват, че великият княз Сергей Александрович веднъж се разхождал из града, и като видял издигащия се купол се прекръстил, мислейки, че се строи църква. Когато генерал-губернаторът разяснил грешката му, той побеснял от яд и разпоредил куполът да се разруши. След режисираните метежи през 1905 ситуацията се попроменила. Както би казал оня масов убиец Бланк, архиинтересна история. А може тая синагога пък да е и оная _в Марьиной Роще_. Вярно, че тя е построена през 1926, но то знае ли човек? На тоя автор въобще не може да му се вярва (б.а.).]

	* * *

	Матей Леви стоеше до прозореца и гледаше замислено покрайнините на Москва. Заради един свой съименник беше намразил малко името си, но много повече мразеше ония, които се опитваха да провалят плановете му. Имаше за какво да се безпокои. Рави Рябинович току-що си беше тръгнал, след като половин час му вдига кръвното с информация за — според него — много опасен заговор. С Ицхак си бяха поговорили отначало по някои… да, по някои старозаветни теми, но събеседникът му се държеше, като че ли беше дал пари назаем и късно се беше усетил, че няма да му ги върнат. „Рави, не го увъртай като евреин — се беше засмял кисело Матей, — ами кажи какво те мъчи.“ И тогава Ицхак му разказа за графа. Целият му род не беше стока, но точно тоя бонвиван и класен руски пройдоха беше върхът на гойската неорганизираност и безотговорност. Матей знаеше отлично финансовото му състояние или по-точно несъстояние. Една от ипотеките на известния на цяла Москва развейпрах беше от неговата банка. Той уволни некадърника, който го беше подредил така, но лошият кредит остана. Матей още по-кисело се намръщи. Сега тоя прахосник беше намерил отнякъде (сигурно от оная оса, великата княгиня) някакви жалки двайсет хиляди, с които се канеше да застраши планове за много милиарди. Защото с това, което беше намислил — да убие тоя сладострастник, гуляйджия и фанатик Распутин — можеше да заплаши най-тайния им и важен от всички текущи планове. Планът за унищожаването на Руската империя. Затова Матей, след кратък размисъл му даде петдесет хиляди. Ицхак щеше да задържи половината от тях — познаваше си човека. Но останалите, които щеше да даде на Семьонич за „нуждите на организацията“, пак бяха повече от парите, обещани от графа. Не трябваше да допусне точно „глупавите им червонци“, както той наричаше руските _деньги_, да провалят плановете им.
	Матей дълго претегля обстоятелствата, преди да реши дали да уведоми Княза. Нямаше проблем да изпрати съобщение с неразгадаем шифър до един адрес в Париж. Но дали си струваше да го безпокои? Много хора се канеха да убият тоя размирен хлист. Един повече, един по-малко… В общи линии, ако убиеха Распутин, щеше да се разбуни руското стадо. Жив, той и така си го разбунваше. С негова помощ подготовката за вируса на комунизма*1 вървеше в пълен ход. Още когато беше чул за откритието на своя сънародник*2, Матей беше кръстил така учението на Мордохай и бе прозрял, че планът е да се зарази невидимо с него цялата гнила империя. Този, който управляваше света, вече почти го беше направил. Гоите вече бяха почнали да поемат заразата. Всичко се нареждаше. Нямаше смисъл да занимава господаря с глупостите им. Жив или мъртъв, Распутин все им вършеше работа. Сякаш Елой им го беше пратил. Нямаше как да не успее планът им. Щом Бог помагаше…
	[*1 Вируса на комунизма — тук, неясно защо, авторът поставя в главата на непознат евреин една от основните измислици на инж. Къбоков, а именно че комунизмът е вирусно инфекциозно заболяване. В същността си тая, бихме казали, _теория_*3, твърди, че самият вирус*4 е произведен в лабораторната глава на Мордохай и е разпръснат чрез болшевишки приносители, направлявани от еврейските автори на щама. Ако без предубеждения проследим картините на тези явления, ще забележим несъмнено сходство в математическия модел на тяхното описание (той може да се проиграе на компютър — много е забавно): характерът на агентите и на двете заболявания е сходен — подмяна на части от ДНК и съответно на звена от моралната матрица (Божиите заповеди*5) на социума. Заболяването настъпва в резултат на отслабена имунна система (аналогично неефективно противодействие на злото от страна на обществените институции и главно на църквата). И в двата случая системите на разболелия се организъм (индивид или общество) не могат да различат подмяната и вместо да изпълняват нормалните си функции, започват да произвеждат някакви боклуци (вируси или съответно болшевики, комунисти и тям подобни). И в двата случая, ако организмът не успее да се справи — сам или чрез подходящ антидот — той загива. Дори демографската им картина е една и съща: бум на масово разпространение, стабилизация на явлението в някаква област и последващото му угасване поради излекуване на заразените обекти или — уви — поради тяхното измиране. В такъв случай вирусът среща или резистентни към него организми, или мъртъвци, които също помагат — един вид като опълченците на Шипка. Като няма подходящи приемници, няма нови заразени, вирусът умира и епидемията гасне. Оздравелите и мъртвите спасяват света. Подобно се било случило и със соцлагера: отначало епидемията се разраства с предсказуема от теорията скорост, като отделните държави са поразени с различна сила, след това идва момент на осъзнаване (резистентност към разрушаващите идиотски идеи) или загиване на икономиките и разпад на най-тежко боледуващите государства. Това е една любопитна теория, която обаче едва ли има приложение, защото Мордохаевия вирус няма да прониква периодично (надяваме се*6) като смъртоносните грипове — все едно дали чрез клатрин-зависима рецепторно медиирана ендоцитоза като при _обикновената_ _инфлуенца _и _коронавирусите (напр. свинския грип)_ от рода _Orthomyxoviridae_ или чрез механизма на видиотяващата партийна пропаганда, както е при _обикновения и при свинския комунизъм_*7.]
	[*3 Авторът се разграничава от инж. Къбоков и въпросния евреин, защото не е привърженик на подобни отвлечени _теории_, а предпочита доказани антивирусни имуностимулатори от типа на _греяната перлова ракийца (може и анасонлийка), гореща подлютена шкембе чорба с много чесън, глювайн по нашенски от домашно винце, две юзчета яка заарска мастика на гладно_ или в краен случай един моряшки _грог, но поне с ямайски ром._ Може и от Гвиана или Мартиника, а вече ако стопаните са съвсем захлупени — и от Гваделупа.]
	[*4 Все още (2019) нямат латинско име. Колектив, спонсориран от Инж. Къбоков, отдавна е предложил Mardochaei viridae*8 (на иврит וירוס של מרדכי), обаче международната научно йезуитска общност твърдоглаво отказва да го разгледа. Но тя така е посрещала всички велики открития — от хелиоцентричната система на Николай Коперник до универсалните хапчета срещу запек на доктор Йодко.]
	[*8 Може и слято — Mardochaeiviridae (на иврит си е същото).]
	[*5 Според Божо, с най-тежки последствия е подмяната на безусловните заповеди _да не се краде_ (8) и _да не се убива_ (6) с отровните им двойници*9 „да се граби награбеното“ (формулировката е на тавариш Ленин) и да се трепят наред буржоазните капиталисти, щом това е за благото на пролетариата и селяндурите (негов израз, ние се разграничаваме). Тъй като няма добромери за подобна разтеглива субстанция, основна определяща инстанция стават властимащите. Така тия подменящи Божия морал насилници се превръщат изненадващо бързо в жестоки тирани, а тъй наречената им революция се изражда в кървава вакханалия. Както вече е потвърдено от безброй примери, неминуемо безцеремонната разправа с опонентите и безнаказаното присвояване на блага стават държавна политика. Докато, разбира се, се срути и направо сгромоляса това и без друго ненужно образувание.]
	[*9 Така ги нарича старият Къбоков.]
	[*6 Той се надявал, моля ви се.]
	[*7 Научната общност както винаги се тутка и още не ги е класифицирала. Предложението на Матей е _Communismus vulgaris_ и _Communismus porcinis_, съответно на иврит הקומוניזם הרגיל и קומוניזם של בשר חזיר (или חזיר קומוניסט), но той не е _учѐн_, да не говорим, че е много зле с латинския, а от еврейски хич не вдява*10. Тъй че въпросът остава открит.]
	[*10 Тези резултати са постигнати с помощта на [[https://www.google.com/webhp?hl=bg&sa=X&sqi=2&pjf=1&ved=0ahUKEwjinKzMtJzgAhViwIsKHSUhCDwQPAgH|Google преводача]] и съвети на водещи специалисти от квартала по въпроси от пенкелерен характер.]
	[*2 Леви смята Дмитрий Йосифович Ивановски*11 за евреин. Ние нямаме такива данни. Възможно е той да се е заблуждавал. А може би става дума за Мартинус Вилем Байеринк. Оставяме тая загадка на бъдещите изследователи от CFR или от Кралския институт по международни отношения. Нека и клубът на Билдербергите да удари едно рамо.]
	[*11 Дмитрий Йосифович Ивановски (1864 — 1920) — По данни от Википедията, е руски учен, който заради своите изследвания на тютюневата мозайка се смята от руснаците за основоположник на вирусологията. По наше скромно мнение за откривател на вирусите по приляга да се набеди Мартинус Вилем Байеринк или _Martinus Willem Beijerinck_ (1851 — 1931). Пак в любимата Википедия пише, че той пръв използва поне понятието virus (_отрова_). Разбира се, това нищо не доказва, защото то така им викали въобще на патогените тогава. [[https://en.wikipedia.org/wiki/Wendell_Meredith_Stanley|Wendell Meredith Stanley]] (1904 — 1971) получава през 1946 г. Нобелова награда по химия отново за тоя проклет причинител на _табачната_, бихме казали, мозайка. Което не попречило повечето от неговите заключения да се обявят за погрешни малко след това. Мен ако питат, истинският откривател на вирусите е оня, който (Розалинд Франклин, може би) за пръв път ги вижда с електронен микроскоп. Дмитрий Йосифович е предполагал, че причината за болестта е _токсин_, произведен от бактерия, и си е нямал и хабер за вирусите. Леви Матей (от тая книга) очевидно много е чел Википедията. Той е евреин и би следвало да знае, че болшевиките лъжат непрекъснато — също като сънародниците му. Зараждащата се тогава съветска пропаганда тръбеше, че Попов е изобретил радиото, Можайски — самолета, а Ползунов — парната машина. Ние няма да влизаме в подробности*12. Досега не сме успели дори да дефинираме какво точно е например „радио“. Ще споменем само, че в Германия за негов изобретател смятат Херц, в САЩ — Никола Тесла, а според беларусите, това е техният велик учен с лесно запомнящо се име Сармат Яков Сигизмунд Оттонович Наркевич Иодко. Божидар специално най-много го кефеха измислиците за Михайло Василевич — как той успял да изобрети руския език, основите на химията, физиката и всичко останало (очевидно и радиото, както и порцелановия писоар). По данни, които заслужават внимание, тавариш Ломоносов е изобретил и автора на настоящата книга. Затова в главата му всичко е така объркано (б.а.).]
	[*12 Ние обаче не можем да се сдържим. Самият Александър Степанович, на едно научно заседание на електротехническия институт на 31 октомври 1897 г. (след като Маркони е направил радиостанция, предаваща на 21 км.), казва: „Здесь собран прибор для _телеграфирования_ (курсивът тук си е наш). Связной телеграммы мы не сумели послать… Все детали приборов _нужно еще разработать_.“ Такива ми ти работи, Николай Николаевич.]
	Той се обърна с тънка усмивчица към западната стена на кабинета си, където беше окачена хамса*1 с надпис. Беше от самия край на Шема Исраель*2: Анй Адонай Елоейхей.*3 — Аз съм Господ, Бог ваш. Под хамсата на специален постамент беше поставен сребърен шекел от времето на първото еврейско въстание.
	[*1 Хамса — защитен амулет във форма на длан, който ползват евреи и араби. Друго разпространено име е „ръка на Бога“.]
	[*2 Шма Исраель — Чуй Израел. Еврейски литургичен текст, състоящ се от четири цитата от Петокнижието. Декларира единствеността на Бога, любовта към него и верността към заповедите му. Молитвата е мелодична като арабско маане. С такова заглавие има и силна, вълнуваща (поне автора) еврейска песен.]
	[*3 Приблизително ашкеназко произношение.]
	Това беше богът на Матей Леви. Той не си беше сменил убежденията като своя древен безхарактерен съименник.
	А гоите? Над тях Господ скоро щеше да излее отмъщението си. От начало над руските, а после и над всички останали. Онези, които оцелееха, щяха да им служат, както се полага на всички акуми. Разбира се, трябваше и да заменят навсякъде глупавите им пари с истински, осветени от техните свещени знаци. Но, всяко нещо с времето си.

	* * *

	Когато Божидар и Наташа излязоха от стаята, тя беше зачервена, а косата й — леко разрошена. Нарочно не я среса.
	„Няма начин Лена да не забележи. Може да завижда колкото си иска. Никога няма да го има. Тоя път тя няма да успее. Божидар си е само мой“ — помисли си тя.
	„Живеем в апартамент за двеста долара на вечер, като в роман на Ъруин Шоу — мислеше си Божидар. — Нищо, че не сме в Кан, Ница или Монте Карло. Нищо, че сме в «Космос» за пет дни, а не в «Карлтън»* за фестивала и после докогато пожелаем.“
	[* Карлтън — един от най-луксозните хотели в Кан (заедно с „Маджестик“ и „Мартинез“), в които отсядат филмовите звезди по време на кинофестивала. В „Карлтън“ е отседнал и Крейг — подразбиращият се от текста главен герой на романа „Вечер във Византия“ на Ъруин Шоу.]
	„Сякаш сестра ми или нейните приятелки ще бъдат някога тук — мислеше Наташа. — Какво от това, че костюмът му не е «Армани», а роклята ми не е «Версаче»? Сякаш три четвърти от нашичките правят разлика между haute couture* и prêt-à-porter. И българска конфекция — засмя се тя наум. — И двете са на светлинни години от кошмарите в «торговые товары». А двамата с Божидар в момента сме на светлинни години от нашия кошмар.
	[* Haute couture, букв. «висш шев» — висша мода; prêt-à-porter — готово за носене. Очевидно Наташа, като повечето си сънародници е френско говоряща. Но то и ние, както мъдро отбеляза един президент, сме франкофони. Толкова сме близки. В последна сметка, за последните десетилетия оцеляваме при едни и същи условия. Е, на руснаците са малко по-тежки. Абе, много по-тежки са те, ама… сходни, така да се каже. Затова, видите ли руснак, питайте го как оцелява. Почти всеки техен алгоритъм е prêt-à-porter за нас.]
	Заедно сме. Цяло чудо е, но успях.“
	„Хубави са тея рускини — мислеше си Божидар. — Като се върнем от града, щяла нощ ще се…“
	— Довечера какво ще правим? — стресна го Нат.
	Гледаше го и се усмихваше.
	— Почакай и ще видиш — каза той и й прошепна нещо на ухото.
	Започнаха да се целуват в асансьорната кабина. Нямаха капчица срам, а и не можеха да ги спират. Кой ще направи забележка на чужди туристи в соцдържава? Те носят валута. Тя е висшето благо. От нея няма по-ценно в интернационалното общуване. Самата дума го показва.*
	[* Само за сведение: и сега, след толкова години, си е пак така.]
	На рецепцията се беше изтърсила някаква италианска група. Бяха разхвърляли по земята куфарите си с чуждестранни етикети и пликовете с пиячка и цигари, купени от транзита*, и бръмчаха между тях, като че ли се канеха пак да сменят правителството си. Божидар чу любимия език и се поспря да послуша. Разбираше всичко и му стана неочаквано приятно.
	[* Транзит — магазини за безмитна продажба на летищата с международни линии в соцлагера, фришоп (жарг.). Оттам се купуваха и по-големи количества западни стоки — главно цигари и уиски, с които се захранваше мащабна черна борса. Откак се преместихме в демократичния рай, контрабандата с тия класически артикули е по-яка на доста порядъци. И докато при соца тъй наречената държава просто си затваряше очите, сега властимащите командват парада. Абе, вече две десетилетия здравата са се развихрили. По данни на инж. Къбоков, общият оборот от нелегалния внос без бандероли е от порядъка на милиарди евро. Годишно. Отделно още толкова са от текущата дребна контрабанда през митниците. И ако тук добавим внос-износа на останалите стоки — там бензин-мензин, захар-махар, жито-мито (без мито, че и без ДДС), става една… Майка плаче. За затвора сме ние като държава, мамата си трака. Затова и скоро ще ни затворят. Като държава, искам да кажа.]
	— За какво си говорят? — попита Нат.
	— Загубили са… — започна Божидар и чак тогава загря, че има проблем. — Загубили са някакъв куфар при ония шемети от Шереметиево. Преводачът им останал на летището, а тези измислени потомци на гордите римляни не знаят друг език, освен неаполитанското си наречие.
	Бедата беше, че и дежурната на рецепцията разбираше от италиански колкото да им каже нещо от рода на „Аttenzione, attenzione, uno важно съобщименто“.
	Половин час Божидар превеждаше синхронно от италиански на руски и обратно, че съветските митничари не са откраднали куфара, че не, преводачката не е задържана от КГБ, че могат да си сменят миризливите лирети незабавно и че той, ma certo и naturalmente*1, е виждал София Лорен, чел е Данте, знае кой е Мацола*2 и не е ял спагети. Накрая италианците мирясаха и тръгнаха да се разотиват по стаите си, като му обещаваха галавечеря в италианския ресторант, но той поиска вместо това да му изпратят картичка с изглед от Везувий и те се съгласиха.
	[*1 Ma certo — разбира се, naturalmente — естествено (ит.).]
	[*2 Мацола — Алесандро (Сандро) Мацола — популярен през седемдесетте години на миналия век италиански футболист, играч на „Интер“ и „Скуадра адзура“. Сега кой ти ги помни, тия ритнитопковци.]
	Когато фиестата свърши, Наташа сияеше, а дежурната от рецепцията го гледаше, сякаш беше статуята на Давид от Донатело, ако разбирате какво искаме да кажем.
	Вечеряха в „София“*. След интернационалния следобед Божидар реши да приобщава Наташа към българския дух и гозби.
	[* София — някогашен български ресторант в Москва. Отдавна го няма. Все пак и сега има някаква битова кръчма с изкуствено огнище, шарени покривки и грънци по стените. Нарича се [[https://www.babamarta.ru/|Баба Марта]]. Отскоро май има още едно заведение, където можеш да жулнеш по една ракия с шопска салата и да хапнеш кебапчета. Разбира се, нямат славата на едновремешния ресторант София. А и никой от нашите герои все още не ги е посещавал.]
	— Ти беше чудесен днес — каза тя, като седнаха, и щастливо се огледа.
	Божидар се усмихна снизходително и скромно. Сякаш го бяха похвалили, че може да кара с крак реактора. Ами това влизаше в неговия етичен кодекс за най-необходимото. Така разбираше той нещата.
	— Когато у сестра ми изброяваше езиците, които знаеш, си помислих, че малко преувеличаваш. Но ми стана хубаво, че й натри носа. А днес направо ме шашна. Как си научил толкова добре италиански?
	— Научих го, за да разбирам текстовете на оперните арии — каза той и се засмя.
	— Защо се смееш?
	— Защото текстовете им са много тъпи — отговори Божидар и Нат също се засмя.
	— Ти днес и на руски говореше много хубаво. Не знаех, че можеш да обясняваш на такъв цветист жаргон. И как разсмя дежурната… А италианците защо се смееха?
	— Защото им разказах един виц на lingua furfantina*.
	[* lingua furfantina — мошенически жаргон (ит.). За отбелязване е, че в онлайн речникът е gergo fraudolento. Не знаем защо инж. Къбоков смята така. Ние не сме италианско говорящи, а франкофони, както вече нееднократно сме декларирали. Все пак нашето скромно мнение е, че онлайн речниците са пълна боза. И ще си останат такива. Защото няма, не може да има и никога няма да има _изкуствен интелект_. По простата причина че за него няма алгоритъм. Да не говорим, че няма яснота какво изобщо представлява. Интересно тогава, както ми обърна веднъж внимание Божо, защо непрекъснато го пробутват на трудещите се маси, това неясно на никого и абсолютно неприложимо към компютъра (който си е една съвършено проста* машина на Post) понятие. Бе те да нямат интелектОалометър, бе. Мошеници с мошеници (вж. по-горе).]
	[* Е, малко по-сложна.]
	— Какво е това?
	— Жаргон на мошениците.
	— Откъде знаеш такива жаргони?
	— Учих ги в затвора.
	До тях доближи келнер с традиционния за българския вариант на тази професия вид на хайдутин, остави им един брой от менюто и тръгна да наточи сабите и ножовете.
	— Шегуваш се, нали?
	— Да. Не. Не знам.
	— Ти си много странен, мили. Иска ми се да съм била с теб навсякъде. Наистина ли си бил в толкова държави?
	— Se non e vero, e ben trovato* — засмя се той.
	[* Se non e vero, e ben trovato — ако не е лъжа, е добре измислено (ит.). След като Божидар употреби тоя израз преди много години за едно възвишено послъгване, сега всеки втори писател го използва за низките си комерсиални цели.]
	— Преведи ми го — каза капризно Нат.
	— Няма.
	— Преведи ми го.
	— Казах, че те обичам, а всичко останало не е важно — излъга очарователно Божидар.
	— Хубаво ми е с теб. И съм гладна.
	Божидар я погали по ръката и разтвори менюто.
	Резерватът за национални традиции предлагаше мешана скара в гювече, таратор, шопска салата, мерудия и кръчмарски вариант на домашна пита. В менюто имаше също сарми, мусака и кавърма, но за обяд. Той и тараторът си беше оттогава. Когато донесоха салатите, а после и гювечетата, стана ясно, че тук готвят веднъж дневно. Явно от профсъюза бяха забранили да се претоварва персоналът.
	Наташа почовърка гювечето, но месото вътре сякаш беше приготвено по рецептата на Блакторн* за отлежало фазанско.
	[* Джон Блакторн — герой от романа „Шогун“ на Джеймс Клавел (1924 — 1994). По онова време бе много популярен и филмът, направен по романа, с участието на Ричард Чембълейн. За тези, които не са чели романа, нито са гледали филма, „рецептата“ всъщност е шега със случката, описана от Клавел. Там фазанът е оставен да „узрее“ по заповед на Блакторн, той го забравя, и когато миризмата става непоносима, готвачът японец го сваля, след което си прави сепуку, защото е нарушил заповедта на господаря. Защо да не се въведе подобен принцип и за нашите депутати, които не само нарушават заповедите на даймиото си, ами дори се прехвърлят в противниковия лагер? Такава очевидно прогресивна мярка — _депутатското ритуално сепуку_ — би облекчила значително политическото пространство. Като страничен ефект би се вдигнала и депутатската продажна цена, което пък ще е полезно за икономиката на целия ЕС.]
	Вечерта беше пред провал. Повечето хора на негово място щяха да се вкиснат, да протестират, да мрънкат… Но не и той. На всичко отгоре сега беше в стихията си. Божо повика келнера с пръст, накара го да се наведе и му прошепна на чист български:
	— Слушай, юнак. Колеги от ЦК ми казаха, че тук има чудесна кухня. Цял следобед се разправях с разни откачени италианци и съм уморен. Това красиво момиче е дъщеря на руски армейски генерал, който е наш голям приятел. Тя беше с мен и също е уморена. Доведох я тук да опита българската кухня, а не да проверява дали е узряло хубаво месото за хиените в зоопарка. Затова го прибери и тичай при майстора. Искам да направи друсан кебап, само че от бонфилето. Докато чакаме, донеси пастърмичка с лук на тиганче. Кажи на бармана да слезе в мазето и да извади бутилка евксиноградско. А за мезе ще донесеш сирене в стомна. Само не ми казвай, че няма, защото ще ти се наложи да ходиш за грънци чак в България. Разбра ли ме?
	Юнакът кимна. Погледът му излъчваше разбиране и силно желание да тръгне и да върви напред. Дори не беше усетил кога ризата му е залепнала от пот за гърба. Руски армейски генерал. Как можа така да сбърка? Може да е приятел на Добри Джуров. Като нищо ще изпратят персонала да посече малко дърва в Коми при минус трийсет. Има да тракат със зъби. Мамата си трака.
	— Действай — напъти го за последно инж. Къбоков. — И не ме другаросвай.
	Юнакът кимна повторно и тръгна.
	— Почакай — спря го Божидар и му посочи с ръка масата.
	— Да, друг… — започна ошашавеният кандидат за оберкелнер, но суверенът му сложи пръст на устните си. И бездруго не знаеше как да го титулува. — Да, веднага — смотолеви той и хиенският деликатес тутакси изчезна от масата.
	— Какво стана — запита слисано Наташа, — какво му каза?
	— Нали знаеш, че съм полиглот. Виждаш ползата, когато поговориш с някой разбойник на матерния му език — каза той и Наташа се засмя.
	Пастърмата с лук беше приготвена под мотото на великия Ескофие* „Добрата кухня е основа на човешкото щастие“, а друсания кебап донесе лично майстор-готвачът. Евксиноградското беше „Димят“ и както казваше един от любимите ни едно време герои, беше много сек и много студено.
	[* Аугуст Ескофие (1847 — 1935) — легендарен готвач, известен като Царя на готвачите. Обаче не може да се мери с Ути Бъчваров.]
	Божидар прие произхода на сиренето в стомна без доказателства. Почти се бяха сприятелили с персонала, а в приятелството се прощава някоя и друга дребна лъжа.
	Когато излязоха от ресторанта, минаваше единайсет. Той се спря за момент — да събере мислите си. Погледна към ъгъла и му се стори, че е стоял и друг път така. Само че сякаш улицата беше по-светла, с повече витрини и много хора. Може би в Париж, на Монмартър. Не, тази беше. Повечето сгради ги познаваше. Странно откъде. Поспряха се за миг и тръгнаха надолу, а Нат се облегна на рамото му.
	— За какво си мислиш? — попита той.
	— За нас, мили. Щастлива съм — прошепна му тя толкова искрено, че той се уплаши. — Всеки ден с теб е като подарък. А днешният беше най-хубавият. И знаеш ли — струва ми се, че съм била и преди тук. С теб.
	Той замълча. Очакваше подобен отговор, но сърцето му се сви — сякаш от някакво предчувствие. Може би защото всичко връхлиташе върху тях така внезапно и бързо — като в стих на Пастернак…
	Излиза, че любовта наистина поразява като толедска кама. И онова пушкало — тулската двуцевка от началото — е било съвсем неуместно. Но ние не сме искали да се подиграем с любовта — проклет да е онзи, който го направи. Тогава Божидар още не искаше да срещне съдбата си, а се държеше сякаш… ей така, нищо не го засяга. Сякаш беше в някаква постоянна командировка и трябваше само да внимава, за да не остави лоши впечатления, да се пази от срамни болести и най-вече, и най-вече — да не надхвърли лимита за нощувките. Имаше и една друга роля — да се прави на Антон Павлович*: да се разхожда между населението, да го гледа с проникващ в същността на нещата леко тъжен поглед и да клати неодобрително голямата си глава: „Лошо живеете, господа!“ Сякаш те не си го знаят.
	[* Става дума за Антон Павлович. Извиняваме се на онези, които са се досетили.]
	Ей такъв беше. Все пак, като помислим, може би бихме го разбрали.
	Домът му беше някъде далеч и там го очакваха онези, които несъмнено обичаше. Тук беше дошъл да свърши нещо, без да се напъва особено, после щеше да се прибере и всичко да тръгне постарому. Но така ли трябваше да премине животът му? За това ли беше мечтал? Към това ли се беше стремил? Какво беше казал Островски*? „Животът се дава на човек само веднъж и той трябва да го изживее така, че…“ И по-нататък писателят посочва как именно. А инж. Къбоков не беше живял така. Всичко започваше да заприличва на провал. Но ето че внезапно мизансценът се промени.
	[* Островски, Николай Алексеевич (1903 — 1936) — съветски писател, станал известен с романа си „Как се каляваше стоманата“ — в бившия (слава Богу) Съветски съюз, а също и в България (все още не е бивша). Книгата е типичен пример за това как с много воля и мъжество можеш да застанеш от неправилната, ама от съвсем неправилната страна. Тя беше превърната в част от специалните масови процедури за зомбиране, с които се изграждаше съветският човек. Сега вече не се изучава задължително в училище, май. Но да не избързваме — времената се менят, да не говорим за нравите. За повече изпреварваща инфо вж. [[http://bg.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%9E%D1%81%D1%82%D1%80%D0%BE%D0%B2%D1%81%D0%BA%D0%B8|тук]]. За всеки случай може да си я купите от антиквар. Все още (2005) може да се намери и при почистване от боклуците на стари мазета и тавани.*]
	[* Аз ви подведох. Не е нужно да се ходи из такива предизвикващи клаустрофобия помещения и да се диша вреден исторически прах. Има издание от библиотека „Световна класика“. Наред с Еклесиаст, Илиада, Божествена комедия, трагедиите на Шекспир, Дон Жуан, Парижката света Богородица, некви пиески на Александър Сергеевич, Престъпление и наказание и още 183 книги, които по замисъл на Издателя е трябвало да представят най-доброто от световното литературно наследство. Тя е там под [[https://www.goodreads.com/list/show/44676._?page=2|номер 123]]. Чудя се дали може да се измисли пример с по-блудкав вкус.]
	Божидар и Наташа поскитаха още малко по московските улици. Градът беше попритихнал в мрака, но се чувстваше притаената му, застрашителна мощ. В светлината на уличните лампи грамадните каменни сгради около центъра приличаха на декори от някакъв много мрачен филм — на Батман и Робинс, да речем. Онази серия с многото лед и с Шварценегер, но тя още не беше измислена. На Божидар чак не му се вярваше, че постройките са реални, но сърцето му се свиваше от лоши подозрения, че истината е по-различна.
	— Харесваш ли Москва? — внезапно попита Нат.
	— Коя Москва? Тази, в която е живял Булгаков, или онази, в която са изобретили Архипелага и се намира Лубянка? Първата я обичам, защото по нейните улици е вървяла Маргарита. Другата Москва — той я погледна, — другата Москва я мразя.
	Нат се засмя.
	— Ти обичаш „Майсторът и Маргарита“, нали?
	— Да.
	— А кое от нея ти харесва най-много?
	Божидар се засмя и я погледна:
	— Ами ей това — каза той и започна: „Проснувшись, Маргарита не заплакала, как это бывало часто…“.
	Когато спря на „Пропал Ершалаим — великий город, как будто не существовал на свете“*, Нат тихо попита:
	[* Пропал Ершалаим — великий город, как будто не существовал на свете — Изчезна Йерушалаим — великият град, като да не бе съществувал на този свят (рус.). Паметно изречение от глава 19 на втората част на „Майсторът и маргарита“, което и аз съм запомнил. Може би защото числото 19 е играло важна и определено тъжна роля в сценария, който изпълнявам в тоя живот.]
	— Ти да не би да я знаеш цялата?
	— Цялата не, но тая част съм я запомнил.
	— Тази вечер е най-хубавият подарък през живота ми, мили. Ще я помня винаги.
	— Искаш ли да отидем до Арбат?
	— И да потърсим къщата й, нали?
	— Да.
	Отидоха до Арбат с такси. Отначало шофьорът се опъна, но като видя червонеца, начаса склони. И даже изскочи да отвори вратата за дамата, но тя вече и сама си я беше отворила. После някои разправят, че московските таксиджии били грубияни, едва ли не. Не е така. Зависи кого возят, и за колко… бакса. Стигнаха бързо и дълго скитаха по малките улици и търсеха онази красива къща в готически стил, осветена от луната откъм еркера с трикрилия прозорец. Но къщата я нямаше. Беше малко тъжно, но то винаги си е така, когато търсиш нещо, което няма как да намериш. И те продължиха да скитат, а улиците бяха пусти и градът изглеждаше измислен.
	— Хайде вече да си отиваме у нас — каза Нат и потръпна сякаш от някакъв студ, дошъл незнайно откъде.
	Той я погледна — пак беше казала „у нас“. „Само че къде е това? — помисли Божидар. — В Нововоронеж или в Козлодуй? А може би в Париж, Виена или Женева, но не ми се вярва. Няма го никъде това «у нас» и надали може да съществува. Даже да си построим някой ден нещо от тухли и от лихвоточки*, това «у нас» ли ще бъде? Може ли да въобще да си съградим истински дом? В царство на кривите огледала? И то върху нещастието на…“
	[* Това идиотско словосъчетание е от времето на соца и представлява заместител на лихвите на жилищния ти влог (които не ти се полагат в пари), преведени по някакво тъпо правило в „точки“. Събраните точки те класират за разрешение за строеж. Чакаше се най-много двайсетина години. Но тогава времето летеше бързо.]
	Той въздъхна.
	— Помисли си, че това „у нас“ го няма, нали?
	— По-добре да се качим на някое такси и да се прибираме — каза той, прегърна я през рамо и двамата тръгнаха в нощта.
	Когато слязоха пред хотела, някакъв тип се доближи и промърмори: „Закурить не найдется?“*. Божидар му подаде цялата кутия, но типът се докачи — честта не му позволяваше.
	[* Закурить не найдется? — буквално „Ще се намери ли да запушим?“ (рус.). На български се пита „Имате ли една цигара в повече?“ или „Да ви се намира някоя цигарка“. И тук пушачите като закъсат си просят, но в Съюза си беше хронично явление. Особено при пияндетата, които предвидливо си харчеха рубличките за водчица и разчитаха на милостиня за тютюнеца. Щото ако си купиш цигари, кой ще ти даде чашка водка? Никой няма да ти даде. А в Русия не може да не се натряскаш здравата. Не и вечер. Не и в следващите няколко столетия.]
	— Вземи ги — каза му Божидар. — Аз ги отказвам. От утре ставам нов човек.
	— Е, щом е така, ще ги взема, блядь — каза му приятелски и с разбиране типът. И той беше преживявал от време на време подобни катарзиси.
	Портиерът видя всичко и им отвори вратата като на стари приятели. И Божидар му даде цял червонец.
	Малко след това бежова жигула мина край хотела. Когато се отдалечаваше, някой вътре запали цигара и преди да потъне в мрака, в колата за миг светна пламък — като от дуло при изстрели.

	* * *

	Изстрелите трещяха по цялото поле. Сякаш само това бе останало от света — техният трясък, проблясванията им, виковете, стенанията, кондензираната омраза и кръв, много кръв. Беше повече от достатъчно за една „кратка схватка“* Бяха на някаква височина, а в подножието й, в безводно дере бяха скрили конете. Биеха се близо половин час и Алексей вече беше обхванат от онова безразличие към всичко, което ценеше, включително и собствения си живот, и което го заливаше по време на безкрайните битки на германския фронт. Чувстваше как сякаш някаква могъща сила го беше изпразнила от всичко човешко и го беше натъпкала със злоба и ненавист, които битката беше втвърдила в една циментообразна маса. Тази маса бе изместила всичко — християнските добродетели, внушенията на родителите, най-съкровените му мисли и чувства. Сякаш цялата му душа бе отлетяла някъде, изтикана от тази противна бетоноподобна маса, и бе оставила място на абсолютното безразличие и студената пресметливост на една машина за убиване. И в която и посока да започваше да стреля, оставяше следа като от малък смъртоносен тайфун. В други случаи след сражението приятелите му от полка сигурно щяха да кажат, че се е бил… вдъхновено. Но сега губеха битката. Червените приближаваха, сякаш смъртта на другарите им не ги впечатляваше.
	[* Това са действителните събития, описани по-късно от поета чрез „сви се буря (основна соц метафора) безпощадна (любимо партийно прилагателно), зазвънтя (звучен глагол, отразяващ поетичното майсторство) стомана хладна“ и прочее проболшевишка боза. В действителност една такава „кратка схватка“ е изглеждала доста по-различно от начина, по който я описва моят доста вдъхновен от подобни панорами съгражданин, другарят Измирлиев. Особено тъпа е надеждата за вечна обич и правда след подобно по размах клане. Сигурно се е надявал миротворците да изтрепят и жените и децата.* Иначе все ще има някой, който ще иска да отмъсти за баща си. И край на вечната обич. Божидар веднъж беше казал, че в подобни събития нямало нищо хубаво, освен, _да го простял Господ_ (не съм очаквал от него такъв типичен еврейски израз), избиването на определен брой болшевики.]
	[* Това си е обичай от библейски времена. Тората свидетелства за многобройни подобни мероприятия от избрания народ.]
	„Тия се бият като дяволи. Как са ги фанатизират само откачените идеи на оня чифутин. Не можем да ги победим. Не и сега“ — помисли графът и лоши предчувствия свиха сърцето му.
	— Намери тръбача и му кажи да свири отбой — извика той на картечаря. — Оттегляйте се бързо. Аз ще остана тук да ви прикривам. Не се бой. И друг път съм го правил. Все ще намеря начин да се измъкна. Хайде, бягай.
	Като видяха отстъплението, червените се надигнаха. Но ги посрещна картечен огън. Имаше патрони и Алексей стреляше с кратки, убийствени откоси. Задържа ги, докато заглъхна тропотът от оттеглящия се ескадрон. Тъкмо се оглеждаше откъде да се измъкне, когато нещо го блъсна в главата и той загуби съзнание. Един случаен куршум беше прелетял и го беше пернал по траекторията си. Сякаш беше дивеч с ценна кожа и ловецът само го беше зашеметил, за да не я повреди.
	Когато отвори очи, край него в кръг стояха непознати хора. Трябваше му малко време да съобрази, че е попаднал в плен.
	— Тавариш комисар — каза един от тях, — тоя бял дявол се свести.
	Кръгът се разтвори и пред Алексей застана… Никита Мизинов. Беше с шинела си, който изглежда беше вечен, а до него спря възнисък мъж, запасал сабя с позлатен ефес и маузер в кожен кобур. Сигурно ги беше взел от някой враг в името на пролетарската революция. На ръкава си имаше червена лента.
	„Тоя трябва да е комисарят. А Никита май се е издигнал до заместник. Дано не ме издаде. Има някаква надежда, докато не разберат кой съм“ — помисли Алексей.
	— Вържете го и го отведете в селото. После ще се занимая с него — каза възниският с показно безразличие и тръгна из бойното поле да попълва сбирката си от трофейни саби и пищови. Мизинов не каза нищо. Само го изгледа замислено и пое след командира си.
	Графът се изправи и подаде ръце. Ако не се усетеха, можеше да ги завържат отпред и да му оставят някакви шансове. Не се усетиха. Само дето войникът използва въже, което беше достатъчно дълго, за да може свободният му край да се преметне през една от гредите на тавана в някаква схлупена къща, която избраха за негов затвор. Така ръцете му бяха вдигнати като на наказан. И дума не можеше да става да достигне възела. В стаята стърчаха самотно паянтова маса и две табуретки — всички достатъчно далече, за да ги достигне. Игнат Семьонич не си беше губил времето напразно и бе подготвил личния състав за среща с врага.
	„Тоя път се насадих. Тия главорези ще ме разстрелят. Трябва да измисля как да се развържа. И то по-бързичко“ — поклати глава Алексей и погледна през прозореца. Виждаше се съседната къща, а на двора пазеше червеноармеец с пушка. Трудно щеше да е да го убие с голи ръце, но и да успееше, останалите пак щяха да го застрелят, преди да се е огледал накъде да бяга. И с какво.
	Докато правеше тия неясни планове, почувства, че му се гади и му се вие свят. Причерня му, а когато се свести, висеше като убита патица. Не знаеше колко време е бил в безсъзнание, но изглежда, беше достатъчно командирският състав да обходи полесражението, защото отвън се чуха стъпки, някой отключи и в стаята влязоха Никита и неговият одевешен спътник.
	— Изчакай отвън — каза той на червеноармееца, който надникна и после с нежелание затвори. — Добре са го окачили — каза на Мизанов мъжът с маузера, ухили се и огледа стаята. Е, сега можем да се запознаем. Разбрах, че си Алексей Галицин. Аз се казвам Игнат Семьонич — обърна се той към графа, но в гласа му не прозвуча симпатия.
	— Извинете, че не мога да ви подам ръка.
	— Нищо. Не е необходимо при кратки запознанства.
	— И аз се надявам да не оставам дълго в компанията ви — арогантно отговори графът.
	— Това може да го уредим без проблем. По-добре кажи накъде се отправи твоят полк.
	— Не ме разсмивайте.
	— Дали ще го направиш, е по-важно за теб.
	— И защо да е така? — надигна вежди Алексей.
	— Твоят приятел вече те представи. Каза доста добри думи. И аз съм чувал, че си се сражавал храбро срещу немците. Можеш да се биеш на наша страна — каза Семьонич и потърси погледа му.
	— Предлагате ми сделка? — усмихна се графът.
	— Не, предлагам ти да минеш на страната на революцията.
	— Звучи доста високопарно.
	— Няма нужда да го коментираш. Никита ми е разправял за убежденията ти. Но те са нещо, което се променя. Пък и ти ми изглеждаш умен мъж. Затова просто отговори с да или не.
	— В мое лице вашите теории имат един естествен враг. Така че, извинете ме — графът пак се усмихна, — но няма да мога да ви подкрепя.
	— Не се притеснявай. Ние и така ще ви разбием.
	— Затова можем да поспорим. Обаче едно е вън от всякакви съмнения: така със сигурност ще разбиете Русия. Скоро от нея ще останат само развалини — каза графът с горчивина.
	— Нищо, ще я построим отново. Само че без вас.
	— Не виждате ли, че това, което строите, няма как да не рухне? — Алексей погледна към Мизинов. Сега беше моментът да хванат тоя заблуден болшевик за заложник. — Насилието не може да крепи дълго нищо, а вие искате да построите на него цяла държава.
	— Държавата винаги е била насилие. Ние искаме само да сменим местата на насилниците и угнетените — отговори уверено комисарят. Никита замълча, сякаш осмисляше чутото.
	— Държавата е ред и закон, Игнат Семьонич, ако позволите. Насилието е само еднократна мярка срещу тези, които ги нарушават — Алексей пак погледна към Никита, но той отклони погледа си.
	— Ние ще го прилагаме многократно.
	— Като гилотината, нали?
	— Ти го казваш — засмя се събеседникът му.
	— Виж, ти също ми изглеждаш умен мъж — премина също на „ти“ графът. — Не разбирам защо вярваш на басните за диктатурата на пролетариата? Не виждаш ли, че ще диктува една клика от съмишленици на Троцки и Ленин? Не се ли плашиш от тяхното откровено и безмилостно насилие? Иисус е учел хората на друго, не си ли чувал?
	— Иисус е християнска измислица. Троцки е нашият пророк. А той ни учи, че насилието в името на доброто е оправдано.
	— Няма „насилие в името на доброто“. Насилието е винаги в името на злото. Затова и вие неминуемо ще се провалите. Ще бъде въпрос само на време — каза графът и отново потърси погледа на Никита Мизинов. Но той въобще не погледна в тая посока.
	— Може — подсмихна се Семьонич, — но ти няма да си жив да го видиш. Мисля, че си наясно с участта си. И само защото си герой от фронта, утре ще те разстреляме, вместо да те обесим като останалите. При тая липса на муниции, това си е равносилно на помилване.
	— Друго и не съм очаквал. Все пак благодаря.
	— Пак заповядай — ухили се комисарят и двамата с Никита излязоха.
	Бяха се отдалечили съвсем малко от къщата, когато Семьонич спря.
	— Виж, върни се и провери дали гредата, за която е вързан твоя приятел няма ръбове — обърна се той към спътника си. — Може да протърка въжето.
	— Добре, Семьонич — каза Никита и се обърна сякаш с нежелание.
	Комисарят погледна след него замислено и изчака да влезе в къщата. Погледна часовоя, поклати глава, сякаш в отговор на някакви свои мисли, и тръгна нанякъде без да дочака заместника си.

	* * *

	— Тоя път загази — каза Никита, като затвори вратата.
	Алексей не отговори. Продължи да го наблюдава мълчаливо и когато някогашният му приятел домъкна масата до него. Никита се качи, хвърли бегъл поглед на гредата, слезе и се отправи към вратата. На изхода се обърна, погледна към Алексей, въздъхна и излезе.
	До Алексей, като постамент за едно пречупено приятелство, остана масата.
	Той изчака, колкото часовоят да може да задреме спокойно, покатери се, сви лакти и възелът се оказа пред зъбите му. След доста опити успя да го разхлаби и измъкна ръцете си. Разтърка ги и ги огледа. Поне на тях им нямаше нищо. Помисли си, че отдавна му се иска да се изпикае на всичко, и сега може да го направи на стената. Поолекна му, но главата продължаваше да го боли. Нямаше какво да направи. В тъмнината едва ли можеше да се оправи, но дори и да виждаше като котка, без кон нямаше да стигне далеч. Трябваше да чака. Най-добре бе да подмами часовоя на разсъмване като събори нещо и го изчака до вратата да влезе — за проверка, от любопитство и глупост. Дотогава трябваше да омотае въжето около ръцете си, за всеки случай — ако влезе някой. Чувстваше, че няма сили да издържи. Помисли си „да става каквото ще“ и приседна уморено на табуретката в ъгъла.
	Графът прекара нощта в разпокъсани спомени за изминалите години. Спомни си как майка му често му четеше приказката за храбрия оловен войник и как на пет години баща му го научи да язди. Спомни си първата си любов в лицея, после Париж, Сена и любимото си кафене в Монмартър. Спомни си как се би на първия си дуел, как се напиха в оная гадна кръчма и как точно в нея спаси Никита Мизинов. Беше гледал смъртта в очите десетки пъти, но никога не му беше минавало през ум, че ще дойде по такъв… негероичен начин. „Колко безсмислено е било всичко — мислеше си графът. — Дълг, чест, вярност, идеали… Ще имат ли те някакво значение утре сутринта, когато ме изправят до стената? Излезе, че предчувствието ми не ме излъга.“
	Това предчувствие се бе появило последния ден преди да замине. Вече бяха женени с Наталия, тя очакваше дете, а на следващата сутрин той трябваше да отпътува с полка си. Бяха пропуснали момента да избягат. Никита Мизинов отначало се беше съгласил да убие Распутин за петдесет хиляди рубли, но после и от това се отметна. Графът с горчивина си беше помислил, че партията не разрешава на приятеля му да убие такъв ценен кадър за дребни грошове. И докато се мотаеше, разстроен от провала, работата му свърши княз Феликс Феликсович Юсупов. След смъртта на Распутин, вместо да избяга в любимия Paris, Алексей потъна в Русия — сякаш на инат на здравия разум и за да види какво ще се случи. Нищо не се случи, ако не броим това, че императорът абдикира, народът се разбуни, а държавните мъже, вместо да спасяват държавата, потънаха в безчестни игри и безполезно дърлене. И Мордохаевата зараза заля империята*. Тогава болшевиките, водени от своите емисари на злото, я заразкъсваха като червените библейски зверове. В един фатален ден, пред равнодушните погледи на отвратените от войната безволеви патриоти, празнодумстващи интелигенти и обсебени от мисълта за своя земя селяни, те извършиха своя нагъл, пагубен за Русия преврат. Когато червеният терор потопи в кръв страната и запазилите съвестта си и храбростта си поданици на империята най-накрая разбраха какво се е случило, се разгоря изпепеляващата някогашната велика империя гражданска война. Така полкът на графа трябваше да се бие с червените.
	[* Графът така и пропусна да приложи и развие пророческата теория на великата княгиня и да проследи как чрез онази, както тя се беше изразила, еврейска измислица* — парите, могат да се управляват съдбините на народите и те, подходящо зомбирани, могат да се накарат сами, и на практика доброволно, да извършат необходимите за старозаветните цели злодейства.]
	[* Други (авторитетни) източници твърдят, че парите в действителност са измислени от _анунаките_*. Ама разбира се, че е така. Аз това го подозирах още преди да стане известно, а нали и Божо неведнъж е казвал, че евреите не може да са чак толкоз умни. Може да са голяма работа, няма спор. Ама ча’ пък толко…]
	[* Да не говорим, че те са в дъното на кажи-речи всички по-важни земни акламбации*.]
	[* Дори св. Павел, тоя пръв юнак, май бил също анунак.]
	Наталия оставаше сама — без закрилата му, само с искрица неясна надежда. Сега, в студена нощ, Алексей си спомни как й подари пръстена, който му даде великата княгиня. Може би се надяваше да я защити, сякаш имаше магична сила. Пазеше го за раждането на детето им, но мисълта, че едва ли ще бъдат заедно, беше започнала да го спохожда често. В деня, когато реши да й го даде, бяха ходили на кино, както тогава, в онзи дъждовен следобед. И пак както тогава гледаха Вера Халодная, само че в друг филм — „У камина“. Беше по онзи романс със същото име — за камината, която печално догаря, за любовта, в която често се изпепеляват най-хубавите мечти и за самотата, която остава след това.
	Беше точно за тях — романтичен като любовта им, тъжен като предстояща раздяла и безсмислен като… всичко останало.
	Когато отвори кутийката, му мина през ум, че е лоша поличба да прави такъв подарък преди раздяла. Наталия ахна, поплака малко, а после отново излязоха да се разходят из Арбат. Нямаше ги познатите и приятелите и духаше пронизващ вятър, а тя се притискаше в рамото му, сякаш за последно. Излязоха на „Красная площадь“*1 и тогава през него премина някаква студена тръпка, а с нея и мисълта, че никога повече няма да види кремълските кули, пустеещия площад и пъстроцветните кубета на „Василий Блажени“*2, така странно красиви в лъчите на залязващото слънце.
	[*1 Красная площадь — Червения площад, известен с това име от XII век. Използвано е руското наименование, което първоначално е означавало „красив площад“ (красный означава червен, но и красив). Българските комунисти, известни също както съветските си събратя и като „червените“, го популяризират като „Червен площад“ и така подменят по типичния за тях начин истинското му име.]
	[*2 Храмът „Покров“ до Кремъл, който народът кръщава с името на _юродива_ Василий Блажени. Не зная защо графът си спомня точно този залез. Когато преди много години хроникирах тази с нищо незабележима случка, нямах и понятие, че патронът на храма е неккъф юрод (урод). Научих всичко това много по-късно, при това съвсем случайно. И оттогава тоя въпрос не ми дава покой.]
	Уморен от миналото, графът се изправи. Премести тихичко масата и застана до врата така, че да е зад нея, ако случайно влезе часовоят. Кога ли щяха да дойдат… Щеше да се бие, пък… каквото стане. Нямаше много сили, а май и шанс. Поне щеше да опита. Помисли си, че през оная вечер смъртта изглеждаше безкрайно далече. Но ето че разстоянието до нея внезапно се беше стопило и вече можеше да я докосне. Защо се случи всичко това? Кой му беше отредил съдбата на безименен оловен войник? Кой го изпрати да загине в тая пустош, сред безкрайните степи при големия завой на Дон? Но може би всичко не беше загубено? Може би полкът щеше да се върне за него? Ръката, която го стискаше за гърлото, за момент го пусна, но сякаш само за да го хване по-здраво. Защото го връхлетя мисълта, че Наталия ще роди без него някъде из тая проклета степ и той няма дори да види детето си. Беше почти непоносимо чувство, което измести глупавите спомени и мисли и единствено остана с него — жестоко и тъжно, като стълб, на който завързват осъдените.

	* * *

	Никита Мизинов беше полегнал на одър със сламен дюшек в една от съседните къщи. В тъмната и студена стаичка имаше още само два стола, дървена маса на петна и нащърбена паница върху нея. Беше гладен, но не искаше да взема храна от стопаните — те нямаха и за тях самите. Добре поне, че докато се бяха били, някой бе запалил печката в съседната стая и стената беше топла. Никита беше опрял зиморничаво в нея гърба си и гледаше пред себе си в мрака.
	Тая среща с Алексей направо го срути. Тъкмо беше започнал да свиква, че е на страната на революцията. Отначало му се струваше, че построяването на безкласово общество и добруването на народа са много по-ценни от някакво си свикване на ново Учредително събрание*. Най-важните въпроси на работниците и селяните трябваше да решават те самите. Само че как? И тук някой друг изземваше това тяхно право и започваше да говори от тяхно име. И както се очакваше, започнаха жестоки сблъсъци. И те вече не бяха в парламента. Всичко се случваше със страшна скорост и Никита, който беше понавикнал на безвремието в Туруханския край, не успяваше да осмисли дори и най-важното. А това несъмнено беше всепомитащият тайфун на гражданската война, който се вихреше от… той не си спомняше дори откога. Защо беше избухнала тая не знаеща граници омраза? Защо великата Русия се беше превърнала в някаква проклета касапница? Да беше германският фронт, да се биеха с турците, поляците или поне с финландците — щеше да го разбере. Но да се стрелят и колят безмилостно помежду си… Защо?
	[* Това, накратко, искат „белите“. „Червените“ искат най-напред да унищожат всичко, което няма цвета на табелката на прославения _дедо_ на инж. Къбоков, след което да заживеят в онова царство, където ще са обречени на вечен мързел заради съвсееем скромните им способности, а ще могат да цуцат мана според изненадващо голЕЕЕмите им потребности. Затова в един подходящо избран момент те разгониха Учредителното събрание и установиха, _както знаем_, жестоката си, античовешка, продължила цял век тирания. Сега, след като съм чел книгата на тавариш Дрожжин, вече знам, че болшевиките (но вече начело с тавариш Сталин) са ни спасявали от сионизма, от който — както всяка квартална врачка знае — няма спасение. Но то и от болшевиките няма.]
	Такава, каквато я виждаше, революцията изобщо не му харесваше. И за беда в тая мътилка, която течеше през него, като над неогладен камък се образуваха смущаващите водовъртежи на спомените за разговорите му с графа. При един от тях, още преди да беше отказал да убие Распутин, графът изненадващо го бе запитал „Нали си чел «Фауст»“ и после бе продължил с типичната си уж господарска, но всъщност доброжелателна и малко горчива усмивка: „Ако не си, мога да ти го дам: ако искаш, — в оригинал, ако искаш — превода на Губер*1 или недомислиците на Вронченко*2. В книгата има доста автобиографични елементи. Ще ти бъде от полза, защото разглежда злото отвътре с поглед на познавач. Може би не знаеш, но Гьоте е високопоставен член на ордена на илюминатите и има общопризнат опит, който може да е от полза и за теб. Той неслучайно е най-разбираем от хора с по-европейска нагласа на ума от нашата. Но и някой неук мужик от Тамбовск може да разбере най-важното: Който вика на помощ злото, бързо сам му става слуга. Това важи най-вече за вашата «диктатура на пролетариата». Съгласно указанията на пророка си тя трябва да започне с потъпкването на всички закони. Най-напред на Божия. Тоя чифутин ви учи да ограбите и избиете политическите си противници и да се опрете завинаги на насилието, а от това трудно ще се намери по-голямо зло. И рано или късно ще трябва да платите за него. Повярвай ми, цената ще е ужасна*3. Между другото, замисли се само над кого ще диктатури вашият пролетариат. Нали няма да има буржоазия. И селяндурите ще са му съюзници. Тогава кои остават?“
	[*1 Първият пълен превод на „Фауст“ на руски е направен от Едуард Иванович Губер (1814 — 1847), руски поет от немски произход. След като унищожава първоначалното копие, Губер, по настояване на Пушкин, превежда отново романа през 1838 г.]
	[*2 Михаил Павлович Вронченко (1802 — 1855) — военен геодезист и географ по професия, станал известен с преводите си. „Фауст“*4 превежда в 1844 г. Някъде из хрониките пише, че Тургенев бил критикувал този превод доста остро. Абе на кого му пука, бе.]
	[*4 Той графът не споменава, но аз да ви кажа: най-добрият [[https://ru.wikisource.org/wiki/%D0%A4%D0%B0%D1%83%D1%81%D1%82_(%D0%93%D1%91%D1%82%D0%B5;_%D0%A5%D0%BE%D0%BB%D0%BE%D0%B4%D0%BA%D0%BE%D0%B2%D1%81%D0%BA%D0%B8%D0%B9)/%D0%A7%D0%B0%D1%81%D1%82%D1%8C_%D0%BF%D0%B5%D1%80%D0%B2%D0%B0%D1%8F/%D0%9F%D0%BE%D1%81%D0%B2%D1%8F%D1%89%D0%B5%D0%BD%D0%B8%D0%B5|превод]]*5 е на Холодковский, Николай Александрович (1858 — 1921). Той цял живот го е превеждал. Голям образ.]
	[*5 По мое време на български нямаше превод онлайн. Но то и сега няма. А на книжния пазар томчето струва 50 кинта. Чудно ли е тогава, че кажи-речи всички са се поддали на изкушенията на рогатия? Но то, както би казала Матей, може би заради това са слезли от горното царство в долното и, значи, това е била целта им. Щом е тъй, те ще оцелеят и без Гьоте. Не, не може да е така. Няма оцеляване без него.]
	[*3 Това е безспорно прозрение. Веднъж Божо, както си говорехме за пазара на държавните облигации, изведнъж каза: „Чудя се, дали графът е предполагал какво ще е количеството на ужасиите, които ги чакат? Дали се е досещал за броя на жертвите, които ще донесе на Русия тая най-антиморална теза на всички времена. И колко е тази проклета цена? Носят се слухове, че са я платили петдесет милиона убити руснаци. Петдесет милиона. Все едно целият Балкански полуостров да е обезлюден. Като от чума. По-зле. Да няма кьорав съседски народ, с когото да се сбиеш приятелски и да придобиеш тъй нужната на всяка велика нация бойна слава. Тъжно ще е, но ще е закрит и изпълващият със смисъл живота ни отдел за борба със сръбската музика. Няма да ги има макетата да ни развеселяват със смешното си горноджумайско наречие и с измислиците си за нашата история. Ще са изчезнали и турските ни побратими. Кой тогава ще ни каже с оная историческа нежност «Комшу, комшу»? Ще опустее и свещеният Атон. Никога повече някоя саможива откачалка няма да напише там на неразбираем език втория том на «История славяноболгарская». И от румънските митничари няма да има ни един — да претършува с вещина куфарите ни — уж за ловни пушки и шпеков салам, а всъщност да си изпроси артистично стандартната корупционна такса от десет марки. Ами то самите нас няма ни няма. Петдесет милиона унищожени човешки същества. А на колко стотин милиона съсипаха живота? В чие извратено съзнание се роди тоя кошмар? Що за хора го извършиха? И това е само в една от държавите, в които са вилнели тия сатрапи. Това е истинският геноцид. Това, уважаеми, е големият холокост. Нищо, че тоя път еврейски имена носят подстрекателите му и най-вече болшевишките главатари, които го осъществяват. Но ние, както е казал поетът, бездушно мълчим.“ Да — казах пък аз — изглежда дотам са ни заплескали мозъците, че вече сме направо готови за… за какво? Пак забравих за какво говорехме.]
	Така му беше казал. И предчувствието за нещо лошо отдавна дълбаеше душата му. Но наоколо повечето от хората сякаш не забелязваха черния облак на хоризонта. Какво въодушевление цареше — песни, маршове, петолъчки, знамена… И бесилки. Вместо ешафодите във Франция. Всяка от двете страни беше обхваната от идеята, че извършва нещо особено значимо, когато издигаше тия революционни съоръжения за другата. Две огромни сили — едната яростна и въодушевена от някаква струваща й се велика, изправяща косите идея, и другата, не по-малко яростна, но привързана към някакъв си Божи закон и всевъзможни овехтели, безполезни и дори _зловредни_ в нечии очи ценности, се бяха сблъскали в смъртоносна схватка. А един невидим, скрит в мрака трети ги насъскваше от тъмнината. Бурята бързо се бе развилняла. И ето че сега го бе настигнала и увлякла със страшна сила. Докато беше в лицея се беше запалил по географските открития. Малко преди да се отправи на пътешествие, в което географските цели не бяха преобладаващи, се беше запознал с човек, който е бил в дивите савани на Африка. Той му беше разказвал за огромните стада антилопи и зебри, които изминават хиляди километри във всепомитащ бяг от поредния засух. Имаше чувството, че е сред такова стадо безмозъчни говеда, които търчат с все сила като лавина през саваните и с някакъв необясним бяс са готови да стъпват и по главите си, само и само да стигнат до заветната река. Където ги чакат крокодилите. Това беше проблемът. Не му се искаше да е и той такова тъпо гну. Оставаше да измисли как, притиснат от всички страни от чувствата си за дълг и чест, да избяга от стадото. Нямаше как. Смяташе, че има постъпки, които те обвързват до самия край. Дължеше на графа живота си, но и на Игнат Семьонич и съмишлениците му дължеше не по-малко. Все пак сякаш ценеше приятелството по-високо от идеите за преобразяване на обществото. Беше му ужасно трудно да направи избор. А трябваше.
	Често се упрекваше, че бездейства, докато животът се изнизва безполезно покрай него. Но участието му в тази братоубийствена кланица нима го осмисляше? Сякаш в противовес на това, което се случваше наоколо, напоследък бе търсил опора в наивната вяра, че всичко се крепи от някаква добра сила. Само че каква утеха беше това, когато липсваха онези, които… обича. Съвсем пуст беше започнал да изглежда светът му. Имаше едно изключение — Алексей. Беше се привързал неусетно към тоя разбойник, липсвал му беше, а сега може би го виждаше за последно. Вярно, остави масата до него и по този начин му предостави възможност да се отвърже. Но това дали стигаше като благодарност към човек, който му бе спасил живота? Трябваше да направи нещо, но какво? Нямаше вече кого да вземат за заложник. Дълго стоя с поглед вперен в тъмнината, както тогава, когато за пръв път се изправи пред въпросите без отговор. Стресна го кукуригането на някакъв пропуснат и от двете армии селски петел и точно в тоя момент най-после му просветна какво трябва да направи. Нямаше много време, за да го обмисля. Стана, провери пистолета си, и излезе.
	Постовият беше задрямал и се сепна уплашено. Направо си глътна езика. Не направи дори опит да се оправдае и не се сети да попита помощник-командира защо влиза по никое време при белия граф.

	* * *

	Вратата изскърца, Алексей трепна — стори му се твърде рано — и погледна към светлеещия четириъгълник. Не беше конвоят, а Никита. Помисли си за какво, по дяволите, идва, но му се зарадва. Мизинов затвори вратата и двамата останаха сами в полумрака.
	— Какво те води при врага — попита уж иронично графът, но в гласа му се прокраднаха други нотки.
	— Знам, че заради мен пропуснахме момента. Но може би има време за още нещо — каза Никита.
	Отвън тихо изцвили кон.
	— И какво е то?
	— Виждам, че вече си успял да се развържеш — каза Никита, извади пистолета си и му го подаде. — Ето, това е предложението.
	— И какво да правя с тоя пищов? — попита графът, но не го докосна.
	— Застреляй постовия като го подмамим, рани ме и мен и бягай. Конят те чака завързан до вратата.
	— Защо да не избягаме двамата? — каза разсъдливо графът. Предложението не му допадаше. Никак даже.
	— Гледай поне раната да е по-тежка. И бездруго най-вероятно после ще ме разстрелят. Доста от бойците тук са чували за теб и знаят, че си отличен стрелец. Няма как да пропуснеш от два метра. Ще им мине през ум, че сме се договорили и тогава със сигурност ще ме изправят до стената. Въпреки това не мога да дойда с теб. Вярно, че ти дължа половината от живота си, но останалата половина дължа на други хора. Не съм неблагодарник, пък и сам тръгнах с Игнат Семьонич. Не мога да отстъпя от думата си. Но най-вече не мога да оставя в беда приятеля си.
	— Значи и двамата ще умрем за революцията — каза Алексей с горчива насмешка.
	— Бягай — каза Никита и свали безсилно оръжието, — бягай докато можеш. След малко ще е късно.
	— Не. Познаваш ме.
	— Имаш жена. Може би вече имаш и дете. Бягай, по дяволите. Не ме карай да се чувствам виновен. Моят живот не струва пукнат петак. Пък и конят няма да може да носи дълго двама. Хайде, вземай пистолета, че ми омаля ръката — каза Никита и пак му го протегна.
	— Не мога — повтори Алексей. — Аз също не предавам приятелите си. И не стрелям по тях. Все пак това, което направи, върна вярата ми. Въпреки че отново не правиш правилния избор. Сега се опитай да се върнеш и ти, докато все още не е станало късно.
	Отвън се чуха гласове и вратата веднага глухо изскърца. Двама червеноармейци с насочени пушки нахлуха и застанаха от двете й страни, а между тях мина Игнат Семьонич, като държеше с комисарска сръчност маузера си. Зад него надничаше часовоят, а в двора притичваха още недоразсънени бойци за новия по-прогресивен строй.
	— Знаех си аз, че ще ни предадеш. Добре, че беше конят да ме събуди. Генадий, вземи му пистолета — посочи с глава той Никита и се отмести, за да ги държи под прицел.
	— Не ви е предавал — каза графът. — Беше дошъл да се сбогува. Иначе щеше да стреля по вас.
	— Той не ни гръмна, понеже е безхарактерен. И понеже държеше пистолета за цевта, с дръжката към теб. Казваш, че сте се сбогували. Хубаво, че сте го направили. Разстреляйте ги — обърна се той към войниците. — И тоя път му завържете ръцете отзад. — На теб сега ти се разминава — посочи Семьонич часовоя, който най-после се беше сетил да насочи пушката си в посока към врага. — Ще участваш в изпълнението. Следващия път, в който сбъркаш, ти ще си до стената. Водете ги — каза той и излезе.
	„Каквото и да става, тия нещастници няма да ме видят уплашен“ — помисли Алексей, разкърши рамене и хвърли бегъл поглед към прозореца. Навън вече светлееше.
	— Свали си шинела. Ще се повреди, а там, където отиваш, няма да ти трябва — каза с крива усмивка червеноармеецът с петолъчка на шапката.
	— Дано сте се понаучили да стреляте. Да не вземете да улучите ботушите ми. Ще ми е студено да ги свалям — намери сили да му отговори Алексей.
	Събеседникът му замахна да го удари с приклада, но сякаш размисли.
	— Що да те удрям, като след малко направо ще те гръмна — каза той с топло пролетарско чувство.
	Графът се съблече по риза, както отиваше на дуел, и прекара ръка по наболата си брада. Никита само вдигна яката на своя шинел. Беше толкова стар и оръфан, че не предизвика интереса и на конвоя.
	Завързаха им ръцете.
	— Знаеш ли, допреди малко си мислех, че дължа по половин живот на теб и на болшевиките — каза уморено Никита. — Сега вече сякаш всички дългове са платени.
	— Тръгвайте — каза новопроизведеният началник на разстрела им.
	Посрещнаха ги няколко бледи звезди, студеното октомврийско утро и насочени дула на пушки. Бялата пелена на снега беше покрила всичко, а от нея призрачно стърчаха селските къщи. За момент полъхна лек ветрец — като прощална студена милувка. Надолу по пътя, на самия му край, тъмнееше Дон. На Алексей му се прииска да види реката отблизо — като последно желание, но стисна зъби.
	Край пътя вече ги чакаше наказателният взвод. Строени така, с различни униформи без отличителни знаци или с цивилни дрехи, червените сами приличаха на военнопленници, които чакат конвоя. С една дребна разлика — бяха с пушки при нозе. И сега, малко преди да се изправи пред дулата им, Алексей най-после разбра: с вътрешния мир на милионите като тия антихристи беше резонирала Злата воля, съсипваща Русия. Тези невярващи в Божиите закони мужици определяха нейната гибелна собствена честота. Тъкмо заради нея великата империя се тресеше от това злощастно съчетание от разрушаващите идеи на Мордохай и неговите пророци, от глупостта, завистта и фанатизмът, чието количество кара човек да се прекръсти и най-вече от неудържимото желание на сънародниците му да прегазят Неговите завети. Само и само час по-скоро да се отърват от беднотията си — как, като от гърбица ли? И те вече се бяха юрнали като стадо побеснели животни към болшевишкия рай. Кой можеше да ги спре? И защо се беше хванал за Распутин? Той се бе мъчил със загадъчните си способности и близките на руската душа ходатайства да отклони императора от война с германците. И да спаси Русия. Затова Съдбата му бе изпратила като съюзник и императрицата — една германска принцеса. Не, тоя приличен на герой от страшна приказки див и чепат мужик с пронизителен, дълбаещ душата поглед въобще не е бил заплаха. Друга тъмна и всемогъща сянка е била надвесена през цялото време над царството. И сега, мигове преди да умре, графът вече нямаше съмнение кои я бяха хвърляли. Те бяха развращавали духовността. Те бяха отворили проклетия съд с бедите. Те бяха съсипали империята. Властелините на света, проклетите чифути, както им казваше леля му. И като за забава бяха настроили честота на тези с пушките срещу него. „Но щом са успели да посеят злото в душите на един цял народ, значи това е бил Божият план — мина като изсушаващ вятър през Алексей закъсняло прозрение. — Колко съм бил наивен. Всичко е било напразно. Съдба. Тогава… да бъде волята Му.“
	— Знаеш ли, нощес си мислех, че срещата с Бога малко ме плаши — каза сякаш в отговор на мислите му Никита. — Ти си Го виждал, а аз не зная дори как изглежда.
	— Не се притеснявай. Няма да го сбъркаш. Когато застанеш пред него, няма да виждаш никой друг — поклати глава поручик Галицин и тръгна към къщата срещу убийците им.
	— Вярвам, че си прав. Просто не ми се умира точно тая сутрин — поклати глава Никита.
	Застанаха до стената.
	— Прощавай — каза Никита.
	— Сбогом — каза Алексей и погледна към небето.
	Високо горе, сякаш очаквайки душите им, кръжеше ястреб.


>	Глава X
>	Какво се случва в рускоезичните приказки

E>
	Сега, когато вече я няма, нощем се питам: Защо се случи така? Какво да правя сам в тъмнината? Как да живея без нея? Защо изобщо живях?
	Не намирам отговор.
@	Матей, случайно намерен лист — вероятно част от дневник
E$

	Щом влязоха във фоайето на хотела Божидар се спря — мъчеше се да си спомни дали е отворен барът. Нат го дръпна. Той й каза, че иска да купят бутилка шампанско, тя се засмя — защо само една? — и купиха две. В асансьора направо се впи в него и когато се качиха в апартамента, бяха като отнесени. Светнаха само нощната лампа. Нат се съблече първа и легна на леглото. Божидар отвори шампанското и наля две чаши и погледна към нея. Тя беше пъхнала ръка между бедрата си, раздвижи ги като арабска танцьорка и каза тихо „Ела“.
	— Правила ли си друг път така? — попита уж равнодушно Божидар.
	— Не ме питай.
	— Хайде, кажи ми — прошепна той и я погали по бедрото.
	— Точно така не.
	— А как?
	— Не ме питай, моля ти се — каза тя, надигна се на лакът и изпи чашата си.
	— Нали искаше да ми кажеш всичко, което те попитам?
	— Да, но защо сега? Не ти ли е хубаво?
	— Хубаво ми е, само че нещо сякаш ме кара да те питам. Разкажи ми — прошепна Божидар и легна до нея.
	— Трудно ми е, мили.
	— А вчера защо ми казваше да те питам за всичко? Или тайно си мислеше, че няма да го направя, нали?
	— Може и така да е — тя се засмя.
	— Кога си се възбуждала най-много?
	— С теб.
	— А преди това?
	Тя въздъхна.
	— Бяхме… с още една жена. Бяха у тях с най-добрата й приятелка и празнуваха рождения й ден. Бяха доста пияни и танцуваха. Минаваше среднощ, но парното работеше и в стаята беше много топло. Лена си беше свалила блузката — уж от горещината — и се целуваше със съпруга й с приятелска страст. Наташа беше почнала да се чувства също като през онзи следобед, когато гледаше как Вася и мащехата й „свършваха“. И когато Лена каза „Искате ли да си легнем тримата. Чувала съм, че е много хубаво“, тя се съгласи. — Имаше и мъж.
	— И го направихте, така ли?
	— Да — каза тя и си спомни как нейният… „Вася“ уж си играеше и с двете, а щръкналият му член беше насочен като ветропоказател все към Лена.
	— Хубаво ли ти беше, като ги гледаше?
	— Бях почнала да треперя.
	Не му каза какво почувства, когато мъжът й започна да язди приятелката й, а тя стоеше изоставена като празна бутилка.
	— А сега искаш ли с още някоя?
	— Само ако ти искаш.
	— Възбуждаш ли се, като те питам?
	— Само като започна да говоря с теб, и вече те искам — прошепна тя.
	Божидар я придърпа под себе си и Наташа веднага започна да стене с някакъв странен глас. Нямаше начин да издържи така дълго.
	След края той се отпусна без сили и се унесе.
	Сънува, че в стаята е тъмно, но вратата към банята е открехната и светлината оттам осветява две жени, които разговаряха тихо и се смееха. Едната от тях беше Наташа, а другата му беше странно позната. Нат не му беше казала името й, но той отнякъде знаеше, че това е Лена. Беше полугола и беше ясно за какво е дошла. Божидар затаи дъх и се запреструва на заспал. Лена свали полата си, наведе се над него и сънят стана прекалено еротичен. „Ето ни и двете, нали искаше така?“ — каза Наташа, но той продължи да се преструва.
	— „Ще го събудим ли?“ — попита Наташа и Божидар се събуди.
	— Къде е… — той искаше да попита „Къде е Лена?“, но се спря.
	— Какво къде е, мили?
	— Тази твоя приятелка… Лена, за която ми разказа — нали си спомняш?
	— Да. Какво за нея?
	— Тя е в Москва, нали?
	Наташа се надигна и застана на колене. Гърдите й бяха страхотни. Наистина приличаше на хетера. Красива, руса, синеока хетера, за която любовта е била призвание, а после е станала… нещо като професия. Не, че се беше надявал да срещне някоя двойница на Татяна Ларина или Ана Павловна, а още по-малко на Маргарита Николаевна, но от истината от време на време му докривяваше. Уж малко засега.
	— Да — каза Наташа и го погледна слисано. — Откъде разбра?
	Божидар въздъхна. И изведнъж се сети откъде я познава. Беше момичето от рецепцията.
	— И е в хотела, нали?
	— Да. Тя ни прие днес.
	Божидар затвори очи.
	— Кажи откъде разбра? Ние днес дори не се поздравихме.
	— Сънувах ви двете.
	Наташа въздъхна.
	— Сега кого да попитам дали не чете мислите?
	— Не ги чета. Сякаш… съм в теб.
	— Добре, хайде — засмя се тя и го целуна.
	— Това, което се случва между нас, е нещо… Не зная. Дори не съм си мислил, че съществува.
	— Страх ли те е?
	— Не. Откъде ти дойде наум?… Всъщност… да, страхувам се. Тя по-добре от него знаеше какво чувства.
	Наташа мълчаливо се плъзна на възглавницата до него и го прегърна. Сякаш искаше да го запази. От какво? И този сън… Защо точно Лена? Внезапно Божидар се сети:
	— Ти си го правила заедно с нея, нали?
	Тя въздъхна.
	— Кажи ми. Аз те обичам. Просто ми кажи.
	— Да.
	— В съня ми двете бяхте тук, в тази стая, за да… — той замълча.
	— За да го направим, нали?
	— Да.
	— Ти искаше ли?
	— Като че ли да… Не зная, може би в съня си… Да, исках.
	Наташа го целуна и преметна крака си върху корема му.
	— Какво сънува?
	— Отначало двете си говорехте. Аз отнякъде знаех, че това е тя. Знаех и какво ще се случи. Ти се… страхуваш — той искаше да каже „ревнуваш“, но каза друго. — Така ли е?
	— Кое?
	— Страх те е, че всичко ще свърши?
	— Да. Обичам те и ме е страх. Не зная какво направи с мен, но сега мога само да те обичам и да се страхувам.
	— И въпреки това искаш да го направим с нея?
	— Да… Не зная. Объркваш ме.
	— Не я ли мразиш?
	— Не. Само й завиждам, нали ти казах.
	Беше ясно, че не му казва нещо. Какво? Нещо я беше наранило. Може би искаше да му покаже, че е по-добрата. И се страхуваше, че ще я пренебрегнат и изоставят. Като… Как не се сети. Като в приказката.
	— Нат?
	— Да?
	— Ще ми кажеш ли…
	— Какво?
	— С кого сте го правили това?
	Наташа го погледна.
	— С твоя мъж… С него, нали?
	— Да — тя се засмя. — Как се досети?
	— Къде бяхте?
	— У Лена. Преди да се премести в Москва.
	— Разкажи ми как го правихте.
	— Не искаш ли вместо това да я извикам? Тя ще дойде веднага.
	— Два часът е.
	— Нищо. Нека да я извикаме.
	— Добре. Щом искаш.
	Наташа го целуна и набра рецепцията. Когато каза „Лена, ти ли си?“, Божидар въздъхна. Тя направо я попита „Искаш ли да дойдеш?“. После й каза „Не, няма“ и „Да, знае“. После, изглежда, Лена я попита нещо смешно, защото тя погледна към него, засмя се и каза „Да“. Накрая каза „Добре, чакаме те“, затвори слушалката и го погледна.
	— Какво каза? — попита Божидар.
	— Ще дойде след малко.
	— Тя те попита дали зная за… оная нощ, нали?
	— Да.
	— А накрая и дали ми е голям?
	— Да — засмя се тя. — Нали вече искаш да го направим?
	— Не — каза Божидар.
	— Като я видиш, ще ти се прииска. Как я сънува?
	— Тя беше… само с някаква къса пола. Аз се преструвах на заспал.
	Наташа се засмя.
	— После…
	— После какво?
	— Наистина ли искаш да ти разкажа?
	— Да, кажи какво стана.
	— Лена си свали полата и почна да ме целува. А ти каза „Ето ни и двете“. Тогава се събудих.
	— Тя хубаво ли те целуваше?
	— Да.
	— По-хубаво от мен?
	— Това беше сън, Нат.
	— Искаш ли да се престориш на заспал?
	Той се засмя.
	— Престори се, моля ти се.
	— Добре.
	На вратата се почука. Наташа стана и облече роклята си на голо. После загаси нощната лампа и открехна вратата на банята.
	Божидар леко потрепна. Не й беше казал за тези подробности от съня си.
	Наташа отключи входната врата, без да каже дума.
	След секунди бравата щракна и Лена влезе. Той погледна крадешком вратата към антрето и щом силуетите на двете се появиха в рамката, затвори очи.
	Когато двете започнаха да си шепнат, го заляха тръпки. Отвори очи, когато някой седна на леглото му. Беше Нат. Лена стоеше права до нея и го гледаше. Беше симпатична и си личеше, че е пила. Може да се каже, че беше много симпатична и доста пийнала.
	— Ето, и двете сме при теб — прошепна му Нат.
	Той се надигна и седна в леглото. На масичката се беше появила нова бутилка шампанско.
	— Здравей — каза му Лена.
	— Здравей — чу той гласа си.
	— Не ставай — засмя се тя.
	Божидар се усмихна, а Наташа го изгледа ревниво.
	— Ще донеса още една чаша — каза тя и излезе.
	— Тя май нарочно ни остави сами — каза Лена и го погледна с откровено желание.
	Божидар не каза нищо.
	— Много си мълчалив. Днес на рецепцията не беше такъв.
	Божидар отново не отговори.
	— Къде си научил така италианския?
	Нат се появи на вратата.
	— В Палермо — излъга той. — Там по цял ден си говорех с две сладки италианки.
	— Какви италианки? — попита веднага Нат и тримата се разсмяха.
	— Дай да отворя бутилката — каза Божидар. Тапата леко изпука. — За какво ще пием?
	— За твоя сън — каза Нат, изпразни чашата си на един дъх и си наля още една.
	— Да, само че в съня ми не бяхте облечени така.
	Нат остави чашата си на шкафчето и съблече роклята си през глава. Гърдите й сладостно се залюляха. С една ръка отметна чаршафчето и се мушна при Божидар.
	— Хайде, идвай — каза тя на Лена.
	Приятелката й посегна колебливо към горното копче на блузката си, погледна към тях и я съблече. След това свали полата си, погледна към Божидар, и махна и останалото. Беше наистина хубава. Лена надигна завивката и се настани от другата му страна. Почувства най-напред гърдите й, а после тя отметна чаршафа и се плъзна към скута му. Той я хвана за ръката и постоя така съвсем малко. Стисна зъби и я дръпна към себе си.
	Като видя как Божидар притегли Лена, Наташа си помисли, че пак е загубила и че онази сцена отпреди три години отново ще се повтори. Но не можеше да се спре. Нещо в нея искаше да продължат. Сякаш искаше да се самоизмъчва, както когато го бяха направили тогава, у тях. Не, беше много по-лошо. Сега сърцето й се беше качило чак в гърлото от ревност, като виждаше мъжа, когото обича, и тая вечна своя приятелка-неприятелка голи. Знаеше какво ще направят, както и че не може с нищо да попречи. Затвори очи и си представи как Божидар превърта Лена под себе си, тя сладострастно се разкрачва и… После Лена започва да го целува и стене — вече като негова… любовница.
	Стана й толкова мъчно, че й се прииска да стане и да си тръгне веднага. Щеше да се върне в Нововоронеж, после да отиде на Дон и да се удави.
	Тогава усети как той я погали и отвори очи.
	Божидар се беше надигнал на лакът. Чак сега разбра: той беше дръпнал Лена само за да я спре. И правеше всичко заради нея. Не заради другата. Заради нея.
	Беше като хубав край на оная приказка от оръфаното томче. Опашката й на русалка беше изчезнала и двамата сякаш бяха вече сами. Тя го прегърна, без да обръща внимание на пришълката. Сякаш беше илюстрация от списание или снимка, окачена на стената. Все едно че я нямаше. Наташа галеше косата му и гледаше как си играе с тялото й. А Лена стоеше до вратата, сякаш се беше промъкнала на филм за възрастни и очакваше всеки миг разпоредителят да я забележи и да я изгони.
	Вече нищо не ги разделяше — нито тайни, нито предразсъдъци. Бяха толкова близо, че повече не можеше. Това, което беше направила Лена, вече нямаше значение.
	Наташа огледа стаята с невиждащ поглед и по-скоро усети, отколкото видя, че бившата й приятелка си е отишла.
	— Вече сме сами — каза тя.
	— Сега мина ли ти? — въздъхна Божидар.
	— Да. Ти се съгласи заради мен, нали?
	— Сети се най-накрая — каза той и я погали.
	— Не ми се сърди. Не зная защо го направих. Сигурно от ревност.
	— Не ме ревнувай. Аз те обичам.
	Тя се притисна в него за миг и пак се отдръпна.
	— Обаче беше възбуден, нали?
	— Трудно е мъж да не се възбуди, като вижда две голи жени пред себе си.
	— Значи искаше да я…?
	— Ами едва ли може да бъде иначе.
	— А щеше ли… тя попита нещо на ухото му.
	— Не. Щях да го направя на чаршафа.
	Тя се засмя.
	— Не ми се сърди, че те питам. Ужасно те ревнувам…
	— Ти искаш ли с още един?
	— Не.
	— А с колко си го правила?
	— С двама. Бяхме две приятелки и всяка го направи с всеки.
	— Хубаво ли ти беше?
	— Сега вече зная, че не.
	— Вече не искаш, така ли?
	— Не, мили. Но ако ти искаш, ще го направя.
	— Така те ревнувам, че ще го убия.
	— Зная… — тя се засмя. — А като ме гледаше мен, хубаво ли ти беше?
	— Направо побеснях, като гледах как се извиваш.
	— Кажи ми го пак.
	— Като гледах как се въртиш, исках… — и той й зашепна нещо на ухото.
	— Откъде знаеш такива мръсни думи?
	— Учих ги за някой такъв случай.
	— Обичам те — засмя се тя.
	— И аз. Но ти вече го знаеш.
	— Да. Никога не съм и помисляла, че ще е така хубаво.
	— Това е от магията.
	Тя и го прегърна и прошепна на ухото му:
	— Искаш ли пак да ме…?
	— Да.
	Стори й се, че всичко наоколо изчезна. Достигна до края два пъти. Не й се беше случвало така. Сякаш още малко, и щеше да загуби съзнание. Помисли си, че няма начин да не забременее и че за пръв път истински иска да има дете.
	Миналото й вече нямаше значение. Той беше върнал живота й. Бяха й го отнемали ден след ден, докато от него не остана почти нищо, а тя беше разпиляла от отчаяние и остатъка. Но той й го беше върнал целия.
	— Толкова те обичам, че мога да умра за теб — каза внезапно Нат.
	Когато на разсъмване се събуди, той стоеше на лакът и я гледаше.
	— Какво има?
	— Не зная. Струваш ми се страшно позната.
	— Да, мили, преди пет дни се запознахме — засмя се тя.
	— Сякаш те познавам отпреди, разбираш ли? — засмя се Божидар. — Това си го помислих още първия път, когато те видях. Нали помниш — на вратата на кафето. Сякаш всичко ми беше познато — косите ти, очите ти, устните… Всичко. Сега си помислих, че и аромата на тялото ти сякаш помня. Но не мога да се сетя откъде.
	— Може би от някой сън — каза тя и го прегърна.
	Божидар се завъртя върху нея и всичко от последния път се повтори толкова бързо, че тя се уплаши. Такова щастие не можеше да трае дълго. Не и в техния свят. Знаеше го.
	Но не му го каза.
	Божидар бързо заспа. Тя го гледаше в полумрака и си мислеше, че го обича и иска да живее с него. Погали го предпазливо, но не издържа само с това и го целуна. Беше първият мъж, който й харесваше истински. Помисли си, че е повече от влюбена, че той я обича също толкова и че трябва да е щастлива. Но не беше. Някъде дълбоко в себе си усещаше страх. От какво? Нямаше съпернички. Той нямаше да позволи на никого да я обиди. Вече го беше видяла. Тогава от какво се страхуваше? Те бяха стигнали някъде много далече. В света, където бяха, сякаш не можеше да ги достигне никоя от сенките от предишния й живот. Всичко беше наред. Освен… Той се размърда и тя се сепна. После си заповтаря: „Само не това. Моля ти се, Господи, само не това.“ И неусетно заспа.
	Станаха към десет и той измисли да се обличат един друг. Но вместо да се обличат, почти започнаха да се… и тя му каза, че ще закъснеят.
	— Няма закъде да бързаме — каза Божидар. — Само към един след обяд трябва да направя тая проклета резервация за самолета в събота.
	— Добре, мили. Да тръгваме — каза тя. — Иначе никога няма да стигнем до бюрото.
	— Добре ли спахте? — попита любезно дежурната на етажа, когато минаваха край нея. Може и да беше чула стенанията им.
	— Да. Възглавниците са много меки. Много сме доволни — пързулна я Божо, дежурната се хвана и се засмя. И да не беше чула, всичко си беше ясно. А в добавка получи отново червонец.
	— Ако нещо ви трябва, и друга колежка да е тук, само кажете. Не се притеснявайте.
	Около Божидар имаше сияние на червонци. Щяха да си го предават като щафета.
	Слязоха във фоайето. Беше празно, както когато пристигнаха.
	„Двете женици можеха да спят спокойно в този полупразен дворец“ — помисли си Божидар и ги забрави.
	Да, можеха. Само че супервайзърът от управление „Высотных домов“ не ги пускаше. Но не защото цената беше висока и някой се притесняваше, че ще изхарчат за една нощ двумесечната си заплата. Нощувката за съветски граждани струваше само пет рубли. А щом е така, значи беше предвидено в хотела да отсядат и екземпляри от тази народност. Причината беше съвсем друга. Тук тези посърнали женици от Рязанска губерния щяха да видят как се живее човешки. И тогава сигурно щеше да им се прииска да се обесят. Както го направи онзи старец пастир от „Жените на Варшава“*. Но и да не го направеха, щеше да се случи нещо къде-къде по-лошо. Защото щяха да разберат, че животът им е минал в една невероятно нагла, излъскана от непрестанна употреба, голяма колкото целия свят квадратна комунистическа лъжа. Лъжата, че са живели.
	[* Жените на Варшава — роман от Георги Марков (1929 — 1978). Ако не сте го чели, няма да разберете какво иска да каже авторът, а още по-малко — главният герой. Не че и ако сте го чели ще разберете.]
	Божидар и Нат влязоха в уютния ресторант на етажа, където ги чакаше шведската маса. Беше хубаво. Ухаеше на супи и бульони, на рибни филета, задморски салати и пресни зеленчуци, на плата от колбаси, желирани езици, мозък пане, апетитни хапки от месце и вкусни сосове. В кристалните фруктиери бяха подредени южни плодове, от посребрените самовари се дигаше пара и чай, кафе и мляко се лееха по чашите без пари.
	Плащаше се само алкохолът. И правилно. Ако водката и бирата бяха безплатни, безбройна тълпа от алкохолици щеше да щурмува този оазис като Зимния, да нахлуе вътре неудържимо и бързо да тури край на това парченце капиталистически рай.
	Нат и Божидар седнаха на маса в ъгъла и той сръчно премести върху нея по-голямата част от яденето за шведите. Келнерите беснееха, но нямаше как да му направят забележка — беше чужденец. Затова прикриваха яда си с кисели усмивки, а той продължи да трупа.
	Накрая седна за облекчение на целия персонал.
	— Ох, колко е хубаво тук — изчурулика Нат. — Никой за нищо не те закача, не ти се меси. Нищо. Просто си живееш.
	— Да. Така ще си живеем оттук нататък — каза Божидар с оптимизма на индийски махараджа, който най-после е успял да изчовърка голямото рубинено око от семейната статуя на Буда и сега се готви да го шитне в най-близката заложна къща.
	— Ти за пръв път не броиш дните.
	— Повече няма да ги броя. Хапвай. Страшно вкусно е.
	— Ще хапна, но малко. Не искам да надебелея.
	— Хапни само този път.
	— Добре — съгласи се Нат. — И бездруго едвам се сдържам. Никога не съм виждала такова разточителство на деликатеси.
	„Тя си мисли, че това са деликатеси, милата“ — засмя се наум Божидар и погали ръката й. От няколко маси ги гледаха. Като филмови звезди. Беше приятно чувство. Усещаше с гърба си как мъжете я таковат с поглед по улицата. Вчера нарочно се спря пред една витрина. За минута видя в отражението двама, които щяха да си изкривят вратовете. Да гледат, какво друго им остава. Тази вълшебна жена е негова.
	— За какво се замисли, мили? Гледаш ме така, че гладът ми мина и ми се иска да се качим горе — засмя се тя.
	— Мислех си колко мъже се заглеждат в теб.
	— А жените, които се спъват заради теб по улиците, не ги броиш, нали?
	— Виж ти. Аз не съм ги забелязал.
	— Господи, колко е скромен. И толкова умен, и красив… И с такъв голям и… — зашепна му тя на ухото. — Хайде да се качим горе.
	Божидар се засмя. Ей затова ги гледаха отвсякъде.
	— Ще се качим, но нека сега да посъбера сили.
	— Добре, но по-бързичко — засмя се тя.
	Той се загледа в гърдите й както тогава, в кафето, и тя го ритна под масата.
	Ресторантът се понапълни. Цялата българска група беше слязла и келнерите панически сновяха между блюдата, за да ги защитават от нашествието.
	— Ако искате, седнете. Ние ще ви донесем поръчката — каза един официант.
	— Спокойно, бе — каза Мръсника. — Няма да ви превземаме. Божо, как да му кажа „да нарине“ от ония колбаси?
	— Пак така му кажи и му посочи — захили се Божидар. — Ето, той вече те разбра.
	Българските специалисти отрупаха бързо масите. Жорето Мръсника и операторът технолог със скромното име Пенчо се надяждаха, всички се чукаха с московско пиво, пепси и фанта и се смееха с високи щастливи гласове.
	Бяха простили и на Наташа. Нали заради нея Божидар ги доведе в тоя рай, дето пада такова ядене и пиене. И всичко това — с държавни пари.
	Ех, весело беше. Но и ние с вас като онези женици не бяхме там, от нищо не опитахме и по брадите ни не тече.
	Божидар и Наташа тръгнаха към центъра малко преди обяд. Неделя беше и улиците бяха пълни с отдъхващи московчани. Отдъхваха героите на труда, творческата интелигенция, партийните кадри, мафиотските фамилии, видните строители на социализма и простите граждани, пристигнали с телеграми за погребение. Само ЧК, московските мошеници и дежурните на гишета не почиваха, една женица пред станцията на площад „Дзержински“ вече плачеше, че са й откраднали чантата в метрото, а на още сто хиляди места, пред сто хиляди различни прозорчета съветски граждани се ядосваха — точно както беше планирано. И под носа им прозорчетата весело щракваха — прас!
	След като Божидар плати билетите в „Аэрофлот“, нямаше какво друго да правят в центъра.
	— Искаш ли да идем до Таганка? — каза той.
	— Да, мили, и аз си мислех за там. Но едва ли ще има билети.
	— Само да имаме късмет да играе Висоцки. Билети ще намерим.
	Нат се засмя. Знаеше, че той щеше да намери. Един билет да имаше — и щеше да е техен. Щеше да седне в скута му. И тя пак се засмя на мислите си.
	— Какво има, мила? Мислиш си как ще гледаме театър ли?
	— Да, как отгатна?
	— Нали знаеш, че съм в теб.
	— Да — каза тя и му се усмихна щастливо.
	Стигнаха до Таганка с метрото. Билети нямаше, но и Висоцки не играеше. Друго не им се гледаше. Тръгнаха по улиците напосоки.
	— Дядя, дай на мороженое* — стресна го тънък гласец. Идваше от височина малко над коленете му и беше на едно момченце.
	[* Дядя, дай на мороженое — Чичо, дай за сладолед (рус.). Едно от най-изненадващите открития на всеки командирован с традиционна шпионска или друга делнична цел в Съюза бе, че съветските деца, неясно защо, звънко просят — най-често пари за сладолед. Може би по тоя начин са се подготвяли за бъдещия живот, в който ще трябва непрекъснато да врънкат — за втора стая в комуналната квартира, за летуване в прочутия Крим (а сега, де), за вече не толкова прочутия „докторски“ салам, или поне всекидневно за водка и пиво. Естествено продължение на просията при децата бе просията при възрастните — там вече за цигари. В българския не се е развила подобна стандартна фразеология, но и той, по принцип, си е по-беден език. А и българите се назлъндисват и не просят активно, което ни носи сега тежки финансови загуби при тъй наречените преговори в Евросъюза — заместител на едновремешния _по-голям брат_, да не говорим за плахите опити да посочим подканящо паничката си на Bash Big brother-а.]
	Дядя му даде цяла рубла* на мороженое и Нат се засмя.
	[* По онова време достатъчно за пет „морожени“.]
	— Защо се смееш? — попита дядя.
	— Защото няма да ти се случи онова, което се случило на чуждите шпиони от вица.
	— А на тях какво им се е случило?
	И Нат му разказа как съветските хора провалили секретната мисия на чужда шпионска централа, защото резидентите не познавали руската душевност.
	Първият шпионин пристигнал на наша съветска гара. Веднага го заобиколили весели съветски деца и му поискали пари „на мороженое“. Свидливият американец не им дал и те го бутнали под влака, който тръгвал от съседния коловоз.
	Изпратили втори. Той пристигнал със самолет. Пред хотела го спрял брадясал субект и попитал: „Закурить не найдется?“
	Шпионинът го изгледал високомерно, не му дал цигара, субектът справедливо се възмутил и го заклал с огромния си десантнически нож.
	Мисията била пред провал. Вече двама не се върнали и затова третият пристигнал тайно с параход и през нощта в Одеса. Но още като слязъл на пристанището, двама типове радостно си го запосочвали: „Смотри! Вот и третий идёт!“*
	[* Смотри! Вот и третий идёт — Гледай! И третият идва. (рус.).]
	Той помислил, че е разкрит, скочил от кея да се спасява и се удавил в пристанищната помия. А хайманите просто чакали по стар руски обичай да се появи трети, да добави липсващите копейки и да си купят бутилка водка „на троих“.
	— Теб не те грози такава съдба — довърши Нат и щастливо се засмя. — Все пак може би сбърка, като даде на хлапето цяла рубла.
	Божидар я погледна, каза „Мислиш ли?“ и също се засмя.
	След десетина минути те търсеха количка за сладолед, а около тях вървяха цяла тумба хлапаци.
	Намериха в началото на някаква градинка и Божидар им купи от най-хубавия.
	— Ти наистина обичаш децата — каза Нат.
	— Да. Искаш ли да седнем? Ей там, на онова площадче, има скамейки.
	— Добре. Имаме време, докато изядат сладоледа и дойдат за следващия — засмя се Наташа.
	Не беше изминало много време, когато някакво момиченце мина през площадчето и спря пред отсрещната скамейка. Беше явно щастливо и отгризваше от голяма кифла. То постоя така с гръб към тях, после се обърна и ги погледна.
	И тогава Божидар усети как през него мина някаква тръпка. Не, не беше тръпка, беше нещо като сянка, като повей на лек вятър. Не знаеше името му. Но веднага разбра, че това е между него и малката им приятелка отсреща. Тя подскачаше напред-назад край скамейката и продължаваше да поглежда към тях, сякаш за одобрение на номера си. После изведнъж се покатери върху пейката. И тогава Божидар отново почувства… просто по някакъв начин съвсем ясно знаеше, че тя ще изтърве закуската си.
	— Гледай — каза той, — тя ей сега ще изтърве кифлата си.
	Заедно с точката на изречението кифлата се изплъзна от ръцете на хлапето и тупна на земята.
	Наташа се засмя. Нямаше нужда да сънува пророчески сънища като Орлеанската дева. Беше ясно: Божидар е могъщ задморски магьосник и сега се беше пошегувал с кифлата на случайно срещнато съветско момиченце.
	— Ще обичаш ли нашето дете? — запита внезапно тя.
	Той се обърна към нея.
	— Да не би…
	— Да, почти съм сигурна. Няма начин вече да не съм бременна.
	— Хайде тогава да вървим към хотела — каза той и Нат се засмя. Тази магия я знаеше.
	Станаха и тръгнаха надолу по улицата.
	Момиченцето остана само на площадчето. Не му се играеше вече на това място. Погледа малко след двамата възрастни, които се отдалечаваха, сякаш искаше да запомни как изглеждат влюбените, след това се обърна и отпраши, подскачайки, нанякъде.

	* * *

	Бяха стигнали до ъгъла, когато Нат каза глезено:
	— Дядя, дай на мороженое.
	Отсреща беше количката, от която купиха сладолед на хлапетата. Тя го гледаше невинно от долу на горе. Божидар се засмя, извади една рубла да й даде „на мороженое“, но се направи, че я поглежда над очилата, и заклати отрицателно глава. Тя го целуна уж за умилостивяване, но щом се докосна до него, се провали и целувката стана истинска. Целуваха се неприлично дълго и после той тръгна към количката, но вървеше назад, за да я вижда, а погледът му я накара да се чувства така, сякаш е в сватбена рокля.

	* * *

	Митя Квасцов гледаше сцената от другия край на улицата. Бяха спрели зад резервната кола — една бежова жигула — и беше сигурен, че омразният му противник не го е забелязал. Наблюдаваше ги отблизо или отдалеч втори ден, но дори и два часа щяха да му се сторят прекалено дълго. Неговата Наташа, с някакъв омразен чужденец, който я… „Мамицата му“ — помисли Митя. Не можеше да издържа повече. Беше решил нещо и трябваше час по-скоро да го направи. Бяха уточнявали плана за действие поне десет пъти. Трябваше им безлюдно място, най-добре през нощта. Но по тази улица също нямаше свидетели. Само някаква си продавачка. Не беше тъмно, но да чака да мръкне ли? Тоя… утре можеше да си тръгне. И да отърве кожата. Не. Нямаше какво повече да отлага.
	— Хайде, тръгвай — каза той на шофьора. — Дай газ, какво чакаш.
	Спътникът му го изгледа — с насмешка и неприязън — и подкара волгата към целта.
	Някъде по средата на пътя му се стори, че карат недостатъчно бързо. Сякаш щяха само да го плашат. В действителност Дмитрий искаше съвсем друго.
	— Натисни газта, неговата мама — каза той и без да дочака реакцията на шофьора, сам протегна крак и натисна педала.

	* * *

	Божидар беше насред улицата и гледаше към Наташа, когато изсвириха гуми. Тя видя синята волга, която изскочи откъм Таганка и се насочи към тях, усети на мига кой се приближава и се хвърли към Божидар. Бутна го с все сила и той отхвърча настрани, недостижим за оная съперница с косата. Може би за някаква жалка, нищожна секундичка тя почувства щастието в сърцето си. Щастието, че го е спасила, че ще го има и ще го обича — сега и завинаги.
	После волгата блъсна с надменно вирнатата си муцуна малката магьосница Нат. Тя прелетя поне три метра. Падна на земята и повече не помръдна.
	Божидар почувства, че е мъртва, още преди да види неестествено изкривената й шия и тънката червена струйка, която изтичаше от устата й. Почувства го още докато тялото й летеше. Изтича до нея, видя я и се отпусна на колене като хлапак пред цвете в счупена саксийка. Нат вече я нямаше. Един миг — и нея вече я нямаше. Единственото чудо в живота му си беше отишло.
	Беше му казала, че може да умре за него. Ами, това се беше случило.
	Когато дойде колата на ГАИ, той стоеше все така до нея, а сълзите се стичаха бавно по страните му и капеха по асфалта.

	* * *

	Някакъв преминаващ гражданин единствен освен продавачката видя как синята волга блъсна момичето и без дори да намали, изчезна в следващата пряка. Той се втурна да помогне, но младият мъж го беше изпреварил. Стоеше на колене до блъснатото момиче и не му даде да я пипне. Каза му нещо на чужд език, но гражданинът разбра и се дръпна.
	След малко пристигна милицията. Бяха двама и веднага изскочиха от колата. Единият от тях доближи коленичилия мъж и понечи да го попита дали е лекар, но видя лицето му и го попита друго. Божидар му отговори. Той му повтори въпроса и му поиска паспорта. Божидар отново отговори, машинално извади паспорта си и го подаде. Дойде и другият, двамата му зададоха друг въпрос, той отговори, а униформените отново не разбраха и го оставиха.
	После дойде линейката. Казаха му да се отдръпне и той се отдръпна. Нат все още лежеше прекършена на асфалта. По-късно я вдигнаха на носилка, поставиха я в линейката и я откараха. Беше дошла и една друга кола с цивилни и те го поканиха да се качи при тях. Когато тръгваха, видя количката за сладолед и продавачката, която гледаше към него. След това забеляза гражданите, които се бяха насъбрали да наблюдават събитието. В друг случай щеше да помисли: „Къде е Остап да ги подкани да се запишат за свидетели и улицата веднага да опустее.“ Но сега не помисли нищо.
	После колата тръгна, улицата, малкото площадче, гражданите, количката за сладолед и продавачката до нея изчезнаха и Божидар затвори очи. Тълпата на това място постепенно се разпръсна и там не остана нищо, свързано със случая, освен кръвта на мястото, където Нат беше лежала в прахта. Беше малко и затова цивилните не повикаха цистерна да измие улицата.
	Когато отвори очи, вече пътуваха по булеварда и през целия път гледа през прозорчето без да забелязва нищо. Спряха пред някаква московска болница. Видя, че е многоетажна и сива, но не запомни нито как се казва, нито къде се намира. Влязоха вътре и чакаха известно време в една стая, в която имаше легло, бюро и нощно шкафче. После дойде някакъв възрастен лекар, който приличаше на Ботвиник*, и му каза, че Нат е мъртва и че нищо не може да се направи.
	[* Ботвиник, Михаил Мойсеевич (1911 — 1995) — световен шампион по шах за 1948 — 1957, 1958 — 1960 и 1961 — 1963 г. Както Божо щеше да каже, той е евреин — също като Смислов, Тал, Спаски и почти всички съветски гросмайстори.]
	— Да — каза Божидар.
	— Тя има ли близки в Москва? — попита лекарят. — Трябва да им съобщим.
	— В Москва… не зная. Не ми е казвала. Има сестра в Нововоронеж.
	— Вие говорите руски? — изненада се лекарят. — Извинете… Тя не се е мъчила. Умряла е веднага след удара. Още докато е летяла. Това е — каза той.
	— Да — каза Божидар.
	Това беше.
	После цивилните го откараха в хотела. Качиха се с него за багажа на Нат. Дежурната на етажа не каза нищо, като ги видя. Само се изправи и пребледня. Не беше тази, която взе червонеца, но пребледня. Цивилните се помотаха из стаите, после прибраха пътната чанта на Нат и го предупредиха, че може пак да го потърсят.
	След като си тръгнаха, постоя малко в празния апартамент и слезе на рецепцията.
	— Съжаляваме за приятелката ви — каза дежурната.
	Той й кимна.
	— Ще искате ли друга стая?
	— Да, ако не е проблем.
	Дадоха му друга стая и на друг етаж. Не беше проблем. Хотелът си беше все така празен.
	След два дни дойде сестра й със забутания си съпруг и още някакви хора, за да откарат тялото на Нат.
	През целия ден беше облачно, а привечер заваля тих дъждец.
	Дъжд валеше и на другия ден, когато погребваха Нат в някакво далечно, неизвестно руско гробище.
	Божидар в това време летеше за София. Гледаше през прозорчето на самолета, сякаш се надяваше да я види оттам, но не почувства нищо в момента, в който спускаха дървения сандък.
	Когато кацнаха на летището, също валеше, но съвсем, съвсем слабо.

	* * *

	Божидар въздъхна. Да, така беше. Валеше съвсем слабо. Капките бяха толкова ситни, сякаш някой пръскаше с огромен пулверизатор и от него излизаше студена, едва видима мъгла с мирис на опадали листа, на мокри улици и на приключили надежди.
	Понечи отново да опре чело в стъклото, но чу стъпки зад гърба си и се обърна. Беше големият му син. Ставаше преди брат си и сестра си към седем. Значи три часа бяха изминали в спомени. Но това едва ли е изненада, ако живеем главно в тях.
	— Добро утро, татко — каза Добрин.
	— Добро утро — отговори Божидар.

	* * *

	„Да, така беше, валеше съвсем слабо“ — въздъхна наум Божидар, но този път истинският, а не от спомена. Докато чакаше на пропуска да го приемат, си беше спомнил как си беше спомнял нещо, което и бездруго може да съществува най-вече в нечии спомени.
	„И какво всъщност се случи?“ — помисли той. Ясно какво. Онова огромно, плашещо, непонятно и злобно Нещо, наречено с претенциозното и безсъдържателно име „соцдържава“, го беше настъпило с безразличие, докато тромаво и страшно целенасочено се беше придвижвало в Лабиринта от някакви понятни само на него цели. И даже не го беше настъпило, а така — само го беше пернало лекичко с крайчеца на опашката си, не, с нащърбеното нокътче на грозното си малко пръстче. Беше го правило толкова пъти. И всеки от тях беше изхвърчал и падал изпотрошен в тъмнината. Вече толкова години. Колко нощи беше осъмвал със свито гърло след поредния кошмар в кухничката на апартамент трийсет и седем или на балкона на сегашния си тежкарски мезонет? Колко пъти се беше питал как да победи тая безформена грамада, която го обгръщаше и стискаше като гигантско безвкусно желе и търпеливо се мъчеше да го смели и да го направи част от себе си, от всепоглъщащата, всеобемаща, простираща се сякаш до края на света Система.
	Добре, тоя кошмар беше рожба на една изплъзваща се от възмездие и по всичко изглежда безсмъртна зла воля. Но Всемогъщия защо допускаше да се случва всичко това? Или това беше част от някаква нещастна карма? Неговата… и на още много, много други.
	— Инженер Къбоков, г-н заместник-управителят ви очаква — стресна го гласът на дежурното ченге. — Извинявайте, но ще трябва да оставите паспорта си при мен.
	Пропускът в „Белия дом“ беше нововъведение. В по-тоталитарните времена не се налагаше полицията да охранява демократичния достъп до директорското тяло. Полицаят го позна веднага и явно се чувстваше неудобно да подложи на общия ред прочутия в миналото инж. Къбоков. Беше видял само добро от него.
	Божидар остави паспорта си и се запъти към асансьорите.
	— На третия етаж е. Както преди — подаде носа си от будката полицаят и добави смутено: — Няма да ви придружавам. Вие ще се оправите и без мен.
	Божо му махна приятелски и след секунди отваряше вратата на зам.-управителя.
	— Здравей, Божо — посрещна го от прага гласът на Железния войник.
	Каквото и да си мислеше Божидар за притежателя на гласа, не можеше да му отрече артистичното изпълнение: Иван беше вирнал крака до телефоните на бюрото си в любимата навремето Божидарова поза, в ръцете си стискаше саморъчно измайсторена мухобойка и се ослушваше за невидимия враг. Изглежда, врагът кацна, защото зам.-управителят на Атомната вдигна съоръжението и запита дълбокомислено с влашки словоред:
	— Шъ ги бъде ли тая муха или няма да ги бъде?
	През годините, докато инж. Къбоков се моташе в спомените си и пропиляваше дните си, сякаш изхвърляше на купчина ненужните карти от канаста, Иван Войников беше дослужил* до високия пост.
	[* Чувал съм някои да използват „додрапал“, „докопал“, „допълзял“ и други подобни доста лични и — нека си признаем — малко обидни изрази.]

	* * *

#	P.S.
	Наталия роди посред зима. Случи се момче, но тя си знаеше, че ще е така. Две години преди да срещне Алексей беше ходила в Питер при самия Григорий Ефимович. Отиде главно като придружителка на нейна болна от туберкулоза приятелка — графиня Екатерина Пескова, но имаше и известно количество доста нездраво любопитство. Славата на тоболския пророк и лечител беше в зенита си, и графинята искаше да го помоли да я лекува или поне да й каже дали ще оживее. Посещението беше много потискащо. Бяха заедно с още десетина посетители и Распутин казваше нещо на всеки пред всички. Виждаше се, че е вярно и дори стряскащо, но беше също грубо и обидно. На приятелката й каза само, че не може да я лекува и че Господ каквото реши, това ще стане. Когато дойде нейният ред, той изгони безцеремонно всички. Изгледа я толкова пронизително, че краката й се разтрепериха, и каза с някакъв задгробен глас: „Ще се ожениш за граф. Твоят мъж ще воюва. Няма да може да свърши онова, което най-много иска. Друг ще го направи. А ти ще имаш момче — посочи я той лявата си ръка. — Сега си върви.“ Няколко пъти тя си беше спомняла за предсказанието и затова, когато срещна Алексей за пръв път и чу небрежното му „беден граф и поручик“, сякаш я прониза мисълта, че той е предреченият, той и никой друг. После така и не го попита какво най-много иска да свърши в живота си. Няколко пъти беше усетила у него неприязън към мужика, за когото говореше цяла Русия и не беше споменавала за пророчеството му. Нищо от него сега не й помагаше в страховете й. Затова тя писа на Анастасия Михайловна с надеждата да научи нещо за съпруга си, но писмото й така и не стигна до великата княгиня. Някакъв пиян представител на съветската власт гръмна стария куриер, а новият, който дойде след близо половин година, реши, че е безсмислено да се разправя след толкова време с натрупаната камара писма, и ги използва за пролетарски цели. По това време и адресата вече го нямаше. Малко след разстрела на Алексей един взвод матроси* нахлу в лятната дача на княгинята. Техният юначен командир им беше посочил, че там живее враг на революцията. Бяха развълнувани от отговорността на задачата, а и бяха пийнали малко повечко за сгряване, защото беше зима, а по това време, както знаем, в Русия е адски студено. След като разгледаха мимоходом картинната галерия, те експроприираха два пейзажа. Останалите не им харесаха и по тази причина ги накъсаха с щикове, а после ги запалиха насред коридора, за да сгреят отрудените си ръце. Сред подпалените картини беше и четвъртият демон на Врубел. Докато изгаряше, очите му просветнаха злобно, сякаш от тях излязоха два лъча на проклятие. Но в общата суматоха новите стопани на света не ги забелязаха, а и те, като заклети атеисти, не вярваха в подобни бабини деветини. Едва по-късно науката доказа, че проклятията на демоните настигат и онези, които не вярват в тях.
	[* Тук има много хипотези: най-вероятно това са довлекли се отнякъде кронщадски революционни елементи; може да са били и от крайцера „Аврора“, но едва ли. Изказвано е и предположението, че са били прости (редови) солдати под командването на легендарния, възпят от съветските хора, матрос Железняков* (галено _Железняк_), който е участвал в превземането на Зимния, в частичната експроприация на неговите по-лесно преносими ценности, както и в превръщането им в долнокачествена водка, огурчики, папироси, нагани и други неща от първа необходимост за революционера. Запознати твърдят пък че въпросният взвод всъщност е бил ударна група за присвояване от прочутото Одеско морско параходство. Има и версия, че това даже не са били моряци, а опролетаризирали се селяни от Вяземск (защо оттам?). Най-накрая има и някакъв вманиачен украинец, който твърди, че се касае за блуждаещи отломки от донското казачество. Оставяме решението на тези загадки на бъдещите поколения. Караул устал, всем надо разойтиться.]
	[* Ние подозираме, че това лице ще да е известният московски булевард „Матрос Железняк“.]
	Докато разграбваха дома, представителите на най-прогресивното човечество се позабавляваха и постреляха малко по китайските вази и барабани, които Алексей приживе така се притесняваше да не събори на земята. Великата княгиня, която дотогава гледаше мълчаливо и безучастно, не изтрая и застана пред последната ваза. Колко беше наивна, горката, като си мислеше, че може с тяло да спре революционния устрем на масите.
	— Я, подвижна буржоазна мишена — каза един от пияните матроси и гръмна с огромния си маузер.
	Анастасия Михайловна се свлече до вазата, сякаш в един последен порив да спаси нещо красиво от света, който бе обичала. Свидетелката на древната и загадъчна епоха Мин се откри беззащитна и вторият изстрел я пръсна на стотици парченца.
	— От такова разстояние съм без грешка — изхили се матросът.
	Накрая революционерите прибраха ковчежето със скъпоценности, сребърните прибори и някои други полезни дреболии, провериха още веднъж дали от гнилия предишен строй не е останало нещо подходящо за експроприиране и си тръгнаха. Можеше да се каже, че застреляха старата княгиня от милост, за да не се мъчи от гледката на горящата къща. Абе, и малко ги ядоса тя. Но главно беше от милост.
	Пет месеца след като изпрати в несъществуващото вече минало писмото си, Наталия се разболя — в началото от неизвестна болест, която после за лош късмет се оказа туберкулоза. В това време болшевиките конфискуваха дома й и настаниха в него някакъв важен техен главатар, а нея преместиха през две къщи в малка стаичка в апартамента на нейната позната _мещанка _Наина Ивановна, която изглежда имаше някаква връзка по високите етажи на новата власт. Напрежението от промяната, липсата на лекарства, но май най-вече нередовното хранене я вкараха в гроба след още половин година. До самия край Натали не изгуби вяра, че съпругът й е жив и ще се завърне. Преди да умре, тя даде пръстена на хазайката си и я закле да гледа малкия Алекс докато дойде баща му. Но хазайката й имаше прогресивни разбирания и реши, че не е длъжна да удържа думата си, когато е дадена на някаква си дворянска издънка. При едно ходене в Нижни Новгород тя остави малкия граф в една попътна трудова колония, като каза, че знае само името и фамилията му и милостиво скри пренеприятната за всички информация за произхода му. В замяна на тази своя добрина бившата хазайка задържа пръстена. Той й харесваше, но тя се боеше да го носи, защото някои бдителни _соседушки_ неминуемо щяха да забележат и после щеше да се наложи да дава обяснения пред едни любопитни таваришчи, които имат лоша слава на събеседници. Все пак понякога Наина Ивановна си слагаше вкъщи пръстена с искрящия брилянт, накипряше се с шала на Наталия и заставаше пред огледалото. От него веднага я заглеждаше една истинска контеса — необоримо доказателство на материалистичния възглед, че на практика дрехите са правили всякаквите му там дворяни и благородници — дрехите и нищо друго. С времето обаче пръстите на Наина Ивановна се понадуха и пръстенът престана да й става. След като тя умря, дъщеря й, която остана стара мома, при едно нарочно и замитащо следите ходене при роднини във Воронеж, продаде буржоазната реликва на тамошния битпазар, за да посрещне някои свои належащи нужди. През следващите десетилетия пръстенът смени няколко притежатели, докато накрая попадна у Божидар, а той — защо да крием — го подари през една отдавна отминала нощ на жената, която за нещастие се бе влюбила в него.
	Може да се добави само, че и смъртта на Распутин не промени нищо. Русия вече се беше разлюляла в последното си, фатално отклонение. То щеше да разруши всичко — империята, дворянството и традициите, създавани векове наред, щеше да унищожи или прокуди талантливите и честните, а на великия народ, останал без ума и съвестта си, щеше да отреди най-кошмарното столетие в историята му. Така, за горест и поучение на хората, една хилядолетна култура щеше да се замени с най-бездарния, горчив и жесток ерзац, известен на хроникьорите на човешки беди.
	Напразни излязоха усилията на графа да спре разрухата. От тях не останаха подвизи и слава, нито героични легенди, които да се разказват вечер край лагерните огньове*1. Ако не броим невръстния му син, загубен из криволиците на десетилетията, нищо не остана след поручик Галицин — нищо, освен няколко тъжни балади за седемструнна китара. И сега, когато ги слушам, понякога сякаш разбирам какво е да загубиш неописуемите като звук от цигулка на Страдивариус московски вечери — Арбат, Таганка, кремълските кули, пустеещият площад пред тях в оная студена зима и появилите се сякаш от щастлив сън пъстроцветни кубета на „Василий Блажени“*2, потънали в лъчите на залязващото слънце.*3
	[*1 Може би авторът е имал предвид „край _лагерните_ огньове“, които са се палили в Далечния север и на други определени места, разположени — както знаем — в специален Архипелаг, сътворен от един неназоваем (произнасянето на името му носи нещастие) Демиург (б.а.).]
	[*2 Вече имаше една забележка за тоя храм. Интересно е, че той се появи отново в самия край без да знам защо. Във Википедията е посочено, че това е православен храм. Сега му е времето да кажем, че има данни, според които царят е изповядвал ведическото християнство на Сергей Радонежски (виж напр. [[http://waytosoul.ru/node/6311|тук]]) и значи храмът има определен _ведически_ характер. Една от най-разпространените легенди за него е, че Иван Грозни ослепява неговия _зодчий_ (руска дума за архитект, но със строително-каменарски характер), за да не може той да направи друг толкова красив за никого другиго. Според други той го уважавал и дори изпитвал определено страхопочитание, а юродивът строител не се боял да му казва истината в очите. Ние сме симпатизанти и на двете теории, но както винаги се въздържаме.]
	[*3 Да си призная, напоследък като се събудя през нощта и загледам като Божидар през прозореца безлюдната, осветена от студена светлина, водеща неясно къде и заприличваща все повече на живота ми улица, бях започнал доста често да се питам защо в съдбата на всички в тая книга няма кой знае колко радост. Затова се обърнах към познавачи на материята и те ми казаха, че за това имало лесно и успокояващо обяснение — просто така е било писано да се случи.]
