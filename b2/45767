>	Понеделник
>	3 януари 2000 г.

C>
	__Дейвид Крътън — 03.01.2000 г., 8:13 ч.__
	_До: Фиона Крейджи_
	_Копие:_
	_Относно: задника ти_
	Свали шибания уокмен, домъкни си задника тук и ми покажи как да изпратя _е_ до всички отдели. Щом дам ОК, писмото ми се копира автоматично до „Милър-Шанкс — Хелзинки“.
C$
C>
	__Дейвид Крътън — 03.01.2000 г., 8:27 ч.__
	_До: Всички отдели_
	_Копие: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Относно: НОВО ХИЛЯДОЛЕТИЕ — НОВИ ВИСОТИ_
	Първо, честито ново хилядолетие на всички! Благодаря ви, че въпреки почивния ден дойдохте на работа, за да започнем подготовката за „Кока-кола“. Както знаете, след две седмици е конкурсът за тази най-престижна реклама. За да го спечелим, трябва да дадем най-доброто от себе си.
	Сигурен съм, че можем да покорим този връх, колкото и страховит да изглежда. Ако някой се съмнява, да си припомни какво постигнахме през изминалата година. Когато постъпих тук през 1999 г., положението беше отчайващо и Джим Вайсмюлер от Ню Йорк практически ме насади на пачи яйца.
	Каза ми: „Възстанови позициите на «Милър-Шанкс — Лондон»“. Спечелените реклами на каталозите „Фрийдъм“, на канала ЛЮБОВ и 11-милионният бюджет на колите „Мако“ за първи път от осем години насам ни изстреляха сред двайсетте водещи агенции според класацията на сп. „Кампейн“*.
	[* Водещо британско списание в областта на рекламата, маркетинга и медиите. — Б.пр.]
	Каза ми: „Възстанови уважението към «Милър-Шанкс»“. В анкетата на сп. „Маркетинг уик“* с коя рекламна агенция най-много биха желали да работят клиентите от 45-о място скочихме на 33-о.
	[* Водещо британско седмично списание за маркетинг, реклама и медии. — Б.пр.]
	Каза ми: „Спечели награди“. За целта привлякох Саймън Хорн да пораздруса малко творческия отдел. Усилията му вече дават резултат — с фантастичните реклами на Пинки и Лиам за _Санитарни продукти „Кимбел“_ изненадващо спечелихме бронза на престижните награди „Криейтив съркъл“.
	Можем да се гордеем с постигнатото. Още сме далеч от върха, но изградихме базовия лагер и ни предстои последният щурм!
	Да съберем сили, да се заредим с енергия и да започнем 2000 г. с летящ старт, като обогатим списъка на клиентите си с рекламен бюджет за 84 млрд. долара.
	Напред!
@	Дейвид Крътън
@	Президент
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __03.01.2000 г., 8:46 ч. (10:46 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: НОВО ХИЛЯДОЛЕТИЕ — НОВИ ВИСОТИ_
	Писмото ти, мисля, пристига при мен в Хелзинки по грешка, но въпреки това е забавно да чета за приятелите си във Великобритания. Не съм знаел, че в Лондон могат да се мътят яйца. Очарователно!
	Между другото, искате ли помощ за конкурса за „Кола-кола“? Тя е много популярна напитка в леденостудената Финландия, особено сред „фамозната“ младеж. Като колега президент, ще моля печения си творчески отдел да ви измисли гениални идеи.
	И докато съм още в киберпространството, намери ми, моля, билети за „Големи кълба брилянтин“. Моя милост и г-жа Ван Хелден ще посетят Лондон на 12 февруари. Ще си вземем и крампоните*.
	[* Шипове на обувки за изкачване по лед. — Б.пр.]
@	Твой приятел, Перти
C$
C>
	__Дейвид Крътън — 03.01.2000 г., 8:49 ч.__
	_До: Фиона Крейджи_
	_Копие:_
	_Относно: дебелия ти задник_
	Отлепи шибания си нос от списанието и ела да ми обясниш защо въпреки усилията ти последният ми мейл пак е стигнал до онова жалко същество Ван Хелден. И ми намери два билета за „Големи кълба огън“* или „Брилянтин“** на 12 февруари. Финландският муньо едва ли ще усети разликата.
	[* Американски филм (1989 г.) за Джери-Лий Луис — известен музикант от 50-те години на 20 век. — Б.пр.]
	[** Американски филм (1978 г.) с участието на Джон Траволта и Оливия Нютън-Джон. — Б.пр.]
C$
C>
	__Даниъл Уестбрук — 03.01.2000 г., 9:17 ч.__
	_До: Всички отдели_
	_Копие:_
	_Относно: ново попълнение_
	Нека всички заедно да посрещнем Кейти Филпот, която от днес започва работа при нас като стажант-рекламовед. Тя ще се включи в групата на Хариът Грийнбаум за „Мако“. Нейната жизненост и ентусиазъм ще паснат чудесно на този весел екип. Да я приветстваме с „добре дошла“ в „Милър-Шанкс“.
@	Даниъл Уестбрук
@	Директор „Връзки с клиенти“
C$
C>
	__Рейчъл Стивънсън — 03.01.2000 г., 10:10 ч.__
	_До: Всички отдели_
	_Копие:_
	_Относно: промени_
	За жалост Фиона Крейджи реши да напусне агенцията и вече не е лична секретарка на Дейвид Крътън. Нека всички заедно да й пожелаем успех в бъдеще. До назначаването на заместничка длъжността ще се изпълнява от Лорейн Палистър. Да я поздравим.
@	Рейчъл Стивънсън
@	„Личен състав“
C$
C>
	__Саймън Хорн — 03.01.2000 г., 10:14 ч.__
	_До: Творчески отдел_
	_Копие: Дейвид Крътън; Даниъл Уестбрук_
	_Относно: дупе да ви е яко_
	Не е нужно да ви напомням за конкурса за „Кола-кола“. Това е нещо велико.
	Екскалибур.
	Свещеният граал.
	Елдорадо.
	Най-известната марка в света.
	По обяд ни чака инструктаж от Дейвид Крътън и Дан Уестбрук.
	Бъдете ентусиазирани.
	Остроумни.
	Изобретателни.
	И най-важното — точни.
@	Сай
C$
C>
	__Даниъл Уестбрук — 03.01.2000 г., 10:18 ч.__
	_До: Саймън Хорн_
	_Копие:_
	_Относно: дупе да ви е яко_
	Саймън, знам, че това може да ти се стори дребен проблем, така че ме извини за педантичността. Не възразявам насаме да ми викаш „Дан“, но за пред мърльовците съм „Даниъл“. Умалителното звучи твърде фамилиарно, а като директор на връзки с клиенти, намирам, че не е нужно да се сближаваме с плебса. Ще се видим в 12 ч.
C$
C>
	__Даниъл Уестбрук — 03.01.2000 г., 10:22 ч.__
	_До: Джеймс Грегъри_
	_Копие:_
	_Относно: Кейти Филпот_
	Джеймс, като директор на връзки с клиенти, съм твърде зает, за да посрещам младата Кейти с чай и с кифлички. Тъй като ти си рекламоведът, който ще си сътрудничи най-тясно с нея, може ли да те помоля да я вземеш под крилото си и да я запознаеш с начина ни на работа? Ще кажа само, че не желая да се повтори случаят с предишната ни стажантка.
C$
C>
	__Саймън Хорн — 03.01.2000 г., 10:30 ч.__
	_До: Суси Джъдж-Дейвис_
	_Копие:_
	_Относно: „Кока-кола“_
	Суси, миличка, бъди така добра да провериш дали всички творчески тандеми са разбрали за инструктажа за „Кола-кола“ в 12 ч. И ми донеси от кухнята каничка кафе без кофеин и от бисквитките с ким.
C$
C>
	__Суси Джъдж-Дейвис — 03.01.2000 г., 10:31 ч.__
	_До: Саймън Хорн_
	_Копие:_
	_Относно: „Кока-кола“_
	Веднага, миличък…. _Сх_
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __03.01.2000 г., 10:32 ч. (12:32 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: задника ти_
	Ироничностите ти ни допадат. „Онова жалко същество Ван Хелден“! Английският хумор е несравним: „Гнездото на Робин“*, „Обичай ближния си“**, „Обиждат ли ви?“***. Гледаме ги по сателитния канал „Златни хитове“. Не разбираме обаче какво е „муньо“. Тази дума няма я в ни един от отличните ни речници.
	[* Английски комедиен сериал, излъчван от 1977 г. до 1981 г. — Б.пр.]
	[** Английски комедиен сериал, излъчван от 1972 г. до 1976 г. — Б.пр.]
	[*** Има се предвид английският комедиен сериал „Обслужват ли ви?“ (1972 — 1985 г.) — Б.пр.]
	„Аз съм свободен!“ — _Перти_
C$
C>
	__Даниъл Уестбрук — 03. 01. 2000 г., 10:35 ч.__
	_До: Кейти Филпот_
	_Копие:_
	_Относно: bienvenue*_
	[* Добре дошла! (фр.). — Б.пр.]
	Кейти, искрени извинения, че сутринта няма да мога да те въведа в работата! Ти се присъединяваш към нашето щастливо семейство в доста напрегнат момент, когато съм твърде зает да осигуря летящ старт на кампанията за „Кока-кола“. Сигурно си заслепена от бляскавата фасада, но бързо ще стъпиш на краката си. Прилагам списък на най-важните фигури в агенцията. Предишните стажанти го намериха за особено полезен. Ако имаш въпроси, обърни се към Джеймс Грегъри, когото определих за твой „голям брат“.


#	{m small}Приложение{/m}
	{m small}ПРЕЗИДЕНТ — _il maestro_*, _le chef de cuisine_**, шефът и човекът, който прибира парсата.{/m}
	[* Учител (ит.). — Б.пр.]
	[** Майстор готвач (фр.). — Б.пр.]
	{m small}ДИРЕКТОР „ВРЪЗКИ С КЛИЕНТИ“ — президентът в сянка, ако щеш. Опекун на всички клиенти на агенцията и отговорен за дейността на подопечните си служители. Съществена част от работата му е да одобрява ИДЕЙНОТО ЗАДАНИЕ, преди да отиде в творческия отдел.{/m}
	{m small}Тези непретенциозни листа с размер А4 са скрижалите, без които не може да се зароди нито една реклама. Няма да е пресилено да кажа, че при такъв спектър от отговорности директорът на връзки с клиенти трябва да притежава огромна енергия и невероятна далновидност.{/m}
	{m small}РЕКЛАМОВЕДЕН ДИРЕКТОР — отговаря за управлението на един или няколко рекламни бюджета; ръководи екип от старши рекламоведи и рекламоведи; на свой ред се отчита пред директора на връзки с клиенти.{/m}
	{m small}ТВОРЧЕСКИ ДИРЕКТОР — ако директорът на връзки с клиенти предоставя на клиента огромно бяло платно, то творческият директор го изпъстря с ярки сини, зелени и червени краски, които придават живот на невзрачните му продукти.{/m}
	{m small}ТВОРЧЕСКИ ТАНДЕМ — състои се от РЕКЛАМИСТ и ХУДОЖЕСТВЕН ДИРЕКТОР. Творческият директор разпределя идейните задания между тандемите и ги подтиква да дадат най-доброто от себе си.{/m}
C$
C>
	__Джеймс Грегъри — 03.01.2000 г., 10:36 ч.__
	_До: Кейти Филпот_
	_Копие:_
	_Относно: Здравей, заек_
	Здрасти, Кейти. Аз съм Джеймс и ще ти бъда старши рекламовед за „Мако“. Дан Уестбрук ме помоли да ти ударя едно рамо. Затънал съм до уши в подготовката на срещата с „Мако“ днес следобед (обичайната шибана паника), но по-късно ще те потърся. Междувременно се позабавлявай с приложеното. То е съставено от анонимен рекламист и се предава от поколение на поколение стажанти. Ще те осветли за организацията (или по-скоро за липсата на такава) на дейността в обикновена рекламна агенция.


#	{m small}Приложение{/m}
	{m small}ПРЕЗИДЕНТ — говори се, че някои президенти държали на бюрото си месингова табела с надпис: „Парите са до тук“. Това е или печатна грешка, или откровена лъжа. По-вярното е: „Парите са от тук“. Президентът има високоотговорната задача да определи нещастника, който официално ще опере пешкира за сътворената от агенцията бъркотия. За целта му е нужно само един удобен и ергономичен въртящ се стол, списък на вътрешните телефонни номера и хубава лъскава карфица. Решения, решения…{/m}
	{m small}ДИРЕКТОР „ВРЪЗКИ С КЛИЕНТИ“ — звучи грандиозно, както е и редно, защото постът е измислен за утешение на тъпите рекламоведни директори, които никога, ама никога няма да станат президенти. Те нямат абсолютно никаква власт, но ако достатъчно често започват изреченията си с: „Като директор на връзки с клиенти…“, ще си помислят, че имат. Пък и титлата им впечатлява на коктейли, на които не присъстват хора от рекламния бизнес.{/m}
	{m small}РЕКЛАМОВЕДНИ ДИРЕКТОРИ — Първи виц за крушката:{/m}
	{m small}В. — Колко рекламоведни директори са нужни, за да се смени електрическа крушка?{/m}
	{m small}О. — Колко иска клиентът?{/m}
	{m small}Вече знаеш всичко необходимо за рекламоведните директори.{/m}
	{m small}ТВОРЧЕСКИ ДИРЕКТОРИ — Творческите директори са безполезни чекиджии. Това е установено чрез редица клинични тестове. Колкото и талантливи да са били, преди да станат творчески директори (без майтап, някои са били доказано гениални), в момента, в който се настанят в просторния си ъглов кабинет с широкоекранен телевизор и скъпи мебели, си намятат мантията на безполезен чекиджия. Неколцината учени, на които им пука, са доста озадачени от факта, но те, честно казано, са малцина.{/m}
	{m small}ТВОРЧЕСКИ ТАНДЕМИ — Твърди се, че идеята за творческия тандем рекламист/художествен директор е хрумнала през 60-те г. на рекламното светило Бил Бърнбак*. Глупости! Не биха били по-големи глупости, дори да бяха на търкалета. В действителност първият тандем се е сформирал след публикуването на прословутата снимка на братята Крей** от Дейвид Бейли***. Хитреците решили, че ако и те се облекат в черно и си придадат гаден вид, ще уплашат всеки рекламовед, дръзнал да предложи „дребни поправки“ в проекта им.{/m}
	[* Уилям Бърнбак (1911 — 1982 г.). — Б.пр.]
	[** Близнаците Рони и Реджи Крей — най-известните британски гангстери. — Б.пр.]
	[*** Известен британски фотограф, р. 1938 г. — Б.пр.]
	{m small}Втори виц за крушката:{/m}
	{m small}В. — Колко художествени директори са нужни, за да се смени електрическа крушка?{/m}
	{m small}О. — Чупка! Нищо не сменям.{/m}
C$
C>
	__Пинки Фалън — 03.01.2000 г., 10:39 ч.__
	_До: Саймън Хорн_
	_Копие: Дейвид Крътън; Даниъл Уестбрук_
	_Относно: дупе да ви е яко_
	Извинете, момчета, но не желая да работя за „Кола-кола“. Тя олицетворява всичко най-лошо в западния капиталистически обществено-икономически модел и учителят ми по йога не би ми простил. Пък и с Лиам сме затънали до гуша в работата по „Свръх суха“ на „Кимбел“ и през следващите няколко седмици ще сме мн. мн. мн. заети.
	Съжалявам и т.н.:)
C$
C>
	__Кейти Филпот — 03.01.2000 г., 10:42 ч.__
	_До: Джеймс Грегъри_
	_Копие:_
	_Относно: ТИ СИ ЗДРАСТИ!_
	Благодаря за мейла. Почти нищо не разбрах, ала все пак ха-ха-ха! Още нямам идея какво трябва да правя, но ако мога да ти помогна за срещата с „Мако“ — химикалки, листа и т.н. — само свирни. Между другото, какво е станало с предшественичката ми? Чух слухове, но никой не ще да ми каже. Кейти Ф.
C$
C>
	__Лиам О’Кийф — 03.01.2000 г., 10:45 ч.__
	_До: Винс Дъглас; Брет Топовлски_
	_Копие:_
	_Относно: НОВО ХИЛЯДОЛЕТИЕ, СТАРИ ТЪПОТИИ_
	Изнизаха се още хиляда години. Как го отбелязахте? Аз го бойкотирах — цялата шибана тъпотия беше пазарен капан, устроен от християните, за да ни накарат да купуваме калпавите дискове на Клиф Ричард. Останах си вкъщи с индийска храна и текила, с новия си телевизор „Сони“ и с ерекция при мисълта за Габи Рослин — препоръчвам ви да посрещнете така следващото хилядолетие, ако доживеете до него. Не знам дали ще ви видя на инструктажа за „Кола-кола“. Пинки отново зае високоморална позиция и току-що уведоми Хорн. Дали дъртият нещастник и този път ще успее да я разубеди? Само гледайте!
C$
C>
	__Джеймс Грегъри — 03.01.2000 г., 10:50 ч.__
	_До: Кейти Филпот_
	_Копие:_
	_Относно: ТИ СИ ЗДРАСТИ!_
	Всъщност предшественичката ти прекара първия месец в агенцията до противопожарния изход в очакване да се освободи бюро. Получи хипотермия и ни даде под съд. Не се бой, нещата се промениха. Затова те забиха при големия ксерокс на третия етаж — там ще прегрееш, но няма да измръзнеш.
C$
C>
	__Найджъл Годли — 03.01.2000 г., 10:54 ч.__
	_До: Всички отдели_
	_Копие:_
	_Относно: стая под наем_
	Давам стая под наем в уютна квартира в централен Балам.
	• Близо до магазини, автобусни спирки и фирма за пълнене на касети за принтер
	• Хигиенична кухня с керамичен плот
	• Районът е охраняван от граждански патрули
	• За предпочитане — да е непушач
	• Да обича котки
	• И гербили
	• 380 лири на месец
	• Който първи дойде да я види, ще се нанесе!
	_Позвънете на х4667_ — Найдж
C$
C>
	__Брет Топовлски — 03.01.2000 г., 10:59 ч.__
	_До: Лиам О’Кийф_
	_Копие:_
	_Относно: НОВО ХИЛЯДОЛЕТИЕ, СТАРИ ТЪПОТИИ_
	Невероятно! В първия неработен понеделник от годината седя в творческия отдел на „Милър-Шанкс“, зяпам Вин и се опитвам да измисля реклама за каталозите „Фрийдъм“. Казах на Вин, че ни трябва визуална идея. Той е художественият директор и проблемът е негов.
	Как посрещнахме новото хилядолетие накратко. Аз не помня нищо. Събудих се на 1 януари в пет часа пред Купола* и адски ми се повръщаше. Вин беше в Берлин и явно здравата се е изложил, защото не смее да ми каже какво е сторил. На връщане се разочаровал, че проблемът Y2K не се проявил и еърбъсът не паднал от небето — смята, че притокът на адреналин е щял да премахне махмурлука му.
	[* Конструкция в Лондон, построена специално за посрещането на ХХІ в. — Б.пр.]
	Не му пращай мейли. Едно от новогодишните му решения е да придобие компютърна грамотност. Първата му работа сутринта беше да ме накара да сменя настолния му компютър с лаптоп. Намери 4735 непрочетени мейла. Откачи и ми каза да го изключа. Оттогава не е проронил и дума. След като му дадох скицник и пастели, започна да идва на себе си.
C$
C>
	__Дейвид Крътън — 03.01.2000 г., 11:04 ч.__
	_До: Саймън Хорн_
	_Копие:_
	_Относно: хипи кретенката_
	Има ли реклама, която тъпата крава Пинки ще се съгласи да прави?! Отказа „Ембаси регал“*1 по очевидни причини; „Запишете се в армията“, защото била антимилитаристка; „Акшън ман“*2 — пак затова; „Флореал хеъркеър“*3, защото там правели опити с котета. За бога, тя отхвърли дори „Еверест“*4, защото не монтирали добре прозорците на майка й. Все повтаряш, че с Лиам са най-добрият ни творчески тандем, но не смяташ ли, че с особените си политически възгледи е по-подходяща за друг вид работа? (Например за доброволка в Третия свят.) Заеми се с въпроса, защото, ако изпуснем „Кола-кола“ и Пинки не си е мръднала пръста, ще я кача на следващия самолет за Сомалия.
	[*1 Фиктивна марка цигари. — Б.пр.]
	[*2 Серия бойни фигурки. — Б.пр.]
	[*3 Водеща компания за козметика за коса на билкова основа. — Б.пр.]
	[*4 Британска фирма за остъкляване. — Б.пр.]
C$
C>
	__Саймън Хорн — 03.01.2000 г., 11:24 ч.__
	_До: Дейвид Крътън_
	_Копие:_
	_Относно: хипи кретенката_
	Остави на мен. Ще поговоря с Пинки.
C$
C>
	__Саймън Хорн — 03.01.2000 г., 11:33 ч.__
	_До: Пинки Фалън_
	_Копие: Лиам О’Кийф_
	_Скрито копие: Дейвид Крътън_
	_Относно: „Кола-кола“_
	Пинки, уважавам принципите ти, но в случая наистина имаме нужда от вас с Лиам. Може ли да ти кажа две неща, преди да вземеш решение?
	_Naturellement_*, ние споделяме опасенията ти _vis-à-vis_** превръщането на „Кола-кола“ в Мамон. Това наистина е тревожно.
	[* Естествено (фр.). — Б.пр.]
	[** Относно (фр.). — Б.пр.]
	Дейвид обещава при следващата си среща с представителите й да изрази категорично нашите позиции.
	Второ, ако не спечелим рекламата, ще има съкращения.
	Сигурен съм, че не би искала увеличаването на безработицата да тежи на съвестта ти.
	Надявам се да се видим в 12 ч.
@	Сай
C$
C>
	__Пинки Фалън — 03.01.2000 г., 11:39 ч.__
	_До: Саймън Хорн_
	_Копие: Лиам О’Кийф; Дейвид Крътън_
	_Относно: „Кола-кола“_
	Обадих се на учителя Шенкар — той е съгласен. Знам, че бюджетът за тази реклама надхвърля брутния национален продукт на Гватемала, но Дейвид няма да приеме поръчката, ако не се съгласят да им представим една по-холистична* алтернатива на капиталистическия империализъм, нали? :)
	[* От „холизъм“ — учение за целостта, основна философска позиция през всички големи епохи в историята на философията. — Б.пр.]
C$
C>
	__Дейвид Крътън — 03.01.2000 г., 11:41 ч.__
	_До: Пинки Фалън_
	_Копие:_
	_Относно: „Кола-кола“_
	Бъди сигурна! Аз разбирам от реклама. Ще се видим на инструктажа.
C$
C>
	__Суси Джъдж-Дейвис — 03.01.2000 г., 11:56 ч.__
	_До: Творчески отдел_
	_Копие:_
	_Относно: „Кола-кола“_
	Време е за инструктажа за „Кола-кола“ в заседателната зала. Саймън моли да си носите скицници и да не закъснявате.
C$
C>
	__Зоуи Кларк — 03.01.2000 г., 12:30 ч.__
	_До: Карла Браун_
	_Копие:_
	_Относно: кучия му син!!!_
	Шибана работа!!!!! Чу ли какво е направил кучият му син Кретен с Фий? Шкартирал я!!!!! Накарал я веднага да си разчисти бюрото. Тя нямаше време даже да се видим в тоалетната да поплаче на рамото ми!!!!!! Не мога да повярвам, че я е уволнил в празничен ден!!!!! Та днес дори не трябва да сме тук!!!!! Говори се, че я разкарал, защото не успяла да оправи тъпата му е-поща!! Невероятно!!!! Цяла сутрин й звъня по мобилния. Сигурно може да го съди за някакво нарушение. Да поговорим на обяд!!!!!!! В бар „Зеро“? _Зххх_
C$
C>
	__Карла Браун — 03.01.2000 г., 12:35 ч.__
	_До: Зоуи Кларк_
	_Копие:_
	_Относно: кучия му син!!!_
	Чух. Горкичката! Това копеле не знае ли, че тя беше в дупка?! Видя ли колко е напълняла по Коледа? Но като изключим теглото й, Фий беше дяволски добра секретарка. Както и да е, не мога да изляза на обяд. Още ме мъчи адски махмурлук. Добре че шибаните хилядолетия се посрещат веднъж на десет години. А и трябва да се заловя с презентацията на Дан Нещастника за „Кола-кола“. Да я видиш само! Пълна е с шибани диаграми!!!!!!!! Кой чете тия глупости?! Май ще работя цяла нощ — отиде ми курсът по степ! Ако се свържеш с Фии, мейлни ми подробности!!!! Много съжалявам за нея!! _Кххх_
C$
C>
	__Лиам О’Кийф — 03.01.2000 г., 12:42 ч.__
	_До: Брет Топовлски_
	_Копие:_
	_Относно: чекиджии_
	Инструктажът за „Кола-кола“ беше най-голямата чекия на света! Нима Крътън и Уестбрук вярват, че с такава стратегия можем да направим прилични реклами?! „“Кола-кола" — източник на енергия"! Какво значи това, по дяволите?! И какво говори на обикновения човек „газирана стилна захранваща система“?! Дори на Пинки не й хареса. Което е обезпокоително — аз разчитам на вълшебния й подход към шибаните задания. Да се видим след 15 мин в БЗ* и да си поговорим за цици: т.е. как, по дяволите, да вкарам фамозния бюст на Джоан Гест** в рекламата на „Свръх суха“ на „Кимбел“, без Пинки да ме обвини в сексизъм?!
	[* Бар „Зеро“. — Б.ред.]
	[** Британска порнозвезда. — Б.пр.]
C$
C>
	__Саймън Хорн — 03.01.2000 г., 12:45 ч.__
	_До: Творчески отдел_
	_Копие: Дейвид Крътън; Даниъл Уестбрук_
	_Относно: дупе да ви е яко ІІ_
	Сигурен съм, че ще се присъедините към благодарностите ми към Дейвид и Даниъл за изключително плодотворния инструктаж.
	„“Кока-кола" — източник на енергия" е наистина вдъхновяваща стратегия, която ви дава възможност да дадете най-доброто от себе си.
	Не се съмнявам, че творческите ви сокове ще потекат като пълноводна река.
	Бих искал да видя първите ви идеи в началото на другата седмица.
	Да се стегнем и да сграбчим ротвайлера на рекламата за косматите топки.
@	Сай
C$
C>
	__Брет Топовлски — 03.01.2000 г., 12:49 ч.__
	_До: Лиам О’Кийф_
	_Копие:_
	_Относно: чекиджии_
	В БЗ в един. Между другото, да знаеш какво представляват творческите сокове? Вин току-що си издуха носа и неговите сега май са в книжна салфетка.
C$
C>
	__Дейвид Крътън — 03.01.2000 г., 12:59 ч.__
	_До: Чандра Капур_
	_Копие:_
	_Относно: е-поща_
	Когато в някоя реклама на „Майкрософт“ ме попитат: „Къде искате да отидете днес?“, не посочвам Финландия — най-скучната страна в Европа след Латвия.
	Като шеф на ИТ*, сигурно можеш да отговориш на простичкия въпрос: защо, когато изпращам вътрешен мейл, той се озовава в Хелзинки? Една служителка вече беше уволнена заради този проблем. Оправи го!
	[* Информационни технологии. — Б.пр.]
	NB: И не се оправдавай с Y2K — най-тъпото извинение след: „Кучето ми изяде домашното“.
C$
C>
	__Зоуи Кларк — 03.01.2000 г., 14:10 ч.__
	_До: Карла Браун_
	_Копие:_
	_Относно: нищожество!!!_
	Мили боже!!!! Най-после се свързах с Фий и изпихме по едно на крак в бар „Зеро“. Току-що се връщам!! Шибана работа!!!!! Тя е в такова състояние, горкичката!!!!! Трябва да привършвам. Шантавата Пинки ми вика да й запазя час по шиацу, а оная кучка Суси не си мърда пръста!! За каква се мисли, по дяволите! Тъпа крава!!!! _Зххх_
C$
C>
	__Карла Браун — 03.01.2000 г., 15:00 ч.__
	_До: Зоуи Кларк_
	_Копие:_
	_Относно: нищожество!!!_
	Боже, горката Фий!!!! Ами аз?!!!! Нито дума на никого, но Рейчъл — как й беше фамилията?! — ми се обади, че шибаният Кретен ме искал за секретарка!!!! При него такава не се задържа и за пет минути (Фий подобри рекорда на четири месеца), но тъй като аз съм тук най-отдавна, смятат, че имам шанс да устоя. Мамка му! !!! Какво да правя?!!!! Дан Нещастника ще получи удар, ако го напусна, но Рейчъл почти ме убеди. Това са още пет бона!!!!! _Кххх_
C$
C>
	__Зоуи Кларк — 03.01.2000 г., 15:03 ч.__
	_До: Карла Браун_
	_Копие:_
	_Относно: нищожество!!!_
	Не е възможно! Фий е получавала пет бона отгоре?! Кучка! За нищо не я биваше, а имаше голяма уста. Така й се пада!!! Знаеш ли, че на коледното празненство ми каза за теб и Брет Т.? Нямаше да го спомена, но ти заслужаваш да научиш истината! Както и да е, действително ли искаш да работиш при Кретен? Парите не са всичко!!!!!!!! _Зххх_
C$
C>
	__Карла Браун — 03.01.2000 г., 15:07 ч.__
	_До: Рейчъл Стивънсън_
	_Копие:_
	_Относно: срещата ни_
	Рейчъл, много ти благодаря за предложението. Поласкана съм, че г-н Крътън се е сетил за мен. Постът очевидно е свързан с огромна отговорност и предлага големи възможности за развитие, така че не ми е трудно да реша. Приемам с удоволствие — Карла
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __03.01.2000 г., 15:15 ч. (10:15 ч. местно)__
	_До: Всички отдели_/{pre}all_departments@millershanks-london.co.uk{/pre}
	_Копие:_
	_Относно: НОВО ХИЛЯДОЛЕТИЕ — НОВИ ВИСОТИ_
	От все сърце подкрепям идеите, изразени във вълнуващото писмо на Дейвид Крътън от началото на деня.
	Целият управителен съвет в Ню Йорк е възхитен от усилията, които положихте миналата година да избутате граховото зърно нагоре и с които амбицирахте и нас в Голямата ябълка*.
	[* Прозвище на Ню Йорк. — Б.пр.]
	Под забележителното ръководство на Дейвид „Милър-Шанкс — Лондон“, е на път да си върне полагащото й се място на водеща агенция в европейската ни структура. Нямам търпение да видя доказателствата със собствените си очи, когато ви дойда на гости, за да ви помогна за конкурса на „Кока-кола“.
	Ако го спечелим, ще е забележително постижение. Продължавайте в същия дух!
@	Джим Вайсмюлер
@	Президент на „Милър-Шанкс“
C$
C>
	__Зоуи Кларк — 03.01.2000 г., 15:21 ч.__
	_До: Рейчъл Стивънсън_
	_Копие:_
	_Относно: Ура_
	Много се радвам, че си предложила на Карла да стане секретарка на Дейвид! Тя наистина го заслужава и се надявам да приеме. Чудесно е, че работим в компания, която е готова да даде втори шанс на служителите си. В други агенции конфузът с „Арейбиан еърлайнс“ не би се приел толкова снизходително — Зоуи.


	П.С. Знам, че си я помолила да си мълчи, но, надявам се, не се сърдиш, че ми каза — аз съм най-добрата й приятелка на света!!!!!!!!
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __03.01.2000 г., 16:13 ч. (18:13 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: ОЧАРОВАТЕЛНАТА ФИНЛАНДИЯ_
	О, какъв диспут предизвика последният ти мейл! „Най-скучната страна в Европа“? Сега съставяме малък списък от фински забележителности, който да ти послужи за храна на ума:
	• Благородният елен.
	• 397 различни вида водка.
	• Царство на танците, вдъхновени до голяма степен от вашата „Панс пийпъл“*.
	[* Танцова група на британската класация „Top of the Pops“. — Б.пр.]
	• Есенният кънки маратон в Рахе, който трае четири денонощия.
	• Елен _à la Grêcque_* — специалитет на майстор готвача в „Хелзинки Холидей Ин“.
	[* По гръцки (фр.). — Б.пр.]
	• Годишното избиване на черни делфини край о. Бьоркоби.
	• Националният музей на херингата във Васа.
	Ще се постарая да ти изпратя просветителната брошура на Финландския съвет за туризъм и риболов „Финландия: култура, история и риба“. Мисля, че ще я намериш за много стимулаторна!
@	Уху! Перти


	П.С. Моите творчески гении вече разработват остроумни идеи за „Кока-кола“. Затаил си дъх, да?
C$
C>
	__Даниъл Уестбрук — 03.01.2000 г., 16:16 ч.__
	_До: Рейчъл Стивънсън_
	_Копие:_
	_Относно: Карла Браун_
	Карла ми каза, че е получила предложение да стане секретарка на Дейвид. Много се извинявам, но започва да ми писва. Защо аз последен научавам всичко?! По-лесно ще е да разбера какво става тук, ако отида в „Граучо“* и го чуя от колегите от „Сачи“ и „Бортъл-Богъл“**.
	[* Нощен клуб в Лондон. — Б.пр.]
	[** „Сачи и Сачи“, „Бартъл-Богъл-Хагарти“ — известни рекламни агенции. — Б.пр.]
	Моментът е адски неподходящ. Натоварен съм с подготовката за най-важния конкурс в историята на агенцията. Как ще се справя без надеждна секретарка?!
	От 15 г. съм в „Милър-Шанкс“ и е крайно време да бъда третиран с полагащото ми се уважение, като директор на връзки с клиенти.
C$
C>
	__Даниъл Уестбрук — 03.01.2000 г., 16:24 ч.__
	_До: Дейвид Крътън_
	_Копие:_
	_Относно: Карла Браун_
	Страшно се гордея, че Карла е решила да приеме фантастичното ти предложение. Тя е невероятно момиче и се ошлайфа като секретарка на директора на връзки с клиенти — доста взискателен пост. Макар че ще ми липсва, сигурен съм, че двамата ще си паснете добре. Ако мога по някакъв начин — какъвто и да е — да й помогна да се приспособи по-лесно към мястото пред Големия кабинет, моля те, непременно ми кажи. Великолепен избор!
C$
C>
	__Брет Топовлски — 03.01.2000 г., 16:43 ч.__
	_До: Лиам О’Кийф_
	_Копие:_
	_Относно: ЕГАТИ!_
	Видя ли временната секретарка на Крътън? Вин за нула време й улови феромоните — кълна се, оная му работа е като лескова вилка за „катерички“. Иди да копираш нещо на ксерокса до бюрото й, а после погледни мацката на 46 стр. в сп. „Разъл“ (сутиен 80Д/аерозол на „Анкор крийм“/динамо метричен гаечен ключ). Като две капки вода са!
C$
C>
	__Зоуи Кларк — 03.01.2000 г., 16:59 ч.__
	_До: Карла Браун_
	_Копие:_
	_Относно: СУПЕР!_
	Видя ли временната секретарка на Кретен? Евтина курва!!!! Току-що зърнах Винс Дъглас да точи лиги над деколтето й!!!!!!!!!!!! Вярваш ли, че го смятах за готин? _Зххх_
C$
C>
	__Кен Пери — 03.01.2000 г., 17:08 ч.__
	_До: Всички отдели_
	_Копие:_
	_Относно: плочките_
	Може би сте забелязали, че след коледните празници на пода на рецепцията са се изтъркали нови плочки. За по-равномерното им износване се умоляват служителите от групов рекламоведен директор надолу да изминават краткия път от входната врата до асансьорите по периметъра на фоайето. Така важната централна зона ще се освободи за висшето ръководство, за клиенти и за други посетители.
	Благодаря за съдействието.
@	Кен Пери
@	Административен директор
C$
C>
	__Лиам О’Кийф — 03.01.2000 г., 17:36 ч.__
	_До: Брет Топовлски_
	_Копие:_
	_Относно: ЕГАТИ!_
	Видях я. Писах й 9,6 по десетобалната система. Но като си отвори устата, проличава си акцентът й. Дръж се — заговорих я случайно — също като теб — и тя се съгласи да дойде в БЗ. Чакам те там след 15 мин. Казва се Лорейн — за близки приятели е Лол.
C$
C>
	__Дейвид Крътън — 03.01.2000 г., 18:09 ч.__
	_До: Саймън Хорн_
	_Копие:_
	_Относно: шибания призрачен кораб_
	Току-що разведох клиента ни от каталозите „Фрийдъм“ из нашия „енергичен и оживен творчески отдел“, а там беше като на „Мери Селесте“*. Дори прехвалената ти Пинки изхвърча набързо — очевидно закъсняваше за дзен аеробика. Заварих заспалата секретарка Зоуи да си слага изкуствените мигли. Каза, че всички били на изследователски инструктаж. Глупости! Най-вероятно са в бар „Зеро“ и изследват циците на временната ми секретарка.
	[* Кораб, чийто екипаж изчезва мистериозно на път от Ню Йорк за Генуа през 1872 г. — Б.пр.]
	Това е първият работен ден от новия век. Ако продължават така, с най-голямо удоволствие ще оправдая репутацията си на безцеремонен шеф. Аз се ръководя от изпитания принцип: „Последният си тръгва пръв.“ (по който ти си на пето място в списъка).
C$
C>
	__Саймън Хорн — 03.01.2000 г., 18:42 ч.__
	_До: Дейвид Крътън_
	_Копие:_
	_Относно: шибания призрачен кораб_
	Току-що се връщам от тежки преговори с „Мако“. Прав си, положението е нетърпимо.
	Време е да приложим крути мерки. Остави на мен.
	Между другото, „Мако“ май се оказва костелив орех.
	Изглежда, още преди Коледа са отхвърлили идеята ни за реклама, но макар да се предполага, че отговаря за нея, Хариет е „забравила“ да го спомене.
	Вече ангажирахме Малкия и Големия* за телевизионните клипове.
	[* Малкия и Големия (Little and Large) — британско комедийно дуо. Сценичната кариера на Сид Литъл и Еди Лардж започва през 1962 г. и продължава до 2020 г. — Б.ред.]
	Затънали сме в merde*.
	[* Лайна (фр.). — Б.пр.]
	До шия.
	Сякаш да придадеш примамлив вид на кола, сглобена от филипински селяни, не е достатъчно difficile*.
	[* Трудно (фр.). — Б.пр.]
@	Сай
C$
C>
	__Саймън Хорн — 03.01.2000 г., 18:44 ч.__
	_До: Сузи Джъдж-Дейвис_
	_Копие:_
	_Относно: рекламистите_
	Суси, скъпа, направи ми една дребничка услуга: обиколи отдела и ми кажи дали някой от проклетите рекламисти е тук.
C$
C>
	__Хариет Грийнбаум — 03.01.2000 г., 18:48 ч.__
	_До: Дейвид Крътън_
	_Копие:_
	_Относно: „Мако“_
	Само да те уведомя, че имаме проблеми с „Мако“. Преди Коледа дадох на Саймън да разбере, че клиентът никога няма да одобри Малкия и Големия, но той не се отказа от тях. Като творчески директор, това е негово право. На днешната среща обаче в „Мако“ останаха изненадани и разочаровани, че продължаваме да ги налагаме.
	Времето не е на наша страна. Вече са определили датата, на която ще пуснат последния си модел, и в петък трябва да им представим новата кампания.
C$
C>
	__Суси Джъдж-Дейвис — 03.01.2000 г., 18:50 ч.__
	_До: Саймън Хорн_
	_Копие:_
	_Относно: рекламистите_
	Боя се, че няма никого, скъпи… _Сх_
C$
C>
	__Хариет Грийнбаум — 03.01.2000 г., 18:59 ч.__
	_До: Джеймс Грегъри_
	_Копие:_
	_Относно: „Мако“_
	Ти беше на срещата и не е нужно да ти казвам колко сме загазили. Предлагам да пием по едно за Бог да прости. Вземи и Кейти. Нека се запознае и с неприятното лице на рекламата.
C$
C>
	__Саймън Хорн — 03.01.2000 г., 19:28 ч.__
	_До: Творчески отдел_
	_Копие:_
	_Скрито копие: Дейвид Крътън_
	_Относно: кариерите ви_
	„Мако“ се превръща в кошмар.
	Още не сме приключили със „Свръх суха“ на „Кимбел“.
	Предстои ни и най-важният конкурс, за който някога ще работим.
	Тогава защо отделът ми е пуст? Само на мен ли ми пука?
	От утре искам непрекъснато да чувам пронизителното скърцане на маркери, докато изливате безценните идеи в главите си върху скицниците.
	И преди да ми донесете плодовете на своя труд, задайте си един-единствен въпрос: „Това златна жила ли е?“
@	Сай
C$
C>
	__Найджъл Годли — 03.01.2000 г., 23:34 ч.__
	_До: Всички отдели_
	_Копие:_
	_Относно: има ли някой?_
	В 23:30 ч. аз още съм тук и обработвам присъствените карти. Обадете се, ако и вие сте на бойния си пост.
C$
C>
	__Карла Браун — 03.01.2000 г., 23:36 ч.__
	_До: Найджъл Годли_
	_Копие:_
	_Относно: има ли някой?_
	Аз съм!!!!!!!!! Ти кой си? На кой етаж си? Можеш ли да правиш сектори в кръгли диаграми с „Пауър пойнт“? Ако можеш, веднага ми мейлни — искам най-сетне да се прибера у дома!!!!!! Карла на четвъртия.
C$


>	Вторник
>	4 януари 2000 г.

C>
	__Дейвид Крътън — 04.01.2000 г., 7:57 ч.__
	_До: Хариет Грийнбаум; Саймън Хорн_
	_Копие:_
	_Относно: „Мако“_
	Снощи целият първи балкон на Кралската опера беше огласен от звъна на мобилния ми телефон. Изпълнителният директор на „Мако“ — Великобритания, е интересуваше колко пъти трябвало да ни каже, че не харесва Малкия и Големия, за да го проумеем. Как точно се изрази? „Тези две жалки подобия на комедианти зад волана на чисто новото ми луксозно купе за 22 хил. лири не отговарят на представата ми за секси реклама на кола.“ Мисля, че бе достатъчно ясен.
	След половин час ви искам в кабинета си и може би заедно ще измислим как да не загубим този клиент, преди да сме му направили и една реклама.
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __04.01.2000 г., 8:02 ч. (10:02 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: „Мако“_
	Радвам се да видя, че и ти пееш рано. Колко много обичаме Малкия и Големия във Финландия! Шоуто им върви по сателитния канал „Златни хитове“. Много жалко, че г-н Мако не споделя отличния ти вкус. Какво да се прави! Такива клиенти са патериците, които трябва да търпим ние — хората, посветили се на рекламата.
@	Би-биб! __Перти__
C$
C>
	__Дейвид Крътън — 04.01.2000 г., 8:09 ч.__
	_До: Чандра Капур_
	_Копие:_
	_Относно: Обходен лист_
	Вчера по обяд те уведомих, че е-пощата ми отива по погрешка във Финландия. Очаквах незабавна реакция. Но досега — нищо. Познавам по-надеждни водопроводчици от служителите в отдела ти. Наистина ли искаш да продаваш „Биг ишу“* край някоя спирка на метрото?
	[* Британски вестник, публикуван в помощ на бездомниците и продаван от такива. — Б.пр.]
C$
C>
	__Дейвид Крътън — 04.01.2000 г., 8:17 ч.__
	_До: Рейчъл Стивънсън_
	_Копие:_
	_Относно: ИТ_
	Покрай проблема ми с е-пощата ме озари вдъхновение. През Втората световна война, когато имали неприятности с френската съпротива, нацистите събирали жителите на някое село. И ако партизаните не се предадели, на всеки част застрелвали по един в главата.
	Ще ми се и аз да постъпя така с некадърниците в ИТ. Предполагам, че за разстрел и дума не можа да става, но дали да не уволнявам по един на всеки час, докато не решат проблема ми?
	Ще съм ти задължен, ако провериш дали настоящото трудово законодателство го позволява.
C$
C>
	__Рейчъл Стивънсън — 04.01.2000 г., 8:32 ч.__
	_До: Дейвид Крътън_
	_Копие:_
	_Относно: ИТ_
	Дейвид, съжалявам. Току-що говорих с Чандра по телефона. Той не знае за проблема ти. Ако си му пращал мейли, не ги е получавал. Каза, че били невероятно заети, но веднага ще се заеме с е-пощата ти.
C$
C>
	__Найджъл Годли — 04.01.2000 г., 8:43 ч.__
	_До: Всички отдели_
	_Копие:_
	_Относно: продава се_
	УРЕД ЗА ГОФРЕТИ
	• Жасминовожълто покритие
	• Почти нов
	• Има адаптор за печене на сандвичи!
	• Идеалният „тост“ за новото хилядолетие!!
	• Който първи го види, негов е
	• 12 лири
	Позвънете на х4667 — Найдж
C$
C>
	__Хариет Грийнбаум — 04.01.2000 г., 9:04 ч.__
	_До: Саймън Хорн_
	_Копие:_
	_Относно: „Мако“_
	Саймън, държа да отбележа, че не съм забравила да ти кажа за неприязънта на „Мако“ към Малкия и Големия. Не беше нужно. Ти беше на срещата с клиента преди Коледа и го чу. Ако ще разправяш на Дейвид лъжи за свършеното или несвършеното от мен, по-добре гледай да не съм в стаята. Не съм толкова глупава!
C$
C>
	__Саймън Хорн — 04.01.2000 г., 9:10 ч.__
	_До: Хариет Грийнбаум_
	_Копие:_
	_Относно: „Мако“_
	Не разбираш ли под какво напрежение съм?!
	От мен се очаква да управлявам и вдъхновявам отдел от дванайсет творчески тандема.
	Длъжен съм да представлявам творческия продукт на агенцията пред клиентите — все простаци.
	Отгоре на това трябва да намирам време и сам да разработвам идейни задания.
	Ако ми се случи да забравя някоя дреболия, спомената от клиент на среща, ами и аз съм човек.
@	Сай
C$
C>
	__Саймън Хорн — 04.01.2000 г., 9:11 ч.__
	_До: Суси Джъдж-Дейвис_
	_Копие:_
	_Относно: стрес_
	Мигрена, мигрена!
C$
C>
	__Суси Джъдж-Дейвис — 04.01.2000 г., 9:12 ч.__
	_До: Саймън Хорн_
	_Копие:_
	_Относно: стрес_
	Кафето и хапчето идват, скъпи… _Сх_
C$
C>
	__Хариет Грийнбаум — 04.01.2000 г., 9:16 ч.__
	_До: Саймън Хорн_
	_Копие:_
	_Относно: „Мако“_
	Не искам да издребнявам, но не бих определила неприязънта на клиента към Малкия и Големия и мнението му, че са напълно неподходящи да рекламират марката му, като „дреболия“. Това обаче е без значение. Предлагам да обединим усилията си и да създадем нова реклама. Петък ще дойде ужасно бързо.
C$
C>
	__Брет Топовлски — 04.01.2000 г., 9:35 ч.__
	_До: Лиам О’Кийф_
	_Копие:_
	_Относно: забранена зона_
	Ако с космически кадет Фалън възнамерявате да покажете идеите си на Хорн, забравете. Той е в адски шибано настроение. С Вин му занесохме скриптовете за „Фрийдъм“ с Рийвс и Мортимър. Хорн ги разпердушини — каза, че комиците били преекспонирани. Вин изтъкна, че за първи път ще се използват в реклама на каталожна търговия, но той не прие. Точно Хорн ли ще ни дава пример за оригиналност? С Малкия и Големия?! Педал! Знаеш ли, че Бари Клемънт му е бил художествен директор? Приятелят ми Ник е в неговата група в „Абът-Мийд“* и твърди, че според Клемънт Хорн не предложил ни една оригинална идея през четирите години на сътрудничеството им. Всичко измислял Клемънт, а Хорн само повтарял: „Да, скъпи, но дали е златна жила?“ Откакто са се разделили, не си говорят и миналата година на наградите на Д&АД** Клемънт едва не го пребил.
	[* „Абът-Мийд-Викърс“ — една от най-големите британски рекламни агенции с клиенти, като Би Би Си, „Волво“, „Гинес“. — Б.пр.]
	[** Британска благотворителна организация с образователни цели, раздаваща награди в областта на рекламата. — Б.пр.]
	Както и да е, ти къде изчезна снощи след БЗ? Здравата беше хлътнал по временната секретарка. Вин ти е сърдит. Казва, че пръв я видял.
C$
C>
	__Суси Джъдж-Дейвис — 04.01.2000 г., 9:39 ч.__
	_До: Творчески отдел_
	_Копие:_
	_Относно: графика на Саймън_
	Сутринта Саймън е под голямо напрежение, така че, ако имате да му показвате нещо, моля, отложете го за по-късно. Ако е много спешно, оставете го на мен и аз ще се опитам да му го дам. Благодаря… Суси.
C$
C>
	__Мелинда Шеридан — 04.01.2000 г., 9:39 ч.__
	_До: Хариет Грийнбаум; Саймън Хорн_
	_Копие:_
	_Относно: костюмите на прилепи_
	Едно птиченце ми каза, че няма да правим трите 40-секундни клипа за „Мако“ с Малкия и Големия.
	Защо ние, нещастниците в „Телевизионна продукция“, все последни научаваме информацията, която ни засяга пряко?
	Саймън ме увери, че сценариите били почти одобрени от клиента, а би трябвало да знаете, че вече имаме договори с царете на комедията. Те ще очакват да им бъде платено. А бяха и на четири проби и сега разполагам с два костюма на прилепи, ушити по поръчка, с розови пелерини от ликра, както и с фактура за 16 хил. лири.
C$
C>
	__Найджъл Годли — 04.01.2000 г., 9:39 ч.__
	_До: Карла Браун_
	_Копие:_
	_Относно: помощника_
	Страхотно утро! Снощи за мен беше удоволствие да ти помогна с документацията. Не забравяй, че с „Пауър пойнт“ лесно се правят диаграми, стига да запомниш съветите на Найдж. Ако мога пак да ти помогна, ще ме намериш в кабинката ми в счетоводството — Найдж.
	П.С. Искаш ли първа да изпробваш уреда за гофрети?
C$
C>
	__Карла Браун — 04.01.2000 г., 9:52 ч.__
	_До: Зоуи Кларк_
	_Копие:_
	_Относно: Мамка му, мамка му, мамка му!!!!!_
	Хиляди дяволи! Направих най-голямата глупост на света!!!!!!! Снощи помолих Найджъл, дето обработва присъствените карти, да ми помогне с презентацията за „Кока-кола“. Тъпо беше, знам, но наближаваше полунощ и аз копнеех да се прибера вкъщи!!!! А сега не мога да се отърва от него!!!!!!!! Той май ме харесва!!!!!! Каква да правя!!!!!! Найджъл носи сиви тениски и не се отлепя от рекламния канал!!!!!!!!!!!!!!!!!!!!!!!!!!!!!!!!!!! _Кххх_
C$
C>
	__Джеймс Грегъри — 04.01.2000 г., 9:54 ч.__
	_До: Хариет Грийнбаум_
	_Копие:_
	_Относно: не бях аз!_
	Хариет, знам какво ще си помислиш, но не бях аз. Кълна се, не съм казвал на Мелинда или на когото и да било в ТВ отдела, че клиентът е одобрил Малкия и Големия. Нямам представа как е станало. Не може ли да покрием 16-те бона с друга поръчка?
C$
C>
	__Хариет Грийнбаум — 04.01.2000 г., 10:16 ч.__
	_До: Джеймс Грегъри_
	_Копие:_
	_Относно: не бях аз!_
	Знам, че не си ти. Работата се оплеска, откакто един висш служител в творческия отдел се пресели за постоянно в Телетъбиландия. Не се притеснявай, ще се оправя.
C$
C>
	__Кен Пери — 04.01.2000 г., 10:24 ч.__
	_До: Всички отдели_
	_Копие:_
	_Относно: 0898_
	От днес няма да можете да набирате импулсните телефони с код 0898. Те увеличаваха значително и без това раздутите ни месечни сметки.
	Разбирам, че мнозина разчитаха на тях за сведения за борсата и за пътната обстановка. Извинявам се за причиненото неудобство, но моля да потърсите алтернативни източници на информация.
	Благодаря за съдействието.
@	Кен Пери
@	Административен директор
C$
C>
	__Хариет Грийнбаум — 04.01.2000 г., 10:33 ч.__
	_До: Саймън Хорн_
	_Копие:_
	_Относно: „Мако“_
	Получих обезпокоителен мейл от Мелинда за някакви наши задължения към Малкия и Големия. Исках да го обсъдим, но Суси не ме пусна при теб. Абсолютно сигурна съм, че никой от екипа ми не те е упълномощавал да правиш предварителни разходи за тях.
	Нямам представа как е станало. Може би ще използваш пословичната си изобретателност да изнамериш начин да възстановим похарчените според Мелинда 16 бона?
C$
C>
	__Лиам О’Кийф — 04.01.2000 г., 10:58 ч.__
	_До: Брет Топовлски_
	_Копие:_
	_Относно: трябва ми аспирин_
	Току-що пристигам. Прочетох мейла ти. Мамка му, каква нощ! Лол? Устните ми са запечатани. Дали Вин някога ще ми прости? Дано! Трябва да му разправя какво изпусна.
	Край на 0898? Сега как ще си говоря с Трикси? Не познавам друга мацка, която да разбира така добре дълбоко вкоренената нужда на мъжа да приказва за големи цици и за непрактично бельо.
	Главата ми плаче за блъди мери. В БЗ на обяд или ще си седиш на бюрото и ще скърцаш с маркера си?
C$
C>
	__Саймън Хорн — 04.01.2000 г., 11:15 ч.__
	_До: Хариет Грийнбаум_
	_Копие:_
	_Относно: „Мако“_
	Сега и за бюджета ли трябва да се притеснявам?!
	Мислех, че когато Малкия и Големия застанат пред клиента в прилепските си костюми, дори неандерталец като него няма да отрече очевидното предимство на идеята ми.
	Сбърках ли, като реших, че 16 хил. лири са нищожна цена за защита на изкуството ни?
	Явно е било наивно да смятам, че ще ме подкрепиш.
	Но аз съм професионалист и няма да обвинявам никого.
	Ще се изправя, ще се отърся от прахта и ще продължа напред.
C$
C>
	__Саймън Хорн — 04.01.2000 г., 11:23 ч.__
	_До: Дейвид Крътън_
	_Копие:_
	_Относно: Хариет Грийнбаум_
	Дейвид, повярвай ми, не обичам да злословя. Знаеш, че това не е моят _modus operandi_*.
	[* Начин на действие (лат.). — Б.пр.]
	Но се налага да поясня. Получих безброй устни уверения от Хариет, че разходите за „Мако“ са напълно оправдани.
	Не я обвинявам.
	Изпитвам огромно уважение към нея както като човешко същество, така и като спец по рекламите. Обаче тя напоследък е под голямо напрежение.
	В офиса се говори, че след развода си е намерила утеха у Джеймс Грегъри. Неоправданите 16 хил. лири може да не са единственият преразход на отдела й.
	В този труден момент Хариет се нуждае от помощ.
	Дали една ревизия на счетоводните й документи няма да й бъде от полза?
@	Сай
C$
C>
	__Брет Топовлски — 04.01.2000 г., 11:33 ч.__
	_До: Лиам О’Кийф_
	_Копие:_
	_Относно: трябва ми аспирин_
	Мислиш, че си прецакан?! Възложиха „Кимбел“ на нас с Вин, защото вие, тъпи нещастници, сте напълно безполезни. А това, което знаем ние за женското проклятие, се побира на миниатюрно листче хартия. Дали ще се справим преди края на седмицата, когато __отлитаме за слънчевия остров Мавриций за снимките на клипа на ЛЮБОВ с топманекенки по монокини (свръхнадарени, свръхентусиазирани и свръхвлюбени в мен)?__ Не желая да сипвам сол в раната, но това е животът! Вин се утешава за изневярата на Лол по единствения известен му начин. Накарал е някаква пъпчива стажантка в ИТ да му намери в нета порно снимки от селски двор и с тях си отвлича вниманието от Мис Манчестър. Да не вярваш, че красива холандска доячка, играеща си с два добермана и с прасе, може така да оправи настроението на мъжа! В БЗ в един.
C$
C>
	__Рейчъл Стивънсън — 04.01.2000 г., 11:45 ч.__
	_До: Карла Браун_
	_Копие:_
	_Относно: работни рокади_
	Карла, трябва да ти съобщя нещо важно. Звънях ти, но телефонът ти от половин час дава заето.
	Боя се, че има промяна в намеренията на Дейвид Крътън за секретарското място. Той прегледа досието ти и смята, че е сбъркал, като е пренебрегнал историята с маркетинговата делегация от „Арейбиан еъруейс“. За съжаление счита, че след възникналия дребен дипломатически скандал на този етап би било неподходящо да заемеш толкова важен за клиентите и за имиджа ни пост.
	И двамата се извиняваме за разбитите ти надежди, но те уверяваме, че те чака светло бъдеще, защото, като секретарка на Дан Уестбрук, ти работиш за един от най-уважаваните директори в агенцията.
	Ако искаш да поговорим, обади ми се.
C$
C>
	__Дейвид Крътън — 04.01.2000 г., 11:57 ч.__
	_До: Даниъл Уестбрук_
	_Копие:_
	_Относно: „Кока-кола“_
	Мисля, че те помолих, като дойда сутринта, да заваря черновата на презентацията за „Кока-кола“ на бюрото си. Къде е? Когато поех агенцията, съгласих се да те задържа само защото предоставяш на Вайсмюлер къщата си в Тоскана. Щом не успяваш и няколко прости графики да предадеш навреме, защо ли си правя труда?!
	Между другото, може да задържиш секретарката си. Припомнено ми беше, че с необмисленото си поведение тъпата крава едва не подпали втора война в Персийския залив.
C$
C>
	__Брет Топовлски — 04.01.2000 г., 11:59 ч.__
	_До: Всички отдели_
	_Копие:_
	_Относно: СВЕТОВЕН РЕКОРД_
	Ако случайно влезете във втората кабинка на мъжката тоалетна в творческия отдел, моля, не пускайте водата. Чакаме представители на „Книгата за рекордите «Гинес»“.
C$
C>
	__Даниъл Уестбрук — 04.01.2000 г., 12:02 ч.__
	_До: Карла Браун_
	_Копие:_
	_Относно: „Кока-кола“_
	Би ли побързала с шибаната презентация за „Кока-кола“?! Бих искал да ти припомня, че след миналогодишния скандал с „Арейбиан еъруейс“ отърва кожата само защото се застъпих за теб. Щом срещаш трудности с няколко прости графики, не знам защо си направих труда.
C$
C>
	__Карла Браун — 04.01.2000 г., 12:09 ч.__
	_До: Зоуи Кларк_
	_Копие:_
	_Относно: мамка му, мамка му, мамка му, мамка му, мамка му!!!_
	Боже, няма да повярваш какво стана!!! Току-що получих е от тъпата шибана Рейчъл, че Кретен вече не ме искал за секретарка!!!!! Заради онази глупост с арабите!!!! Не бях виновна — имаше нещо в текилата. Честно казано, мислех, че са забравили. Представяш ли си?!!!! Чувствам се толкова унизена!!!! Не че щях да приема — притрябвало ми е да работя за тоя тъпанар!!!!! Но принципно!!!! Дали не мога да ги съдя за пораждане на фалшиви надежди? Да идем на обяд в бар „Зеро“? Точно сега се нуждая от подкрепата ти!!! _Кххх_
C$
C>
	__Рейчъл Стивънсън — 04.01.2000 г., 12:11 ч.__
	_До: Зоуи Кларк_
	_Копие:_
	_Относно: работни рокади_
	За съжаление Дейвид Крътън се отказа от услугите на Карла Браун. Вече иска ти поемеш поста. Това очевидно ще е голяма промяна за теб и сигурно би желала да я обсъдим. Обади ми се и ще намерим време.
C$
C>
	__Зоуи Кларк — 04.01.2000 г., 12:13 ч.__
	_До: Рейчъл Стивънсън_
	_Копие:_
	_Относно: работни рокади_
	Идвам!!!!!!!!!!!!!!!!!!!!!!!!!
C$
C>
	__Зоуи Кларк — 04.01.2000 г., 12:14 ч.__
	_До: Карла Браун_
	_Копие:_
	_Относно: мамка му, мамка му, мамка му, мамка му, мамка му!!!_
	Боже, горкичката!!! Тая агенция не те заслужава!!!!!! Трябва спешно да копирам нещо!!!!! Тъпата хипарка ми проглуши ушите!!! Бих помолила Суси да ме отмени, ако не беше такава кучка!!!!! Ще се видим на обяд — действително се нуждаеш от приятелка!!!!!!!!!!!!!! _Зххх_
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __04.01.2000 г., 12:30 ч. (14:30 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: „Кока-кола“_
	Значи, чакаш документацията за „Кока-кола“? Как съчувствам на съдбата ти! Преди Коледа вече поисках нови крушки за директорската тоалетна, а още не съм ги получил. И двете кабинки са в пълен непрогледен мрак и само благодарение на нощните учения в армията съм способен да избягна издайническите кафяви платна!
	Може би трябва да впишем проблема с отклика на служителите на първо място в дневния ред на предстоящата конференция на президентите на „Милър-Шанкс“ в Уайкики*.
	[* Курортен комплекс в централната част на Хаваите. — Б.пр.]
	Алоха!
@	Перти
C$
C>
	__Зоуи Кларк — 04.01.2000 г., 14:23 ч.__
	_До: Карла Браун_
	_Копие:_
	_Относно: тази дупка!!!!_
	Боже, радвам се, че се измъкнах за обяд! Дано да ти е поолекнало!!!!!! Помни какво ти казах — мисля, че определено, определено трябва да напуснеш!!!!! Ти си ми най-добрата приятелка на света и не знам как бих работила тук без теб!!!!! Но е редно да помислиш за себе си, а в агенцията не те заслужават!!!!! _Зххх_
C$
C>
	__Зоуи Кларк — 04.01.2000 г., 14:27 ч.__
	_До: Рейчъл Стивънсън_
	_Копие:_
	_Относно: работни рокади_
	Рейчъл, много ти благодаря за предложението. Поласкана съм, че г-н Крътън се е сетил за мен. Постът очевидно предполага по-големи отговорности и е голяма крачка напред. Както ти обещах, на обяд мислих много. Но накрая лесно взех решение. С удоволствие приемам — Зоуи
C$
C>
	__Карла Браун — 04.01.2000 г., 14:29 ч.__
	_До: Зоуи Кларк_
	_Копие:_
	_Относно: тази дупка!!!!_
	Не знам какво бих правила без теб, Зоуи!!!!!! Ти си единственият човек в тая тъпа шибана агенция, който ме спасява от полудяване!!!!!!!!!! Наистина се чувствам по-добре и реших да не напускам!!!!!!!!! Няма да позволя на копелетата да вземат връх!!!!!!!!!!!!!!!!!!!!!!!!! _Кххх_
C$
C>
	__Зоуи Кларк — 04.01.2000 г., 14:41 ч.__
	_До: Карла Браун_
	_Копие:_
	_Относно: мамка му, мамка му, мамка му, мамка му, мамка му, мамка му, мамка му, мамка му, мамка му, мамка му, мамка му, мамка му!!!!!!!!!!!!!!_
	Невероятно!!!!!!! Тая двулична лъжлива крава Рейчъл взе, че предложи на мен да стана секретарка на Кретен!!!!!!!!! Не знае ли, че сме първи приятелки?!!! Обаче мисля, че трябва да приема. И преди да се разсърдиш, ще ти кажа, че не желая, но нямам избор! Заплатата е по-висока с пет бона, а аз имам да погасявам огромен кредит и ще ми спрат газта!!!!! А ти никак, ама никак не искаше тази работа, нали?!!!!!! О, боже, какво да правя?!!!!!!!!!… _Зххх_
C$
C>
	__Пинки Фолън — 04.01.2000 г., 14:52 ч.__
	_До: Кен Пери_
	_Копие:_
	_Относно: спешно!_
	Мисля, че тук имаме нужда от някой от поддръжката. Възникна малък инцидент между Зоуи Кларк и една от другите секретарки. Зоуи се нуждае от нова настолна лампа и от компютър, освен ако не успееш да извадиш тора за юката от флопито й. Капна и малко кръв върху пода. Раната не е голяма и ще мине и без „Бърза помощ“. Мерси… :)
C$
C>
	__Саймън Хорн — 04.01.2000 г., 14:55 ч.__
	_До: Суси Джъдж-Дейвис_
	_Копие:_
	_Относно: жени с хормони_
	Скъпа, престанаха ли вече тия ужасни крясъци? Какъв беше проблемът? Трябва да представя на Дейвид една идея за „Мако“ и бих искал да стигна невредим до кабинета му.
C$
C>
	__Суси Джъдж-Дейвис — 04.01.2000 г., 14:56 ч.__
	_До: Саймън Хорн_
	_Копие:_
	_Относно: жени с хормони_
	Хоризонтът е чист, миличък… _Сх_
C$
C>
	__Карла Браун — 04.01.2000 г., 15:05 ч.__
	_До: Всички отдели_
	_Копие: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Относно: да ви го начукам на всички!!!!!!!_
	Напускам, но преди това трябва да ви кажа някои неща!!!!!!!
	• Зоуи Кларк е лъжлива курва и на миналогодишните награди на Д&АД направи „свирка“ на Саймън Хорн.
	• Каза, че пишката му е много малка.
	• Даниъл Уестбрук държи в бюрото си визитки на проститутки.
	• Кретен си купува кока от Винс Дъглас.
	• Кретен също така веднъж пръсна 3500 лири в стриптийз бар, но ги оправда като разходи за „качествено проучване“.
	• Майната ви и вървете по дяволите!!!!!!!!!!!!!!!!!!
C$
C>
	__Рейчъл Стивънсън — 04.01.2000 г., 15:09 ч.__
	_До: Чандра Капур_
	_Копие: Дейвид Крътън_
	_Относно: спешно_
	Моля е-адресът на Карла Браун да бъде заличен незабавно.
	Благодаря.
@	Рейчъл Стивънсън
@	„Личен състав“
C$
C>
	__Дейвид Крътън — 04.01.2000 г., 15:20 ч.__
	_До: Хариет Грийнбаум_
	_Копие:_
	_Относно: решение_
	Саймън май ти спаси задника за „Мако“. Показа ми новата си идея — много умел изход от положението. Ела да я видиш.
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __04.01.2000 г., 15:21 ч. (10:21 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: Карла Браун_
	Притеснен съм, Дейвид, страшно съм притеснен. Това същата Карла Браун ли е, която ни създаде такива проблеми с близкоизточните ни приятели? Верни ли са бръщолевенията й?
	Особено ме безпокоят твърденията й за наркотиците. Ти много добре знаеш каква е политиката ни по въпроса. Увери се, че в агенцията ти няма втора Моника Левински.
C$
C>
	__Дейвид Крътън__/{pre}david_crutton@millershanks-london.co.uk{/pre} — __04.01.2000 г., 15:27 ч.__
	_До: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Копие:_
	_Относно: Карла Браун_
	Джим, не се притеснявай. Проблемът с Карла Браун е решен. Смятахме, че след случая с „Арейбиан еърлайнс“ тя е обуздала буйните черти от характера си. Може да бъдеш уверен, че незабавно бе изведена от агенцията и няма повече да стъпи тук.
	Напомнихме й, че във Великобритания има строги закони срещу клеветата и че ако повтори и дума от фантасмагоричните си твърдения, върху нея ще се стовари цялата сила на юридическата институция.
	Разбира се, в странните й обвинения няма и частица истина. Бъди напълно спокоен по въпроса с наркотиците. Всички служители знаят, че съм твърдо против тях и че няма да допусна никакви нарушения.
	Съжалявам, че напрегнатият ти делови ритъм бе нарушен от тази буря в чаша вода.
	Между другото, подготовката за „Кока-кола“ върви чудесно и вече разполагаме с доста интересни идеи. Очаквам с нетърпение да прелетиш Атлантика и да оглавиш кампанията.
	Поздрави прекрасната си съпруга и чудесните си деца.
@	Дейвид
C$
C>
	__Дейвид Крътън — 04.01.2000 г., 15:31 ч.__
	_До: Саймън Хорн_
	_Копие:_
	_Относно: „Кока-кола“_
	Току-що писах на Вайсмюлер и между другото му споменах, че имаме невероятни идеи за „Кока-кола“. Вярвам, че няма да го разочароваш.
C$
C>
	__Саймън Хорн — 04.01.2000 г., 15:46 ч.__
	_До: Творчески отдел_
	_Копие:_
	_Скрито копие: Дейвид Крътън_
	_Относно: една е готова…_
	Останаха две. Вече имате да се борите само с „Кока-кола“ и с „Кимбел“. Прекарах цялата сутрин и едночасовата си обедна почивка над скицника. И успях да реша проблема с „Мако“.
	Не е зле да вземете пример от мен.
	Ако разбера от Суси, че ви е видяла да се мотаете край кафе машината, ще искам да знам защо.
	Ако тя ми спомене, че ви е зърнала да се шляете покрай билярдната маса, ще побеснея.
	Ще си седите на бюрата, докато не изтриете и гумата от моливите си.
	Ще покажете нещастните си физиономии само в случай че сте измислили нещо наистина гениално.
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __04.01.2000 г., 15:47 ч. (17:47 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: Карла Браун_
	Благодаря ти, че ме държиш в течение по въпросите на служебната дисциплина и морал, за които споменаваш в мейлинга си до Джим.
	Странно е, че и ти имаш проблеми с работната ръка, която понякога кривва от правия път. Вероятно заради дългите ни зими и заради близостта ни до производителите на водка в бившия Съветски съюз във Финландия също си патим от служители, на които, да им речеш, че магаре хвърка, ще излязат да гледат накъде.
	Ще ти подскажа нещо. Аз прилагам революционния метод на д-р Яри Непстад от Северния институт по животновъдство. Той предлага на служителите ежедневно да се дава стимулант от екстракт от далак на полевка и урина на елен. В резултат нивото на лудост спада с 18 %. Изпращам ти рецептата, макар че в иначе прекрасните ви азиатски магазинчета трудно ще се намери далак от полевка.
	Дръж главата си горда и изправена — _Перти_
C$
C>
	__Рейчъл Стивънсън — 04.01.2000 г., 15:48 ч.__
	_До: Лорейн Палистър_
	_Копие:_
	_Относно: работни рокади_
	Лорейн, макар да си тук съвсем отскоро, може би ще успеем да те изкушим с предложение за постоянна работа.
	Зоуи Кларк скоро ще стане секретарка на Дейвид и ще освободи мястото си в творческия отдел. Това е един много весел колектив на втория етаж, а Саймън Хорн — директорът му — е хубав и приятен човек. Удава ти се невероятна възможност. Ако проявяваш интерес, обади ми се да я обсъдим.
C$
C>
	__Хариет Грийнбаум — 04.01.2000 г., 15:49 ч.__
	_До: Джеймс Грегъри; Кейти Филпот_
	_Копие:_
	_Относно: горко ни!_
	Търсих ви. Щом се върнете, елате в кабинета ми. Току-що бях при Дейвид. Боя се, че положението от ужасно става апокалиптично.
	Саймън е намерил „решение“ за „Мако“. Ето го: Рийвс и Мортимър в костюми на прилепи. Смята, че е гениално и че в негова чест ще бъде измислена нова награда за реклама. Изтъкнах, че просто е сменил най-непопулярните британски комици с най-изтърканите, но той не се съгласи.
	Последния пирон в ковчега заби Дейвид, който не само хареса идеята, но и възнамерява да изгради храм в нейна чест.
	Нямах възможност да споря. Ние излязохме виновни за фиаското с Малкия и Големия и в момента авторитетът ни е под нулата. За да го вдигнем, трябва както да измислим много убедителни доказателства срещу новата реклама на Саймън, така и да предложим безспорно по-добра. Да видим какво можем да сторим. Имаме още три дена.
C$
C>
	__Кейти Филпот — 04.01.2000 г., 15:53 ч.__
	_До: Хариет Грийнбаум_
	_Копие:_
	_Относно: горко ни!_
	Ама че бъркотия! Нищо, готова съм да посрещна предизвикателството. Ще взема Джеймс, щом излезе от тоалетната, и идваме — Кейти Ф.
C$
C>
	__Брет Топовлски — 04.01.2000 г., 16:00 ч.__
	_До: Лиам О’Кийф_
	_Копие:_
	_Относно: тътен в джунглата_
	Докато мърсуваше във фотографското студио под предлог, че снимаш бикини с дантелени ръбове, изпусна страхотен кьотек. Карла срещу Зоуи, въоръжени само с телбод и с изкуствени нокти с червено-черен лак. Щяха да се разкъсат, ако Фалън Пацифистката не беше се намесила като делегация на ООН и не беше ги разтървала — за всеобщо съжаление. Казвам ти, ако беше поне наполовина толкова възбуждащ, боксът нямаше сега да е в криза. Представи си Железния Майк по жакетче и мрежести чорапи (посмей де).
	Значи, Карла си отива, а Зоуи става секретарка на Крътън? Как се е вредила, мамка му! С това насинено око обаче едва ли ще се задържи дълго. Пък твоята мацка идва при нас. Ще ти послужи за утешение, докато __ние снимаме клипа на ЛЮБОВ на тихоокеанския рай Мавриций и се наслаждаваме на слънчевите отблясъци от намазаните с втори фактор хирургически уголемени гърди__. Жалко, че теб няма да те има!
	Чудя се каква ли е новата идея на Хорн за „Мако“. Едва ли е по-кофти от тази с Малкия и Големия, а? Не, не ми отговаряй.
C$
C>
	__Суси Джъдж-Дейвис — 04.01.2000 г., 16:10 ч.__
	_До: Зоуи Кларк_
	_Копие: Рейчъл Стивънсън_
	_Относно: поведение, неподходящо за професионално учреждение_
	Току-що бях при Саймън, който е доста разстроен от следобедната случка. Помоли ме да поговоря сериозно с теб.
	Смята, че в творческия отдел няма място за побойнички, и настоя да бъдеш преместена. Уведомих го, че ставаш секретарка на Дейвид, което, честно казано, го обезпокои. Не е убеден, че си подходяща за този пост, и ще говори с него да преразгледа решението си.
	Пиши ми, ако искаш да го обсъдим, макар че може да съм при Саймън, тъй като имаме много за наваксване. Вашите изстъпления объркаха целия график.
	Положих големи усилия да те защитя, Зоуи, но този път здравата се изложи.
@	Суси
C$
C>
	__Лиам О’Кийф — 04.01.2000 г., 16:10 ч.__
	_До: Брет Топовлски_
	_Копие:_
	_Относно: тътен в джунглата_
	В1: Засне ли боя? Мел държи в бюрото си цифрова камера — много подходяща за такива извънредни събития.
	В2: Наистина ли твоят Вини Дъглас е колумбийската връзка на Крътън? Кажи му да бутне малко дрога и на нас.
	В3: Мислиш ли, че ме дразниш с хвалбите си за шибания клип?
	Трябва да приключвам. Хариет се върти пред стаята ни в костюм на „Шанел“. Май почвам да си падам по по-възрастни жени.
C$
C>
	__Пинки Фолън — 04.01.2000 г., 16:15 ч.__
	_До: Лиам О’Кийф_
	_Копие:_
	_Относно: престани!_
	Бъди така добър да престанеш да надничаш в деколтето на Хариет. Правиш го и в момента. Прозрачен си ми. Цяла оранжерия може да остъкля с теб… :)
C$
C>
	__Хариет Грийнбаум — 04.01.2000 г., 16:50 ч.__
	_До: Саймън Хорн_
	_Копие:_
	_Относно: „Мако“_
	Разбрах от Суси, че след като си направил място за наградите, които ще спечелиш с „Мако“, разпускаш в „Граучо“. Докато отмаряш след триумфа си, трябва да ти кажа, че ние никак не сме доволни. А и клиентът едва ли ще хареса Рийвс и Мортимър повече от Малкия и Големия. Разочаровани сме, че си изключил другите рекламисти от заданието.
	Исках да поспорим по въпроса, но тъй като те няма, позволих си да поговоря с Фалън и с Лиам. Помолих ги да продължат да работят по проекта. Фалън вярва в „Мако“. С малкото си количество отработени газове това би била идеалната кола за нея, ако умееше да шофира. А на Лиам му харесват бързото ускорение, ярко оцветената задна броня и халката за напитки на таблото.
	Надявам се личната им заинтересованост да породи наистина добри идеи.
	И преди да ти е гръмнал бушонът, Дейвид е в течение. Макар че още харесва хрумването ти, не е против да се презастраховаме и да излезем с повече варианти. Не възразява Фалън и Лиам да предложат алтернатива.
	Помолих Суси да подготви обсъждане за утре в късния следобед. Тъй като сме в цайтнот, задължително е да присъстваме всички.
	Убедена съм, че след като се върнеш, ще ми поясниш намеренията си.
C$
C>
	__Рейчъл Стивънсън — 04.01.2000 г., 17:05 ч.__
	_До: Суси Джъдж-Дейвис_
	_Копие:_
	_Относно: поведение, неподходящо за професионално учреждение_
	Суси, говорих със Зоуи. Тя е адски разстроена — естествено, от поведението на Карла, но и от твоя мейл. В бъдеще бих предпочела да не поемаш такива инициативи, без да си ги съгласувала с мен.
	Зоуи ме увери, че избухването на Карла било напълно непредизвикано, и очевидците го потвърждават. Тъй като Карла напусна, а Зоуи е силно травмирана, по-добре да оставим нещата да се уталожат и да се опитаме да забравим за инцидента. Зоуи ще започне работа при Дейвид в понеделник.
C$
C>
	__Лиам О’Кийф — 04.01.2000 г., 17:15 ч.__
	_До: Брет Топовлски_
	_Копие:_
	_Относно: димяща купчина лайна!!!!_
	Хариет ни помоли да продължим работата по „Мако“ и ни показа най-новата идея на Хорн. Той просто е преработил проекта си за Големия и Малкия и ги е сменил — с кого, мислиш? — с Рийвс и Мортимър (Да ти звучи познато?) Сценарият е забавен колкото чекмеджето с чорапи на Уилям Хейг*. Събуди Вин и след пет минути елате да го видите. Фалън ще се срещне с Пърти (ясновидката си).
	[* Бивш председател на Консервативната партия във Великобритания (1997 — 2001 г.). — Б.пр.]
C$
C>
	__Даниъл Уестбрук — 04.01.2000 г., 17:33 ч.__
	_До: Саймън Хорн_
	_Копие:_
	_Скрито копие: Дейвид Крътън_
	_Относно: опасения_
	Саймън, трябва да ти кажа, че съм притеснен. Знам, че напоследък сте заети с „Мако“, но се надявам, че не пренебрегвате и „Кока-кола“. Сигурно разбирате, че в нас е вторачен целият холдинг и че ако спечелим този конкурс, „Мако“ ще ни се стори маловажен клиент.
C$
C>
	__Саймън Хорн — 04.01.2000 г., 17:52 ч.__
	_До: Дейвид Крътън_
	_Копие:_
	_Относно: излишен тормоз_
	Връщам се от много трудна среща в „Граучо“ с британския импресарио на Куентин Тарантино.
	Мисля, че Куентин би се навил да се снима в клипа за „Кимбел“, ако в него се пролее достатъчно количество кръв.
	С това ще оберем овациите.
	Вместо заслужено потупване по рамото обаче, като си дойдох, заварих два налудничави мейла от Хариет и от Даниъл.
	Лоялността ми към Хариет е на изчерпване. Защо да защитавам все по-ексцентричното й поведение, след като тя се държи така зад гърба ми!
	Естествено, заяждането й с новото ми хрумване за „Мако“ ме дразни.
	Но именно него трябва да предложим на клиента. Не можем да рискуваме да се покажем слаби и несигурни, като му представим повече варианти.
	Ето защо не приемам по заданието да продължи да работи и друг тандем. Малко вероятно е да предложи по-хубава идея от моята.
	Ако успее, знаеш, че първи ще скоча да я приветствам.
	Що се отнася до Даниъл, опасенията му, че няма да се справим с „Кока-кола“, са, честно казано, смехотворни.
	Може би трябва да му напомниш, че бях в една стая с легендарния Джон Уебстър, когато измисли лозунга „Устооблизваща, жаждоутоляваща…“ за „Пепси“.
	Освен това нали аз предложих „Г-н Шшшиппи“ — оригиналния анимационен клип — за „Фън попс“* през 1982 г.?
	[* Освежителна напитка за деца. — Б.пр.]
	Ако не знам нещо за рекламирането на газирани напитки сред британските хлапета, то просто не заслужава да се знае.
@	Сай
C$
C>
	__Саймън Хорн — 04.01.2000 г., 18:02 ч.__
	_До: Суси Джъдж-Дейвис_
	_Копие:_
	_Относно: нервозно главоболие от напрежение_
	Ама че ден, скъпа! Ще бъдеш ли така любезна да ми поръчаш такси за „Бибендъм“ за след 30 мин?
	А два нурофена и един масаж ще ми дойдат твърде добре.
C$
C>
	__Суси Джъдж-Дейвис — 04.01.2000 г., 18:04 ч.__
	_До: Саймън Хорн_
	_Копие:_
	_Относно: нервозно главоболие от напрежение_
	Таксито е поръчано, скъпи, а аз си затоплям ръцете. Нурофенът разтворим ли да е, или на хапчета? _Сх_
C$
C>
	__Мелинда Шеридан — 04.01.2000 г., 18:23 ч.__
	_До: Саймън Хорн_
	_Копие:_
	_Относно: Опасения от „Телевизия“_
	Току-що срещнах Дейвид в коридора и той ме поздрави за почти подписания договор с Куентин Т. за „Кимбел“. Изпаднах в недоумение, но Дейвид ми каза да не се правя на ударена, защото знаел, че преговорите били в напреднал стадий.
	В главата ми светна червена лампичка. Признавам, че „“Глутница кучета" среща суперабсорбиращата дамска превръзка" е интересна идея, но не подозирах, че сценарият е готов. Не слагаме ли твърде рано тигана? Ако предложим КТ, а не успеем да го осигурим, страх ме е да си помисля…
	Сай, скъпи, вярно е, че напоследък си под голямо напрежение, но дано не се забъркваме в поредната каша в стил Малкия и Големия. Познатите ми в арт средите твърдят, че засегнатият Тарантино бил доста по-опасен. За разлика от тях той има пищов и умее да си служи с него. Мисля, че е наложително да се видим.
C$
C>
	__Саймън Хорн — 04.01.2000 г., 18:27 ч.__
	_До: Мелинда Шеридан_
	_Копие:_
	_Относно: Опасения от „Телевизия“_
	Мел, скъпа, няма проблем. Случайно срещнах импресариото на Куентин в „Граучо“.
	Споменах „Кимбел“ _en passant_*.
	[* Мимоходом (фр.). — Б.пр.]
	Дейвид както винаги е направил от мухата слон.
	Пък и знаеш, че като шеф на телевизионния отдел, ти ще си първата, с която ще се посъветвам по толкова радикален ход.
	Трябва да изчезвам, но ако тази вечер си в _les environs_* на „Бибендъм“, отбий се за по едно на крак. Аз ще съм там с Ал Паркър и с Ридли.
	[* В околностите (фр.). — Б.пр.]
@	Сай
C$
C>
	__Лиам О’Кийф — 04.01.2000 г., 18:31 ч.__
	_До: Брет Топовлски_
	_Копие:_
	_Относно: хоризонтът е чист_
	Хорн току-що се качи в таксито си. Стига си се преструвал, че работиш, а си домъкни задника в БЗ. Чакам те там след 10 мин — Фалън се върна от сеанс и трябва да ни осведоми за резултата. Наглеждай Лол, докато дойда. Не се учудвай, че не й се вижда ръбът на гащичките — тя просто не носи такива.
C$
C>
	__Дейвид Крътън — 04.01.2000 г., 19:33 ч.__
	_До: Саймън Хорн_
	_Копие:_
	_Относно: ненужен тормоз_
	Стига си се ежил, а удовлетвори желанието на Хариет да види и други хрумвания. Едва ли ще са по-добри от твоето, но няма да навреди да опитаме. Майната му на Даниъл! Той се паникьосва дори когато влакът от Годалминг в 18:53 ч. закъснее с 30 сек. Убеден съм, че ще предложите невероятни идеи за „Кока-кола“. Разбира се, последиците за теб в случай на провал биха били страховити.
C$


>	Сряда
>	5 януари 2000 г.

C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __05.01.2000 г., 8:06 ч. (10:06 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: бъди щастлив!_
	110 % си прав да кажеш на творящия си директор да не се притеснява! Защото ти пращам невероятната реклама на „Кока-кола“, която ти обещавам. Тя е — мисля, ще се съгласиш — истински шедьовър. Без повече суетня ти я представям!
	Първият клип започва на сив фон с оклюмали юноши, тъгуващи за освежителните напитки на „Кока-кола“. Изведнъж екранът се изпълва с цвят, когато се появява най-известната попгрупа в Европа — „Аква“ — и запява в типичния си жизнерадостен стил:
P>
	Ние пеем готин поп,
	с ко`ла правиш хоп-хоп-хоп!
	Заедно ни съберете
	за забавления нонстоп.

	Поп — хоп, поп — хоп,
	и във всичко ще си топ.
	Ще си весел и щастлив.
	На мъката ще кажеш „стоп“!
P$
	Докато „Аква“ пее, танцува и се весели по типично младежки начин, изтупани хлапета пият ко`ла и настроението им преминава в лъчезарно щастие.
	И това е само първият сценарий! Другите пет ти пращам по факса. Като ги видиш, и ти ще реагираш като мен, когато най-добрият ми тандем ми представи тази суперска идея. „АУ“ и пак „АУ“!!! Знам, че само един смел клиент би приел толкова внушителна концепция, но с твоята желязна воля, сигурен съм, ще го придумаш.
	Дали да не дойда с моите висящи шрайбпроектори на презентацията за макар и смъртна подкрепа? Вече си позволих да подхвана идеята на Джим Вайсмюлер и той е много ентусиаст.
	Щом превъзмогнеш вълнението си, кажи какво мислиш.
	Всичко най — _Перти_
C$
C>
	__Дейвид Крътън — 05.01.2000 г., 8:10 ч.__
	_До: Чандра Капур_
	_Копие:_
	_Относно: ВИКТОРИНА_
	Довърши следното изречение:
	__Ако шибаната ми е-поща не бъде оправена до утре сутринта…__
C$
C>
	__Кен Пери — 05.01.2000 г., 8:15 ч.__
	_До: Всички отдели_
	_Копие:_
	_Относно: ПРОТИВОПОЖАРНО УЧЕНИЕ_
	Бих искал да си припомним какво се прави в случай на пожар, терористична заплаха или други неуточнени инциденти. Всички отдели имат противопожарен отговорник. Той организира евакуацията на помещенията.
	Ако не знаете кой е вашият, на информационните табла в края на коридорите са изложени списъци. А ако сте противопожарни отговорници, но не сте уведомени за задълженията си, моля, обадете се на секретарката ми Шанийс да ви включи в кратък опреснителен курс.
	Противопожарното учение започва днес точно в 11:30 ч. Моля, приемете тревогата за реална и се придържайте към описаната в наръчника процедура.
	И не забравяйте: _ученията са животоспасяващи_.
	Благодаря за съдействието.
@	Кен Пери
@	Административен директор
C$
C>
	__Дейвид Крътън — 05.01.2000 г., 8:22 ч.__
	_До: Саймън Хорн_
	_Копие:_
	_Относно: „Кока-кола“_
	Мисля, че снощи ти писах да не се притесняваш. Е, случва се и аз да сбъркам.
	По причини толкова нелепи, че не ми се задълбава в тях, колегите ни във Финландия са се заели да ни помагат за конкурса за „Кока-кола“. В своя ентусиазъм са решили да уведомят и Вайсмюлер за усилията си.
	Не е нужно да ти обяснявам как ще изглеждаме, ако бъдем засрамени от някакви лишени от чувство за хумор, шибащи лосове скандинавци, но все пак ще ти кажа: като абсолютни путки.
	Така че ще ви пришпоря. Знам, че до презентацията има седмица и нещо, но искам да прегледам идеите ви днес до обяд. Видях финландските проекти — пълен боклук. Въпреки това държа да се уверя, че няма и най-малка опасност да бъдем надминати.
	Ще се съберем в 11:30 ч. и очаквам да бъда зашеметен.
C$
C>
	__Суси Джъдж-Дейвис — 05.01.2000 г., 9:01 ч.__
	_До: Саймън Хорн_
	_Копие:_
	_Относно: добро утро_
	Добре ли изкара в „Биб“? Опита ли скаридите с ризото с мастило от сепия? Умирам за тях! Както и да е, вратата ти е затворена, така че няма да те безпокоя, но когато приключиш разговора си по телефона, би ли звъннал на Дейвид? Той се опитва да се свърже с теб, откакто съм дошла, но аз направих това, за което ми се плаща — забаламосах го. И Хариет те търси. Иска да потвърдиш, че ще присъстваш на днешното обсъждане на „Мако“. Казах й да не храни прекомерни надежди! Отивам в „Прет“ за кафе с мляко. Да ти взема ли кроасан с шоколад? _Сх_
C$
C>
	__Зоуи Кларк — 05.01.2000 г., 9:09 ч.__
	_До: Лорейн Палистър_
	_Копие:_
	_Относно: добре дошла!!!!_
	Здрасти, онази вечер се засякохме за кратко в бар „Зеро“!!!! Аз съм тази, чието място заемаш в творческия отдел!!! Само кажи, и ще те разведа и ще ти обясня в какво се състои работата. Не се притеснявай, сигурна съм, че ще се справиш много, много добре!!!!! Секретарката на Саймън Хорн — Суси — е истинско съкровище и ще те предразположи!!!! _Зххх_
C$
C>
	__Лорейн Палистър__/{pre}lorraine_pallister@millershanks-london.co.uk{/pre} — __05.01.2000 г., 9:15 ч.__
	_До: Деби Райт_/{pre}debbie_wright@littlewoods/manchester.co.uk{/pre}
	_Копие:_
	_Относно: тук Лондон_
	От два дена съм в Лондон, и вече съм в рекламния бизнес. Миналата седмица се регистрирах в агенция за временни заместнички и оттам ме пратиха във фирма, наречена „Милър-Шанкс“. Тя прави тъпите реклами за „Кимбел“ — нали се сещаш, дето певицата, известна преди като Джинджър Спайс, скача с бънджи и изглежда така, сякаш са й пъхнали високоволтов кабел в задника. Секретарка съм на президента (купешко название на изпълнителния директор), който прекарва времето си в зяпане на циците ми, сякаш аз съм ги изобретила. Уж щеше да е за няколко седмици, а ме назначиха на постоянно място. От другата седмица ще съм секретарка в творческия отдел. Там измислят рекламите, но досега съм ги виждала само да обръщат чашките. Някои от момчетата са сладури. Единият си мисли, че ще ме вкара в леглото си, но твърде много ми напомня за Барт Симсън (големи зъби, коса на иглички, жълтеникава кожа). След няколко „Стела Артоа“ обаче заприличва на Брат Пит, така че кой знае… Както и да е, тук е голяма лаладжийница. Никой не работи. Само говорят за работа. Вчера две секретарки едва не се изтрепаха. Мисля, че затова получих постоянно място. Как е в Салфорд, откакто напуснах? Виждала ли си оня нещастник Тери? Кажи му, че ако дойде в Лондон, ще му счупя и другия крак. Пиши/звъни, когато можеш. Липсваш ми — _Лолх_
C$
C>
	__Даниъл Уестбрук — 05.01.2000 г., 9:24 ч.__
	_До: Суси Джъдж-Дейвис_
	_Копие: Саймън Хорн_
	_Относно: „Кока-кола“_
	Добро утро, Суси. Надявам се, че си добре. Опитах се да се свържа с теб и със Саймън по телефона, но все се включва гласовата ви поща. Знам, че и двамата сте ужасно заети, затова реших да ти пусна един бърз _е_. Дейвид иска в 11:30 ч. да види идеите за „Кока-кола“. Кофти е, че ни предупреждава толкова късно, затова кажи, ако временната ми секретарка може да ти помогне с нещо.
C$
C>
	__Даниъл Уестбрук — 05.01.2000 г., 9:32 ч.__
	_До: Дейвид Крътън_
	_Копие:_
	_Относно: ранното обсъждане е отлична идея!_
	Разбрах от временната си секретарка за днешното обсъждане на предложенията за „Кока-кола“. Отлично! Съгласен съм, че трябва да ги видим колкото може по-скоро. Надявам се, че вундеркиндите от творческия ни отдел няма да ни разочароват. Те едва ли са тук — доколкото ги познавам, сигурно са работили до първи петли. Кажи ми кога започваме. Аз съм готов и в очакване.
C$
C>
	__Деби Райт__/{pre}debbie_wright@littlewoods/manchester.co.uk{/pre} — __05.01.2000 г., 9:45 ч.__
	_До: Лорейн Палистър_/{pre}lorraine_pallister@millershanks-london.co.uk{/pre}
	_Копие:_
	_Относно: тук Салфорд_
	Установихме връзка! Браво на теб! В рекламата плащат добре, нали? Колко ще получаваш? Двайсет бона? Или повече? В Салфорд е все същото, но ти замина преди седмица, така че е нормално да не се е променило нищо. Видях Тери в „Пица «Хът»“ — изглеждаше наранен/ядосан — но можах да разбера кое от двете. Трябва да приключвам. При нас не е като на новата ти работа — тук се работи здраво. Скоро ще ти се обадя. С обич: Дебс
C$
C>
	__Дейвид Крътън — 05.01.2000 г., 10:04 ч.__
	_До: Даниъл Уестбрук_
	_Копие:_
	_Относно: ранното обсъждане е отлична идея!_
	Само те уведомих, че искам да прегледам идеите за „Кока-кола“, не съм те канил да присъстваш. Моля, чети внимателно.
C$
C>
	__Даниъл Уестбрук — 05.01.2000 г., 10:09 ч.__
	_До: Саймън Хорн_
	_Копие: Суси Джъдж-Дейвис_
	_Относно: жив ли си?_
	Сутринта вече ти писах, но не получих отговор. Всъщност май всичките ми служители са се опитали да се свържат с теб, ала безуспешно. Не очаквам никакви проблеми днес, Саймън. С теб ще разгледаме идеите за „Кока-кола“ точно в 11:30 ч.
C$
C>
	__Брет Топовлски — 05.01.2000 г., 10:20 ч.__
	_До: Лиам О’Кийф_
	_Копие:_
	_Относно: Глава, това е дръвникът_
	Суси казва, че Крътън е откачил. Не знам защо, но искал да прегледа идеите за „Кока-кола“. В 11:30 ч. ДНЕС! Мамка му! Ти готов ли си? Ние с Вин сме до под крушата. Снощи се отрязахме. Ти къде беше, по дяволите? Оказа се прав: Лол не носи бикини — пет пъти си изпуснах запалката, докато се уверя. Както и да е, току-що влизаме, а единственото ни хрумване за „Кока-кола“ се изпари от главата на Вин, след като се надруса. Имам лошо предчувствие.
C$
C>
	__Лиам О’Кийф — 05.01.2000 г., 10:27 ч.__
	_До: Брет Топовлски_
	_Копие:_
	_Относно: Врат, това е клупът_
	„Кока-кола“ днес? Какво става, за бога?! Съжалявам, че снощи не дойдох, но Пинки долетя от ясновидката, обзета от творческо вдъхновение, и работихме до късно. Припомни ми защо търпя и нея, и албумите й на Ник Дрейк*. Тя е гениална и измисли невероятен скрипт за „Мако“.
	[* Британски певец и текстописец (1948 — 1974 г.). — Б.пр.]
	Пука ми за проблемите ти! Моите да не са малко! Аз съм противопожарен отговорник.
C$
C>
	__Найджъл Годли — 05.01.2000 г., 10:50 ч.__
	_До: Счетоводство_
	_Копие:_
	_Относно: нека това бъде най-доброто противопожарно учение!_
	Като противопожарен отговорник, бих желал да ви обърна внимание на диаграмите, които ви раздадох. На тях са посочени изходните ви позиции за учението. Бихте ли изключили компютрите си в 11:23 ч. и заели местата си точно в 11:25 ч.? Така че, когато в 11:30 ч. включат алармата, да сте максимално готови за бърза и безопасна евакуация. Може би този път ще успеем да подобрим рекорда си от 3,21 мин. Успех, счетоводен отбор!
@	Найдж
C$
C>
	__Дейвид Крътън — 05.01.2000 г., 10:52 ч.__
	_До: Суси Джъдж-Дейвис_
	_Копие:_
	_Относно: вземи мерки_
	Вече два пъти писах на твоя господар и повелител, а от него — ни вест, ни кост. И ти ме метна по телефона. Би трябвало да ме познаваш и да си проумяла, че търпението не ми е вродена черта. Така че да се разберем! Обсъждането на „Кока-кола“ ще се състои в 11:30 ч. Иначе такъв ще му го начукам на шефа ти, че няма да си намери място в рекламата. Ще го съсипя и никой няма да му даде работа, дори да се маскира като скаут и да тръгне да търси препитание от врата на врата. Вярвам, че ще му предадеш предупреждението ми.
C$
C>
	__Суси Джъдж-Дейвис — 05.01.2000 г., 10:54 ч.__
	_До: Саймън Хорн_
	_Копие:_
	_Относно: ТРЕВОГА!_
	Скъпи, вратата ти е заключена, не вдигаш телефона, не отговаряш на мейлите. Сигурно си обхванат от творческо вдъхновение и не желаеш да бъдеш обезпокояван, но трябва да знаеш, че Дейвид откача и сипе грозни закани. Твърдо е решил обсъждането на „Кока-кола“ да се проведе в 11:30 ч. Ти си готов, нали? Ще му кажа, че си, преди да е превъртял… _Сх_
C$
C>
	__Суси Джъдж-Дейвис — 05.01.2000 г., 10:57 ч.__
	_До: Дейвид Крътън_
	_Копие:_
	_Относно: вземи мерки_
	Дейвид, извинявай, че се забавих с отговора, но не можем да вдигнем глава от работа. Току-що говорих със Саймън. Той е готов за обсъждането и гори от нетърпение да стане 11:30 ч.!
C$
C>
	__Брет Топовлски — 05.01.2000 г., 11:09 ч.__
	_До: Лиам О’Кийф_
	_Копие:_
	_Относно: Топки, това е менгемето_
	Сиси току-що ни предупреди да сме готови за 11:30 ч. Не й казах, че нямаме идеи. А работата ни е нужна — Вин дължи още четири бона за своя Файърблейд*, а аз тъкмо получих застраховката за Р1** — 1500 лири! Свършено е с нас!
	[* Модел мотоциклетите „Хонда“. — Б.пр.]
	[** Модел мотоциклети „Ямаха“. — Б.пр.]
C$
C>
	__Лиам О’Кийф — 05.01.2000 г., 11:11 ч.__
	_До: Брет Топовлски_
	_Копие:_
	_Относно: спасението е близо_
	Имам план.
C$
C>
	__Лиам О’Кийф — 05.01.2000 г., 11:16 ч.__
	_До: Творчески отдел_
	_Копие:_
	_Относно: ПРОТИВОПОЖАРНО УЧЕНИЕ_
	Противопожарното учение, което започва след няколко минути, е много важно. Като противопожарен отговорник на етажа, подразбрах, че ще бъде наблюдавано от лондонската пожарна команда и от него ще зависи подновяването на противопожарното ни удостоверение. Когато чуете алармата, преустановете всякаква работа и напуснете спокойно и бързо сградата. Кен Пери подчертава, че учението има приоритет пред всякакви срещи или заседания, насрочени по същото време.
@	Лиам
@	Противопожарен отговорник
C$
C>
	__Суси Джъдж-Дейвис — 05.01.2000 г., 11:29 ч.__
	_До: Саймън Хорн_
	_Копие:_
	_Относно: ВНИМАНИЕ!_
	Саймън, отключи вратата! Дейвид идва насам!!
C$
C>
	__Найджъл Годли — 05.01.2000 г., 12:07 ч.__
	_До: Счетоводство_
	_Копие: Дейвид Крътън_
	_Относно: добре, но не достатъчно_
	Евакуирахме се за 3,17 мин., което е изключително постижение и прави чест на счетоводството. Гордея се, че съм ваш противопожарен отговорник. Но бяхме победени от неочакван противник. Творческият отдел напусна работните си места и сградата за няма и две минути.
	Не е ли чудесно, че и друг отдел е решил да приеме предизвикателството да постигне забележителни резултати в противопожарната безопасност! Това само ще ни подтикне да повишим собствените си стандарти. Предлагам да тренираме всяка седмица. Така при следващото учение ще дадем здрав отпор на творческите гении — Найдж
C$
C>
	__Лиам О’Кийф — 05.01.2000 г., 12:15 ч.__
	_До: Брет Топовлски_
	_Копие:_
	_Относно: Нага-шибано-саки!_
	С Вин не биваше веднага след учението да отпрашвате за бара, защото изпуснахте грандиозен спектакъл. Когато пуснаха алармата, Крътън се отправи към кабинета на Хорн. Той беше заключен, затова Крътън сгащи един пожарникар и го накара да разбие вратата с брадвичката си! Хорн беше вътре в несвяст и полугол — пиян до безпаметство след снощен купон у някаква знаменитост. Нищо не беше чул. Не знаеше за учението, нито за обсъждането. И преди бях виждал Крътън да откача, но този път гледката беше зашеметяваща. Хорн сега е безсловесна развалина. Гълта валиуми като бонбони. А Кен Пери беше уволнен, задето е имал нахалството да насрочи учение по времето, когато Крътън е искал да прегледа рекламните ни идеи. Както се развиват събитията, май всички ще го последваме — струва си дори само за да видим настъпването на Армагедон. Малко остава.
C$
C>
	__Дейвид Крътън — 05.01.2000 г., 12:21 ч.__
	_До: Саймън Хорн_
	_Копие:_
	_Относно: предсмъртно желание_
	Имаш ли такова и подозираш ли колко близо си до изпълнението му? Единствената причина все още да си на работа е, че в момента нямам друг избор, освен да те задържа. В критична фаза сме и дори изумително некомпетентен директор е донякъде по-добре от никакъв. Отивам на обяд. Като се върна в 15:30 ч. ще проведем обсъждането за „Кока-кола“.
C$
C>
	__Дейвид Крътън — 05.01.2000 г., 12:42 ч.__
	_До: Лорейн Палистър_
	_Копие:_
	_Относно: лайна_
	Освен метафоричните, в които е затънала агенцията днес, в директорската тоалетна плуват и истински. Тоалетните чинии са запушени и преливат. Накарай хората от поддръжката да ги оправят. Ако не успееш, заеми се сама.
C$
C>
	__Лорейн Палистър — 05.01.2000 г., 12:54 ч.__
	_До: Дейвид Крътън_
	_Копие:_
	_Относно: лайна_
	Това може да се окаже проблематично. След като уволнихте Кен Пери, никой не знае къде са теловете и вакуум помпите. Сама няма как да се заема — аз разчиствам само метафорични лайна. Съжалявам.
C$
C>
	__Саймън Хорн — 05.01.2000 г., 12:59 ч.__
	_До: Суси Джъдж-Дейвис_
	_Копие:_
	_Относно: благодаря_
	Скъпа, днес ми спаси живота.
	Изглежда, ти единствена разбираш под какво огромно напрежение съм. Благодаря ти за съчувствието.
	Ще ми направиш ли няколко услуги, преди да отидеш на обяд?
	Първо, уведоми отдела ми, че обсъждането на „Кока-кола“ ще се състои в 15:30 ч. и че очаквам всички да са точни.
	После намери човек от поддръжката да ми оправи вратата. Не мога да творя шедьоври без някакъв вид защита от невежите орди.
	А като излезеш, би ли отскочила до „Дикенс и Джоунс“ да купиш парфюмче на Селин? Знаеш какво ползва.
	По необясними причини тя снощи отказа да ме пусне вкъщи.
C$
C>
	__Лорейн Палистър__/{pre}lorraine_pallister@millershanks-london.co.uk{/pre} — __05.01.2000 г., 13:05 ч.__
	_До: Деби Райт_/{pre}debbie_wright@littlewoods/manchester.co.uk{/pre}
	_Копие:_
	_Относно: отново Лондон_
	Откъде да започна?! Днес тук имаше противопожарно учение, което едва не се превърна в трета световна война. Приготви бутилка бакарди. Като се видим, ще ти помогна да я пресушим.
	Шефът ми нареди да отпуша клозета. Той не си поплюва, но ако си мисли, че ще му чистя акито, ще трябва да ми плаща доста повече от осем лири на час. Казах му да завре четката за тоалетната в косматия си задник. Не точно с тези думи, но схващаш идеята. Сега е на обяд и като се върне, сигурно ще се простя с работата си. За всеки случай не ми пращай _е_ тук. Ще ти пиша къде.
	Не забравяй, че колкото и да е тъпо да обработваш поръчки по пощата, поне не е лудница — Лол
C$
C>
	__Суси Джъдж-Дейвис — 05.01.2000 г., 13:07 ч.__
	_До: Творчески отдел_
	_Копие:_
	_Относно: обсъждането на „Кока-кола“_
	С настоящото ви уведомявам, че обсъждането на „Кока-кола“, което трябваше да се проведе преди обяд, ще се състои в 15:30 ч. в кабинета на Саймън. Той ме помоли да ви кажа, че след като днес така ужасно го разочаровахте, няма да търпи никакви отсъствия.
C$
C>
	__Суси Джъдж-Дейвис — 05.01.2000 г., 13:09 ч.__
	_До: Саймън Хорн_
	_Копие:_
	_Относно: благодаря_
	Сай, скъпи, много си мил, но няма защо да ми благодариш. В края на краищата именно благодарение на твоята сила и мъдрост, проявявани в моменти на непоносимо напрежение, аз съм такава, каквато съм. Толкова съм научила от теб!
	Уведомих отдела за обсъждането. Тъй като ти си твърде деликатен да им го кажеш, натъртих, че този път няма да допуснеш никакви щуротии. Говорих и с Шанийс — секретарката на Кен Пери, за вратата ти и тя се опитва да ти поръча нова. Но може да има проблем с поставянето й. След уволнението на Кен никой няма и най-малка представа къде е ключът от шкафа с инструментите… _Сх_
C$
C>
	__Даниъл Уестбрук — 05.01.2000 г., 13:50 ч.__
	_До: Шанийс Дъф_
	_Копие:_
	_Относно: парадния вход_
	На улицата чака делегация от ТВ канала ЛЮБОВ. Всички са премръзнали и мокри до кости — особено двете чаровни състезателки по билярд, които са по монокини. Автоматичната врата не се отваря. Предполагам, че има проблем с електричеството, но тъй като не съм техничар по природа, не съм сигурен.
	Вероятно знаеш, че предстои да снимаме _много скъпа_ телевизионна реклама за ЛЮБОВ, и това едва ли е начинът да вдъхнем доверие в уменията си.
	Предполагам, че в непредвиденото отсъствие на Кен Пери ти трябва да се заемеш с проблема. Ще ти бъда благодарен, ако това неловко положение бъде разрешено незабавно.
@	Даниъл Уестбрук
@	Директор „Връзки с клиенти“
C$
C>
	__Лиам О’Кийф — 05.01.2000 г., 13:53 ч.__
	_До: Брет Топовлски_
	_Копие:_
	_Относно: добре дошъл_
	Ако с Вин сте успели да минете покрай мацките от ЛЮБОВ (Паци и Деспина — като голям любител на билярда, бих познал тези тренирани от щеките ръце навсякъде) и през повредената входна врата, това ще е вторият мейл, който четеш, след Сусиния за обсъждането в 15:30 ч. Не можахме да го избегнем, но поне ви спечелих още четири часа. С Буда Пинки току-що възродихме кампанията за миналогодишния конкурс на „Джон Смит“. Хорн няма да се сети — забравил я е в мига, в който я отхвърли. Само в стори борда* ще сменя „бира“ с „ко`ла“. Пинки обаче има проблем със заглавието. „ГОРЧИВА — АЗ?!“ някак не пасва на „Кока-кола“.
	[* Поредица от последователни рисунки с придружаващи описания на звука и картината, използвани при подготовката на филм. — Б.пр.]
C$
C>
	__Брет Топовлски — 05.01.2000 г., 14:17 ч.__
	_До: Лиам О’Кийф_
	_Копие:_
	_Относно: добре дошъл_
	Тъкмо влизаме. Някакъв тип в работен гащеризон беше свалил един от стъклените панели на рецепцията и помагаше на мацките от ЛЮБОВ __(а те, както знаеш, са тук за генерална репетиция на ТВ рекламата, която ще снимаме с тях на идиличните плажове на Мавриций)__ да се качат по въжена стълба и да минат през дупката… Добре дошли в „Милър-Шанкс“, където всичко е от модерно по-модерно.
	Обърнахме по пет бири, но въпреки това ни осени гениална идея за „Кока-кола“. Примири се.
C$
C>
	__Найджъл Годли — 05.01.2000 г., 14:24 ч.__
	_До: Всички отдели_
	_Копие:_
	_Относно: нужда от канцеларски материали_
	Ако след напускането на Кен Пери имате проблеми с достъпа до шкафа с канцеларски материали, може би ще се заинтересувате от факта, че разполагам с цветни кламери и с два размера телчета. Макар че са личен резерв, с удоволствие ще помогна на агенцията в този критичен момент. Количествата са ограничени, така че да се обаждат само крайно нуждаещите се.
@	Найдж
C$
C>
	__Саймън Хорн — 05.01.2000 г., 14:33 ч.__
	_До: Дейвид Крътън_
	_Копие:_
	_Относно: предсмъртно желание_
	Дейвид, трябва да ти се извиня за днешното недоразумение. Съвсем естествено е в суматохата на противопожарното учение кармичното ми състояние на творческо вдъхновение да е било сбъркано с нещо друго.
	Колкото и странно да изглежда, именно когато лежа на гръб по слипове в пълен покой, ми идват най-хубавите идеи.
	Творческият процес не може да бъде обяснен рационално.
	Казват, че един от кумирите ми — Бърни Топин, е построил в края на градината си в Бевърли Хилс копие на бащината си грънчарница.
	Там пишел текстовете на песните си.
	Когато резултатът е такова ефирно чудо като „Свещ на вятъра“, някак си е нелепо да се присмиваш на ексцентричността му.
	Но да не се отклонявам. Бързам да те зарадвам, че по време на бляна си намерих отговора на предизвикателството „Кока-кола“. Докато тракам по клавишите, неуморната Суси разпечатва сценариите.
	Бих искал да ги видиш преди 15:30 ч.
	Ти, разбира се, може да възразиш, но мисля, че това е рекламата, която дамите и господата от Атланта заслужават, но досега не им е била предложена.
@	Сай
C$
C>
	__Дейвид Крътън — 05.01.2000 г., 14:38 ч.__
	_До: Саймън Хорн_
	_Копие:_
	_Относно: предсмъртно желание_
	Покажи ми идеята си. Искрено се надявам да е толкова велика, колкото я изкарваш.
C$
C>
	__Саймън Хорн — 05.01.2000 г., 14:39 ч.__
	_До: Суси Джъдж-Дейвис_
	_Копие:_
	_Относно: панталон_
	Успя ли да ми изсушиш панталона, скъпа? Донеси го незабелязано, защото трябва веднага да ида при Дейвид.
C$
C>
	__Суси Джъдж-Дейвис — 05.01.2000 г., 14:40 ч.__
	_До: Саймън Хорн_
	_Копие:_
	_Относно: панталон_
	Още е влажен в чатала, скъпи, но ще го изтраеш. Ще го подържа малко под сешоара в женската тоалетна… _Сх_
C$
C>
	__Найджъл Годли — 05.01.2000 г., 14:41 ч.__
	_До: Всички отдели_
	_Копие:_
	_Относно: нужда от канцеларски материали_
	Сините и жълтите кламери свършиха, но все още имам много от другите цветове. Елате да си вземете! Найдж
C$
C>
	__Шанийс Дъф — 05.01.2000 г., 14:45 ч.__
	_До: Рейчъл Стивънсън_
	_Копие:_
	_Относно: ПОМОЩ!_
	Здравей, Рейчъл. Трябва да говоря с теб, но не вдигаш телефона. Току-що се връщам от късен обяд, а гласовата и електронната ми поща са пълни с милиард ругатни. Както знаеш, Кен бе принуден да напусне незабавно и всичко се обърка. Нямам представа какво да правя и вярно ли е, че Дейвид ще уволни и мен, ако не отпуша тоалетната му? Моля те, обади ми се. Наляга ме поредното главоболие.
C$
C>
	__Лорейн Палистър__/{pre}lorraine_pallister@millershanks-london.co.uk{/pre} — __05.01.2000 г., 14:55 ч.__
	_До: Деби Райт_/{pre}debbie_wright@littlewoods/manchester.co.uk{/pre}
	_Копие:_
	_Относно: още съм тук_
	Деби, спокойно може да ми пишеш тук. Шефът ме обожава — не каза „извинявай“, но почти (прочети приложения _е_ — да видиш с какъв тип си имам работа). Трябва да ти разправя какво се случи. Директор на творческия отдел е един перко на име Хорн. Преди малко донесе сценарии за „Кока-кола“. Влезе да ги представи на шефа. Нарисувал е балончета, които пеят: „Който ме опита, все за мен ще пита“, и се смята за гений. Шефът посочи, че това е плагиатство от „Прингълс криспс“*, съчетано с нещо, което Хорн бил правил преди 50 г. за друг продукт. Дори да не е, пак е боклук. Хорн се напудри, а шефът позеленя — задиша тежко, сграбчи масата. Помислих, че ще получи сърдечен удар, и се опитах да си спомня как се оказва първа помощ, но той явно все така прави, когато откачи. Хорн се разплака. Ако не получаваше по 300 хил. лири годишно, щеше да ми дожалее за него. Май в кабинета на шефа винаги е така. Нямам търпение да започна работа в творческия отдел. Хорн е мухльо, но пък служителите му са забавни. Може и да преспя с тоя Барк/Брад (всъщност се казва Лиам). Той ми праща похотливи мейли, а аз обожавам любовните обяснения… _Лолх_
	[* Марка чипс. — Б.пр.]


#	{m small}Приложение{/m}
	{m small}Дейвид Крътън — 05.01.2000 г., 15:05 ч.{/m}
	{m small}До: Лорейн Палистър{/m}
	{m small}Копие:{/m}
	{m small}Относно: „извинявай“ май е най-трудно произносимата дума…{/m}
	{m small}Затова няма да я кажа. Вярно е, че нямаш голяма конкуренция, но засега си оставаш най-добрата ми секретарка. Предишният ми мейл за тоалетната трябваше да прозвучи иронично — в Манчестър разбирате от ирония, нали? Просто искам да бъде оправена. Сигурен съм, че такова умно момиче като теб ще намери начин. И ми донеси чай.{/m}
C$
C>
	__Рейчъл Стивънсън — 05.01.2000 г., 15:10 ч.__
	_До: Всички отдели_
	_Копие:_
	_Относно: технически проблеми_
	Както вероятно знаете, неочакваното напускане на Кен Пери съвпадна с появата на редица технически проблеми. Разбирам, че на първия етаж е като в сауна, а на четвъртия — адски студено, но се опитваме да оправим нещата възможно най-бързо. Междувременно не е зле да си припомните, че по света хората се сблъскват с по-големи трудности от повреден климатик и недостиг на тонер. Повече здрав разум и по-малко истерия, моля!
@	Рейчъл Стивънсън
@	„Личен състав“
C$
C>
	__Хариет Грийнбаум — 05.01.2000 г., 15:13 ч.__
	_До: Саймън Хорн_
	_Копие: Дейвид Крътън_
	_Относно: „Мако“_
	Леко напомняне. Не забравяй, че за днес сме насрочили обсъждане на „Мако“. Ти не определи час, а Суси отказва да впише каквото и да било в графика ти — дори с молив. Разбирам, че в момента се мъчиш с ко`ла (имам предвид напитката, не прът), но съм сигурна, че щом приключиш, ще ми се обадиш.
C$
C>
	__Дейвид Крътън — 05.01.2000 г., 15:25 ч.__
	_До: Саймън Хорн_
	_Копие:_
	_Относно: предложението ти_
	Разглеждам предложението ти за „Кока-кола“ и още не мога да видя разликата с „Прингълс“. И задълбочено да го анализирам, заключението ми пак ще е същото — пълен боклук. Дори бавноразвиващите се хлапета в куриерския отдел ще забележат очевидната прилика с тъпотията за „Фън попс“, която им натресе още в предучилищна възраст.
	Ще имам конферентен разговор с Вайсмюлер, така че няма да участвам на обсъждането в 15:30 ч. Надявам се в мое отсъствие да изровите диамант, с който да ме изумите.
	И за да ти покажа, че не съм абсолютен изрод — все още харесвам идеята ти за „Мако“. Може би не си напълно безполезен.
C$
C>
	__Суси Джъдж-Дейвис — 05.01.2000 г., 15:26 ч.__
	_До: Творческия отдел_
	_Копие:_
	_Относно: ВРЕМЕ Е ЗА ОБСЪЖДАНЕТО_
	В индианска нишка пред кабинета на Саймън. Веднага, ако обичате.
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __05.01.2000 г., 15:33 ч. (17:33 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: предложението ти_
	Тъкмо приключвам да чета писмото ти до твоя творящ директор. Колко ти съчувствам за затруднението! След като си положил поглед върху гениалност като нашата идея за „Кока-кола“, всичко останало ти бледнее. В нормален ден със сигурност би харесал реклама, която е толкова изумителна, че ти напомня за невероятните клипове за „Прингълс“. Все пак, приятелю, ако тези провали те натъжават, запей си:
P>
	Ние пеем готин поп,
	с ко`ла правиш хоп-хоп-хоп!
	Заедно ни съберете
	за забавления нонстоп.
P$
	Мисли си за хубави неща — _Перти_
C$
C>
	__Пинки Фалън — 05.01.2000 г., 16:18 ч.__
	_До: Хариет Грийнбаум_
	_Копие:_
	_Относно: свободна ли си?_
	С Лиам искаме да ти покажем една идея за „Мако“, която според нас е много удачна. Трябва първо да говорим със Саймън, но току-що обсъждахме „Кока-кола“ и той е в пагубно настроение, така че едва ли има смисъл. Знаем, че си под огромно напрежение, затова слез при нас и ние ще те отървем от мъките… :)
C$
C>
	__Дейвид Крътън — 05.01.2000 г., 16:19 ч.__
	_До: Саймън Хорн_
	_Копие:_
	_Относно: със затаен дъх_
	Сигурно вече си приключил обсъждането на „Кока-кола“ и си отсял зърното от глупостите. Искам да видя сполучливите идеи. Почти половин час успокоявах НЙ по телефона, че клиентът ни е в кърпа вързан.
C$
C>
	__Саймън Хорн — 05.01.2000 г., 16:24 ч.__
	_До: Дейвид Крътън_
	_Копие:_
	_Относно: със затаен дъх_
	Извинявам се от името на своите подопечни.
	Те ме разочароваха с небрежните си и зле замислени проекти. Ще насроча ново обсъждане за утре по същото време.
	Мисля, че след конкурса за „Кока-кола“ отделът трябва да бъде прочистен основно.
	Знам, че досега бях твърде мек със служителите си.
	Накрая — макар че се колебая да го кажа точно в този момент — вероятно утре сутринта, на спокойствие, ще оцениш по-добре предимствата на предложената от мен кампания за „Кока-кола“.
@	Сай
C$
C>
	__Дейвид Крътън — 05.01.2000 г., 16:26 ч.__
	_До: Саймън Хорн_
	_Копие:_
	_Относно: със затаен дъх_
	Не, няма.
C$
C>
	__Лиам О’Кийф — 05.01.2000 г., 16:27 ч.__
	_До: Винс Дъглас; Брет Топовлски_
	_Копие:_
	_Относно: кретен_
	Не знам доколко ще ви успокои, но според мен идеята ви за „Кока-кола“ беше 24-каратова — „кОКа“! Толкова е близо до ума! Най-популярните думи на планетата, изписани на кутията ко`ла. Хорн е по-голям кретен, отколкото го мислех, щом я отхвърли. Той оплю всичко, което видя. Или иска да изпуснем клиента, или има свое невероятно хрумване… Не, забрави последното (Трънка праскова ражда ли?) Трябва да приключвам. Дойде Хариет и внесе два пъпеша. Чао.
C$
C>
	__Саймън Хорн — 05.01.2000 г., 16:30 ч.__
	_До: Творчески отдел_
	_Копие: Дейвид Крътън_
	_Относно: с какво съм ви заслужил?!_
	Докога ще ви отървавам кожата?!
	А вие ми се отплащате с най-жалките подобия на реклама, които някога съм имал нещастието да видя.
	Утре в 15:30 ч. ще обсъдим отново идеите за „Кока-кола“.
	Под мотото: „Последен шанс.“
	Не се шегувам.
@	Сай
C$
C>
	__Найджъл Годли — 05.01.2000 г., 16:31 ч.__
	_До: Всички отдели_
	_Копие:_
	_Относно: изчерпват се, изчерпват се_
	Телчетата и кламерите ми свършиха, но останаха скицници (със и без редове) и зелени химикали „BIC“ — Найдж.
C$
C>
	__Саймън Хорн — 05.01.2000 г., 16:36 ч.__
	_До: Винс Дъглас; Брет Топовлски_
	_Копие:_
	_Скрито копие: Дейвид Крътън_
	_Относно: ПОСЛЕДНО ПРЕДУПРЕЖДЕНИЕ_
	Господа, въздържах се да ви спомена поименно в общото си писмо до отдела, за да ви спестя неудобството.
	Искам обаче да знаете, че идеята ви за „Кока-кола“ беше най-безобразна от всички нелепи опити.
	Ако смятате, че да изпишеш името на марката с главно О и К, е _l’idée grande_*, която ще ни спечели рекламен бюджет за няколко милиона лири, и че може да ме убедите в това, явно си мислите, че съм в рекламния бизнес отскоро.
	[* Велика идея (фр.). — Б.пр.]
	Тя е повече от жалка.
	Твърде дълго храних плаха надежда, че зад баналните ви простотии и опърпан външен вид се крият опитни рекламисти с бърз ум.
	За съжаление не е така.
	Може би просто сте демобилизирани от радостната перспектива другата седмица да отлетите за о. Мавриций за клипа на ЛЮБОВ. С най-голямо удоволствие ще ви освободя от тежкото бреме и ще се заема сам със снимките, ако това ще ви накара да се съсредоточите върху „Кока-кола“.
	Винс, когато намериш време, би ли нахвърлил върху късче хартия съображенията си защо тениска с надпис В ЧЕСТ НА ХУДОЖЕСТВЕНИЯ ДИРЕКТОР ЦИЦИ ВЪН се смята за подходящо облекло за високоплатен професионалист? Бих желал да ги науча.
@	Сай
C$
C>
	__Хариет Грийнбаум — 05.01.2000 г., 16:43 ч.__
	_До: Джеймс Грегъри; Кейти Филпот_
	_Копие:_
	_Относно: олекна ми!_
	Получих от Пинки и Лиам проект за „Мако“, който за първи път от една седмица насам ми дава повод да се усмихна. Веднага елате да го видите и да ми кажете, че преценката ми не е повлияна от страховете да не загубим клиента.
C$
C>
	__Деби Райт__/{pre}debbie_wright@littlewoods/manchester.co.uk{/pre} — __05.01.2000 г., 16:45 ч.__
	_До: Лорейн Палистър_/{pre}lorraine_pallister@millershanks-london.co.uk{/pre}
	_Копие:_
	_Относно: още съм тук_
	Миличка, радвам се, че още си на работа. Само да те предупредя за Барт/Брад/Лиам: спомни си какво се случи, когато преспа с оня тип от „Хасиенда“, защото реши, че приличал на Голди…
@	Дебс
C$
C>
	__Кейти Филпот — 05.01.2000 г., 16:58 ч.__
	_До: Лиам О’Кийф_
	_Копие:_
	_Относно: гений!_
	Хариет току-що ни показа идеята ви за „Мако“ — според мен е абсолютно, безсъмнено гениална! Браво! Не знам как ви хрумват такива неща. Аз съм лишена от всякакви творчески заложби — напълно безнадеждна съм! Надявам се да се видим, умници — Кейти Ф.
C$
C>
	__Хариет Грийнбаум — 05.01.2000 г., 16:59 ч.__
	_До: Лорейн Палистър_
	_Копие: Дейвид Крътън_
	_Относно: спешно_
	Лорейн, може ли да вляза при Дейвид по много спешен въпрос, щом срещата му приключи? Става дума за една прекрасна идея за „Мако“, която той трябва непременно да види.
C$
C>
	__Рейчъл Стивънсън — 05.01.2000 г., 17:00 ч.__
	_До: Найджъл Годли_
	_Копие:_
	_Относно: изчерпват се, изчерпват се_
	Найджъл, не искам да бъда груба, тъй като извънредно много ценя загрижеността ти за агенцията, но от ИТ ме предупредиха, че мейлите ти задръстват и без това претоварения сървър. Получих и редица оплаквания от колеги, на които е писнало да четат банални съобщения. Както казах, благодарна съм ти за старанието. Продължавай в същия дух. Само не прекалявай с общите писма.
C$
C>
	__Хариет Грийнбаум — 05.01.2000 г., 17:02 ч.__
	_До: Джеймс Грегър; Кейти Филпот_
	_Копие:_
	_Относно: зарежете всичко_
	Дейвид ни вика. В кабинета му след две минути!
C$
C>
	__Брет Топовлски — 05.01.2000 г., 17:04 ч.__
	_До: Лиам О’Кийф_
	_Копие:_
	_Относно: кретен_
	Ти хвалиш идеята ни?! Явно наистина е гениална. Хорн ни направи на бъзе и коприва. Всичко оплю — и тениската на Вин. Дори заплаши да ни отнеме ЛЮБОВ — педал! Обадих се на агентката си. Винс звънна на майка си. Тя веднъж отишла в училище и пребила учителя му по математика, задето му писал лоша оценка. Наложило се да му присадят ухо. Летиша — вятърничавата ми агентка, няма подходящо предложение за мен, така че май ще повикаме г-жа Дъглас с голямата й бейзболна бухалка. Отиваме в БЗ — няма смисъл да се мотаем тук, където не ни искат. Чакаме ви.
C$
C>
	__Найджъл Годли — 05.01.2000 г., 17:07 ч.__
	_До: Всички отдели_
	_Копие:_
	_Относно: цензура_
	„Канцеларски стоки «Годли»“ фалира. Изглежда, някои в агенцията не желаят служителите й да проявяват инициативност. Напълно е възможно заради този мейл да направя компания на Кен и на Карла, но винаги съм вярвал в откровеността. В шест часа ще съм в „Граф Уесекс“, ако някой поиска да изпие с мен чаша бира на изпроводяк.
@	Найдж


	ПС. Трябва да отбележа, че за разлика от модния бар „Зеро“, „Уесекс“ предлага сносни цени и отлична бира, да не говорим за вкусните свински пръжки.
C$
C>
	__Дейвид Крътън — 05.01.2000 г., 17:17 ч.__
	_До: Пинки Фалън_
	_Копие:_
	_Относно: „Мако“_
	Хариет ми показа идеята ти за „Мако“ — трябва да призная, че е дяволски добра. Ела в 17:30 ч. да я обсъдим. Дотогава с опърпания си партньор може би ще измислите как ще обясните на шефа си защо сте минали през главата му.
C$
C>
	__Дейвид Крътън — 05.01.2000 г., 17:19 ч.__
	_До: Рейчъл Стивънсън_
	_Копие:_
	_Относно: кой?_
	Гордея се, че съм съпричастен ръководител, който познава служителите си, но моля те, обясни ми. Кой, по дяволите, е „Найдж“, за какво пише и трябва ли да му обръщам внимание?
C$
C>
	__Лиам О’Кийф — 05.01.2000 г., 17:20 ч.__
	_До: Винс Дъглас; Брет Топовлски_
	_Копие:_
	_Относно: кретен_
	Приятели, в този труден момент аз съм мислено с вас. Крътън ни вика с Пинки за „Мако“. Още не сме показали проекта си на Хорн, така че ще стане забавно, като се разчуе. Ще съм в БЗ. И Лол ще дойде. Между другото, получих поздравления от новата мацка Кейти. Тя май ме харесва. Забелязали ли сте какъв задник има? И налудничав поглед. Същинска харпия!
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __05.01.2000 г., 17:32 ч. (19:32 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: кой?_
	Явно си по-притеснен от работата, отколкото предполагам, за да не знаеш кой е Найдж Годли. Той е като Херкулесов стълб в системата на „Милър-Шанкс“. От много време твоят Найдж и Мати Литманен от нашето счетоводство си разменят продуктивни мейлинги, в резултат на които бе разработена свръхмодерна и ефикасна компютърна програма за управление на наличността от канцеларски материали. До голяма степен благодарение на нея станахме 11-ти най-печеливш офис в Европа.
	Ала Найдж не е само роб на работата си. Той е и ентусиазиран партньор в културния обмен с хелзинкския фенклуб на „Седморката на Блейк“. Вече го препоръчвам на Джими Вайсмюлер за висш пост в системата. Найдж е точно далновидният тип администратор, от когото се нуждаем, за да посрещнем предизвикателствата на следващите 2000 хилядолетия.
	Нека силата бъде с теб — _Перти_
C$
C>
	__Дейвид Крътън — 05.01.2000 г., 17:38 ч.__
	_До: Чандра Капур_
	_Копие: Рейчъл Стивънсън_
	_Относно: обади се, Капур, времето ти изтече_
	С какво точно си уплътняваш работното време? С макраме ли? С тай чи? Или просто си седиш на задника и гледаш телевизия? С каквото и да се занимаваш, още не си оправил е-пощата ми. Давам ти срок до утре сутринта.
C$
C>
	__Летиша Хег__/{pre}letitia@tavistockhegg.aol.com.uk{/pre} — __05.01.2000 г., 17:44 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: нови звезди на небосклона_
	Сай, скъпи, благодаря ти за коледните коктейли в _la casa_* Хорн. За мен те винаги са били едно голямо удоволствие, а и още не познавам човек, който да разбира толкова от испански вина, колкото _el Horneo_.
	[* Дом, къща (исп.). — Б.пр.]
	А сега — по работа. Имам тандем, който ще ти се прииска да глътнеш на закуска. Очарователни, талантливи и много-многократни призьори, цветът на италианската реклама. Умират да изпробват силите си на най-трудната арена. Английският им не е много добър, но днес по-важно е въображението, не мислиш ли? Думите останаха в ХХ в. Засега са моята малка тайна, но едва ли ще я опазя дълго. Тревор Бийти* вече души наоколо и скоро ще се добере до тях. Ако те интересуват, ще ви струват по-малко от 150 бона годишно — и двамата. Да ти пусна ли данните им по факса?
	[* Творчески директор в световноизвестната рекламна агенция Ти Би Дъбълю Ей. — Б.пр.]
	Обади ми се _pronto_* и целувки на прекрасната Селин — _Летихх_
	[* Веднага (ит.). — Б.пр.]


	ПС. Не си го чул от мен, но двамата ти таланти Винс и Брет разпитват за работа.
C$
C>
	__Найджъл Годли — 05.01.2000 г., 17:59 ч.__
	_До: Всички отдели_
	_Копие:_
	_Относно: ПИТИЕТА_
	Само да ви уведомя, че след малко тръгвам за „Уесекс“ — ако някой желае да ми прави компания, да ме чака на рецепцията. А на висшестоящите заявявам: няма да замлъкна, тръгвам си с гордо вдигната глава.
@	Найдж
C$
C>
	__Дейвид Крътън — 05.01.2000 г., 18:01 ч.__
	_До: Саймън Хорн_
	_Копие:_
	_Относно: „Мако“_
	Не питай как, но при мен попадна нов проект за „Мако“. Мисля, че е много добър. Искаш ли да видиш какво правят служителите ти, докато ти се въргаляш гол и в полусъзнание на дивана си?
C$
C>
	__Рейчъл Стивънсън — 05.01.2000 г., 18:03 ч.__
	_До: Найджъл Годли_
	_Копие:_
	_Относно: ПИТИЕТА_
	Найджъл, вероятно вече не си пред компютъра си, но трябва да те уверя, че никой не те е уволнил, нито има такива намерения. Предишният ми мейл беше просто лек намек да понамалиш пощата. Но явно постигна обратния ефект и ти започна да натискаш бутона „изпрати“ още по-често. За в бъдеще ще си мълча, но вярвам, че сутринта ще си на бюрото си.
C$
C>
	__Саймън Хорн — 05.01.2000 г., 18:22 ч.__
	_До: Пинки Фалън_
	_Копие: Хариет Грийнбаум_
	_Скрито копие: Дейвид Крътън_
	_Относно: „Мако“_
	Току-що видях съучастника ти О’Кийф да се измъква като невестулка, каквато всъщност е, но може би ти ще ме удостоиш с присъствието си.
	Бих искал да ми разясниш как проект за „Мако“ е стигнал до кабинета на президента, без да мине и на милиметър от системата за качествен контрол.
	Тоест покрай мен.
	Очевидно и рекламоведната директорка ми дължи обяснение и ще поставя въпроса пред нея по надлежния ред.
	Твоята роля в тази подмолна история обаче, Пинки, смятам за предателство.
	Аз те наех на работа.
	Аз прикривах безбройните ти посещения в работно време в „отбраното“ общество на лондонските шарлатани.
	По време на предстоящия ни разговор ще те осветля колко лесно може да прекратя служебните ни отношения.
@	Сай
C$
C>
	__Хариет Грийнбаум — 05.01.2000 г., 18:26 ч.__
	_До: Саймън Хорн_
	_Копие: Дейвид Крътън_
	_Скрито копие: Пинки Фалън; Лиам О’Кийф_
	_Относно: успокой топката_
	Саймън, преди да си предприел нещо, за което ще съжаляваш, и то срещу най-талантливата си рекламистка, може ли да се опитам да внеса пояснение? Ако си спомняш, беше ни обещал днес следобед да обсъдим положението с „Мако“. Когато те потърсих, ти не се отзова. Разбирам, че си ангажиран с „Кока-кола“, но това не е единственото ти приоритетно задание. За разлика от „Кока-кола“ „Мако“ е реален клиент, който плаща реални заплати и ние сме длъжни да ги отработим. След като ти не беше на разположение, позволих си сама да прегледам проекта на Пинки и Лиам и да го представя на Дейвид. Ако имаш възражения, отправи ги към мен.
	Ала смятам, че ще оползотворим по-добре времето си, ако обсъдим предимствата на идеята за Рийвс и Мортимър и на новия проект, който и двамата с Дейвид намираме за чудесен.
C$
C>
	__Пинки Фалън — 05.01.2000 г., 18:58 ч.__
	_До: Хариет Грийнбаум_
	_Копие:_
	_Относно: успокой топката_
	Хариет, току-що прочетох мейла ти. Благодаря ти за подкрепата, но вече е късно. Саймън се държа отвратително. Когато ме нарече „п…“, дойде ми до гуша и казах, че напускам. Писна ми да се старая да помагам, а в отплата да ме третират като лайно — извини ме за езика. Ще потърся Лиам в бар „Зеро“. Обади ми се утре у нас. Ще ми липсваш… :)
C$
C>
	__Саймън Хорн — 05.01.2000 г., 18:59 ч.__
	_До: Дейвид Крътън_
	_Копие:_
	_Относно: малък проблем_
	Дейвид, ако още си тук, трябва спешно да говоря с теб.
	Наложи се да уволня Пинки.
	Както ще ти обясня, с възмутителното си поведение тя не ми остави друг избор.
	Идвам.
@	Сай
C$
C>
	__Найджъл Годли — 05.01.2000 г., 23:36 ч.__
	_До: Всички отдели_
	_Копие:_
	_Относно: още съм тук!!!!_
	Върнах се да разчистя бюрото си, но разбрах, че не съм уволнен. Това само иде да покаже, че когато проявим типичния си британски кураж, силните на деня се огъват, нали? Така че оставам. Фактурите няма да се осчетоводят сами. Ако има и други работохолици, елате да се почерпим.
@	Найдж


	П.С. Като се върнах, до вратата на асансьора на рецепцията, намерих дамски бикини 40-и размер, смарагдовозелени, 100 % полиестер, с дантела отпред, леко зацапани. Ако някой си ги познае, прибрал съм ги на сигурно място в бюрото си. Елате да си ги вземете.
C$


>	Четвъртък
>	6 януари 2000 г.

C>
	__Саймън Хорн — 06.01.2000 г., 8:31 ч.__
	_До: Творчески отдел_
	_Копие: Рейчъл Стивънсън_
	_Скрито копие: Дейвид Крътън_
	_Относно: персонални промени_
	С тъга ви съобщавам, че снощи се наложи да прекратя договора на Пинки Фалън.
	Това без съмнение ще ви шокира.
	От благоприличие няма да се впускам в подробности, но моля ви, повярвайте ми, нямах друг избор.
	Очевидно моментът е крайно неподходящ. Напрежението, под което бяхме вчера, ще се увеличи десетократно.
	Но аз знам, че всички вие поотделно и заедно ще положите максимални усилия заради агенцията.
	Ако запретнем ръкави и поръсим малко вълшебен прах, ще спечелим конкурса за „Кока-кола“.
	Нека опровергаем критиците си.
	Обсъждането е в 15:30 ч.
	Удивете ме.
@	Сай
C$
C>
	__Дейвид Крътън — 06.01.2000 г., 8:45 ч.__
	_До: Саймън Хорн_
	_Копие:_
	_Относно: персонални промени_
	Чудна работа! Пинки напуска и се появяват не една, а две интригуващи версии за причините.
	_Първа версия:_ снощи ти заяви, че си я уволнил. Твърдиш, че не ти е оставила друг избор, след като те е нарекла „шибана путка, която не е в състояние да измисли лозунг в аматьорски конкурс на «Келогс корнфлейкс», а камо ли сносна реклама.“ Такива думи не могат да излязат от устата на онази Пинки, която познавам, но тъй като си й шеф, бях готов да подкрепя решението ти.
	Сутринта Хариет ми каза, че е в мой интерес да говоря със самата Пинки. Което води до…
	_Втора версия:_ Пинки твърди, и то убедително, че не е била уволнена, а е заявила, че напуска, в момента, в който си я нарекъл „шибана путка, която не е в състояние да измисли лозунг в аматьорски конкурс на «Келогс корнфлейкс», а камо ли сносна реклама.“ Приликата е очевидна, остава дребният проблем кой всъщност е произнесъл обидните думи. Тя има свидетелка — някаква чистачка, и смята да те даде под съд (т.е. компанията).
	Надеждата ни е въпросната чистачка да е от португалския контингент и английският й да е толкова беден, че и посредствен адвокат да успее да обори показанията й с груб кръстосан разпит по британски.
	Де да бяха само това проблемите ни! Чака ни инфарктна среща с „Мако“, на която отиваме с едно предложение (твоето) — според Хариет неприемливо, и с друго, чиято авторка напусна и не може да го доразвие.
	А като добавим и „Кока-кола“…
	Ти забърка тази каша, Саймън. Ако в мига, в който затвориш мейла ми, не ми се обадиш по телефона с някакво решение, ще съжалиш, че не си поискал от съветника си по професионално ориентиране мотопед и молба за работа в „Пица «Домино»“.
C$
C>
	__Рейчъл Стивънсън — 06.01.2000 г., 8:59 ч.__
	_До: Саймън Хорн_
	_Копие: Дейвид Крътън_
	_Относно: персонални промени_
	Саймън, трябва да уточним подробностите по напускането на Пинки Фалън. Чух, че били ужасяващи, но за архива ми е нужна и твоята версия, в случай че на по-късен етап това се отрази на агенцията. Ще ти бъда благодарна, ако се отзовеш колкото може по-скоро.
C$
C>
	__Шанийс Дъф — 06.01.2000 г., 9:19 ч.__
	_До: Рейчъл Стивънсън_
	_Копие:_
	_Относно: заместник на Кен_
	Рейчъл, току-що говорих по телефона с предприемачите. Те ще могат да осигурят временен административен директор след не по-малко от седмица. Няма да изтърпя и днес всички да си го изкарват на мен. Вече получих хиляди оплаквания от тоалетни, от копирни машини и от какво ли още не, а няма девет и половина. Знаеш, че аз самата не умея да поправям нищо. Моля те, вземи мерки. Няма ли как да се върне Кен?
C$
C>
	__Мелинда Шеридан — 06.01.2000 г., 9:23 ч.__
	_До: Винс Дъглас; Брет Топовлски_
	_Копие:_
	_Относно: гадно лекарство_
	Само да ви напомня, че в 10:30 ч. имате час за ваксинация. Моля да се явите. Не бих искала, като отидем на Мавриций, да се тръшнете от малария. А ако някой от вас, ангелчета, се бои от ужасните игли, прекрасната мед. сестра унгарка на д-р Чен ще го целуне, за да му мине. Тръгвайте.
C$
C>
	__Летиша Хег__/{pre}letitia@tavistockhegg.aol.com.uk{/pre} — __06.01.2000 г., 9:24 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: май си бил непослушен?_
	Саймън, скъпи, снощи сигурно са ти пищели ушите! Какво си сторил на младата жена по сандали и в кафтан ала Демис Русос? Тя нахълта в бар „Зеро“, облята в сълзи. Не желая да ме обвинят в сплетничество, но нямаше как да не чуя името ти, което бе споменато няколко пъти в съпровод с онзи прословут жест с пръста. Мацката явно е напуснала и в такъв случай просто си длъжен да ми поискаш документите на най-фамозния творчески тандем, който някога ми е попадал в ръцете. Всемогъщият Палант от „Сачи“ му е навит, но на мен не ми се ще да те изключвам от играта. В края на краищата ти си един от най-великите откриватели на таланти в нашия хубав малък бизнес. Обади ми се. Непременно! — _Летиххх_
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __06.01.2000 г., 9:33 ч. (11:33 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: персонални промени_
	Много съм разстройващ, че хипи кретенката (цитирам от теб — 03.01.2000 г.) е напуснала. Как смее да проявява неуважение към талантливия ти и тачен творящ директор! Но не бъди притеснителен. Накарах скъпия си приятел Бени Хакинен да провери. Той е ревностен почитател на почитаемата британска съдебна система и се учи от „Рампоул от Бейли“*, който гледа на касети. Бени ме уверява, че ако чистачката е подслушвала от разговора, съдовете няма да приемат показанията й, защото те се явяват мълва. Така че не бой се.
	[* Британски комедиен сериал (1978 — 1992) с главен герой адвоката Хорас Рампоул. — Б.пр.]
	Да се заемем с настоящата задача, а тя е да подготвим презентацията на „Мако“ в понеделник. Аз съм интересен да чуя идеите ви по въпроса. Сигурно ще мога да дам справедливо и обективно мнение.
	Стреми се към златото — _Перти_
C$
C>
	__Найджъл Годли — 06.01.2000 г., 9:36 ч.__
	_До: Лиам О’Кийф_
	_Копие:_
	_Относно: Пинки Фалън_
	Здрасти, Лиам, една дреболия. Бях дал острилката си с Гарфийлд на колежката ти — г-ца Пинки Фалън, но разбрах, че тя снощи е напуснала. Това е жестоко. Вчера и на мен ми се случи нещо ужасно, така че знам какво е да си потърпевш. Както и да е, ако намериш острилката, би ли ми я върнал? Тя има сантиментална стойност за мен — подарък ми е от баба по случай постъпването ми на работа тук. А може да решиш някой път да изпием по бира и да ми поплачеш на рамото — по мъжки, нали се сещаш?
@	Найдж
C$
C>
	__Хариет Грийнбаум — 06.01.2000 г., 9:38 ч.__
	_До: Саймън Хорн_
	_Копие: Дейвид Крътън_
	_Относно: какво си направил?!_
	Обясних ти, че вината за „Мако“ е изцяло моя. При условие че обикновено аз съм изкупителната ти жертва, учудена съм, че този път си решил да ме пропуснеш. Обидното ти държане с Пинки е предмет на отделен разговор. Повече ме притеснява докъде сме с „Мако“ след напускането й. Знаеш мнението ми за представения от теб проект. Искаш или не, имаме нужда от нейната идея и от нея самата, за да й придаде блясък на презентацията. Предлагам да потърсиш раболепни думи на покаяние, с които до края на деня да я върнеш в агенцията. Петък наближава.
C$
C>
	__Чандра Капур — 06.01.2000 г., 9:41 ч.__
	_До: Дейвид Крътън_
	_Копие: Рейчъл Стивънсън_
	_Относно: е-поща_
	Съжалявам, че се забавихме с поправката на е-пощата ти, но бяхме твърде заети с проверките за вируси. Чакахме нова диагностична програма. Днес ще изключим сървъра. Да се надяваме, че така ще решим проблема. Благодаря за търпението.
C$
C>
	__Дейвид Крътън — 06.01.2000 г., 9:42 ч.__
	_До: Чандра Капур_
	_Копие:_
	_Относно: е-поща_
	„Да се надяваме“ не ме удовлетворява.
C$
C>
	__Суси Джъдж-Дейвис — 06.01.2000 г., 9:43 ч.__
	_До: Саймън Хорн_
	_Копие:_
	_Относно: тук ли си?_
	Саймън, скъпи, полиетиленовата завеса на вратата ти е спусната и не мога да разбера дали си тук. Стори ми се, че видях движение, но не съм сигурна. Ако си тук, може ли да поговорим? Пинки иска довечера да дойде да си разчисти бюрото — да я пусна ли и да я придружава ли охрана? Дейвид те търси. Както и Хариет. И Рейчъл. И Мелинда. Лиам също настоява да влезе, и то с доста категоричен тон… _Сх_
C$
C>
	__Дейвид Крътън — 06.01.2000 г., 9:50 ч.__
	_До: Саймън Хорн_
	_Копие:_
	_Скрито копие: Хариет Грийнбаум_
	_Относно: Пинки_
	Този път съм съгласен с Хариет. Пет пари не давам за потъпканата гордост на рекламистката ни, но смиреното извинение е единственият практичен изход от положението. Хариет само го предложи. Аз го изисквам.
C$
C>
	__Суси Джъдж-Дейвис — 06.01.2000 г., 9:53 ч.__
	_До: Зоуи Кларк_
	_Копие:_
	_Скрито копие: Рейчъл Стивънсън_
	_Относно: днес_
	След като вчера си тръгна с „главоболие“, настана хаос и аз трябваше да се справям сама. Надявам се, че сутринта си по-добре. Когато най-сетне се появиш, ела да ти прехвърля задачите си, защото в момента съм необходима на Саймън.
	Между другото, когато в понеделник започнеш работа при Дейвид, редно е да го предупредиш за тези свои пристъпи на „главоболие“. Не си ли мислела да сложиш очила? Загрижена съм за теб, Зоуи. Искам да се задържиш на новия си пост. Не е зле да си поговорим и как трябва да се облича секретарката на президента. Нямам нищо против — Суси
C$
C>
	__Дейвид Крътън — 06.01.2000 г., 9:56 ч.__
	_До: Рейчъл Стивънсън_
	_Копие:_
	_Относно: проблеми_
	• Директорската тоалетна прилича на клоака.
	• Климатикът ми се развали и в кабинета ми е като в иглу.
	• Новите плочки на пода на рецепцията се отлепят.
	• Когато пристигнах, автоматичната врата едва не ми раздра сакото.
	• Временната ми секретарка 30 мин. търси работещ факс из сградата.
	Няма ли кой да се заеме с тези неща?!
C$
C>
	__Мелинда Шеридан — 06.01.2000 г., 10:03 ч.__
	_До: Саймън Хорн_
	_Копие:_
	_Относно: Големи опасения от „Телевизия“_
	Снощи в „Атлантик“ приятелката ми ме поздрави, че сме хванали Куентин Т. за „Кимбел“ — тя ходи с продуцент от „Мирамакс“ и е осведомена. Защо слухът още не е замрял? Обясни на леля Мелинда.
C$
C>
	__Джеймс Грегъри — 06.01.2000 г., 10:07 ч.__
	_До: Даниъл Уестбрук_
	_Копие:_
	_Относно: ранно предупреждение_
	Мисля, че ще имаме проблеми с „Кимбел“. Както знаеш, клиентката не бе особено доволна, че възложи бюджета й на мен, докато назначиш нов старши рекламовед. А сега е бясна, че изоставаме с представянето на новата реклама за „Свръх суха“ — очакваше я преди Коледа. Говорих с Пинки и с Лиам, но те са заети с „Мако“. Ще им трябва поне седмица да измислят нещо. Брет и Винс също са включени в заданието, но само от няколко дена, а в края на седмицата заминават да снимат клипа за ЛЮБОВ. Съжалявам, че те занимавам с това, но клиентката явно трябва да бъде успокоена от висш служител на агенцията. Какво ще кажеш?
C$
C>
	__Даниъл Уестбрук — 06.01.2000 г., 10:12 ч.__
	_До: Джеймс Грегъри_
	_Копие:_
	_Относно: ранно предупреждение_
	Ако имаше и най-малка представа колко зает съм с „Кока-кола“ и с подготовката за снимките за ЛЮБОВ, не би ме обезпокоил с това. Доколкото си спомням, при последната си атестация ти ме увери, че си повече от готов да поемеш отговорност. Бих казал, че ако не можеш да се справиш с рутинните заплахи на клиентката си, нямаш нужните качества за по-висок пост, както твърдеше. А сега, ако не възразяваш, чака ме работа.
C$
C>
	__Даниъл Уестбрук — 06.01.2000 г., 10:15 ч.__
	_До: Рейчъл Стивънсън_
	_Копие:_
	_Относно: проблемни зони_
	Рейчъл, от изключително високите стандарти, с които с право се гордееше агенцията, не е останало нищо. От парадния вход до бариерата на подземния паркинг всичко е пред разруха. Не съм от хората, които парадират с ранга си, но ако не се заемем с тази бъркотия и не я оправим, ще прибягна до това.
	И един по-личен въпрос. Знам, че ми търсиш постоянна заместничка на Карла, но може ли да те помоля да побързаш? Временната секретарка, която ми прати, далеч не отговаря на стандарта, който се полага на директор на връзки с клиенти.
C$
C>
	__Саймън Хорн — 06.01.2000 г., 10:20 ч.__
	_До: Суси Джъдж-Дейвис_
	_Копие:_
	_Относно: тук съм_
	От почти два часа седя на бюрото си и се опитвам да подредя мислите си.
	Вече съм готов да реша всички проблеми на „Милър-Шанкс“.
	Но имам нужда от пространство.
	Моля те, не пускай никого. И ми донеси кафе без кофеин и валидол.
C$
C>
	__Лиам О’Кийф — 06.01.2000 г., 10:27 ч.__
	_До: Брет Топовлски_
	_Копие:_
	_Относно: шибана работа_
	Къде си, по дяволите?! Суси Ходещата точилка каза, че си на ваксинация, но днес с Вин трябва непременно, задължително, стопроцентово да сте тук. Снощи се случи нещо. Не уволнението/напускането на Пинки. Много по-важно.
	Ще карам подред. След като Пинки си тръгна от БЗ, а вие хукнахте по мацки, Лол ми разправи фантазията си. Ще ти спестя по-перверзните подробности и ще спомена само, че тя включва два здрави клипса, главата ми между краката й и бюрото на Крътън от два акра малайска тикова гора.
	_Хубавата част._ Към 11 ч. вече бях я проснал на бюрото на ДК и Лол не ме разочарова (а аз бях същински звяр, казвам ти). По време на нормалната пауза предложих да пийнем по нещо и отскочих до втория етаж за резервния си запас от уиски.
	_Още по-хубавата част._ Когато минавах покрай кабинета на Хорн, чух, че той е вътре. Реших, че трябва да му вдигна скандал заради Пинки — поне това й дължа, а и така щях да удължа почивката между двата тека. Надникнах — Хорн беше наведен над масичката си за кафе. И чукаше една миниатюрна азиатка. Тя беше захапала попивателната му (кой не би, ако го шибат в задника!).
	_Най-хубавата част._ Гледам я, чудя се откъде я познавам и изведнъж ми просветна. Визитката й е във всички телефонни кабинки в района. На нея пише: НОВО ПОПЪЛНЕНИЕ… ИСТИНСКИ ХЕРМАФРОДИТ ОТ ТАЙЛАНД. И наистина беше надарена като кон — по-скоро като дръгливо шотландско пони. Изчезнах, преди Хорн да беше ме забелязал, но само за да взема цифровата камера на Мел.
	Славният ни директор, неоспорим авторитет в рекламата, верен съпруг и любящ баща сега е герой на документален филм. Премиерата му ще се състои в кабинета ми, щом дойдете. Ако се държите прилично, ще ви кажа къде е татуирана Лол и какъв звук издава, когато свършва.
@	Лиам О’Кийф
@	Папарак


	ПС. Имаш ли вълшебен прах? Моят току-що свърши.
C$
C>
	__Рейчъл Стивънсън — 06.01.2000 г., 10:33 ч.__
	_До: Даниъл Уестбрук_
	_Копие:_
	_Скрито копие: Шанийс Дъф_
	_Относно: проблемни зони_
	Даниъл, благодаря ти, че ме осветли за битовите проблеми в агенцията. С право се безпокоиш. След неочакваното напускане на Кен Пери положението стана нетърпимо, а да се намери временен административен директор, който да поеме задълженията му, се оказа невъзможно.
	Мисля обаче, че виждам решение. Бих могла да убедя Кен да се върне, стига Дейвид да бъде навит да го приеме обратно.
	Ако си съгласен с предложението ми, поговори насаме с него. Струва си да отбележиш, че Кен има 22-годишен безупречен стаж. Единствената му грешка бе да насрочи задължително противопожарно учение в неудобно за Дейвид време — по-скоро от несъобразителност, отколкото от съзнателно незачитане на президента.
	Оценявам, че не парадираш с поста си. Но такъв деликатен разговор може да бъде проведен само от човек с твоя ранг и дипломатичност. Какво ще кажеш?
	Естествено, щом решим проблема с административния директор, ще съм в състояние се посветя изцяло на търсенето на подходяща секретарка, отговаряща на изискванията и на положението ти.
C$
C>
	__Лиам О’Кийф — 06.01.2000 г., 10:36 ч.__
	_До: Лорейн Палистър_
	_Копие:_
	_Относно: бикини, смарагдовозелени, 40-и размер_
	Ако успея да ги взема дискретно от счетоводството, готова ли си довечера да ги загубиш пак?
C$
C>
	__Дейвид Крътън — 06.01.2000 г., 10:46 ч.__
	_До: Даниъл Уестбрук_
	_Копие:_
	_Относно: златна звезда_
	Получаваш кафява точка за предложението за Пери, което си оставил на гласовата ми поща. Имаш благословията ми да го върнеш на работа. Пък и кой кретен го е уволнил?! А отговори ми на този въпрос де!
C$
C>
	__Даниъл Уестбрук — 06.01.2000 г., 10:48 ч.__
	_До: Рейчъл Стивънсън_
	_Копие:_
	_Скрито копие: Дейвид Крътън_
	_Относно: Кен Пери_
	Рейчъл, благодаря ти, че ми обърна внимание върху безупречното досие на Кен Пери. То не беше взето предвид вчера, когато Кен беше освободен от работа. Поемам пълна отговорност за нелепия пропуск.
	Би ли се погрижила той незабавно да бъде възстановен на поста си, като му бъде поднесено извинение от името на агенцията? Редно е да получи и повишение на заплатата (да речем, от три бона?). Да се отчисли от бюджета на отдела ми.
@	Даниъл Уестбрук
@	Директор „Връзки с клиенти“
C$
C>
	__Рейчъл Стивънсън — 06.01.2000 г., 10:59 ч.__
	_До: Даниъл Уестбрук_
	_Копие:_
	_Относно: Кен Пери_
	Той иска пет бона и място за паркиране. И още утре се връща.
C$
C>
	__Даниъл Уестбрук — 06.01.2000 г., 11:08 ч.__
	_До: Рейчъл Стивънсън_
	_Копие:_
	_Относно: Кен Пери_
	Ако това е цената положението в агенцията да се нормализира, добре. Да приема ли, че за награда след завръщането си от Мавриций, където ще ухажвам поредния клиент, ще заваря пред кабинета си наистина висококвалифицирана секретарка?
C$
C>
	__Саймън Хорн — 06.01.2000 г., 11:14 ч.__
	_До: Суси Джъдж-Дейвис_
	_Копие:_
	_Относно: освежителни напитки_
	Би ли била така добра да ми донесеш голяма кана кафе с кофеин? Готов съм да посрещна ордите.
	После ме свържи с Пинки.
	Лиам да е в кабинета ми след 15 мин. Време е да го скастря за „Мако“.
	Ти си съкровище.
C$
C>
	__Саймън Хорн — 06.01.2000 г., 11:18 ч.__
	_До: Дейвид Крътън_
	_Копие:_
	_Относно: ползотворен ден_
	С удоволствие докладвам, че времето ми преди обяд премина много конструктивно.
	Първо, едва ли ще се изненадаш, като ти кажа, че Пинки няколко пъти ми се обажда разкаяна.
	Мислих доста как би се отразило завръщането й на морала в отдела ми.
	Взех предвид и клеветническите й обвинения.
	В дух на опрощение реших да й дам още един шанс.
	Смятам, че ще се върне смирена и с по-голям корпоративен _esprit_*.
	[* Дух (фр.). — Б.пр.]
	Второ, вниманието ми бе съсредоточено върху проблема, заради който ме привлече в агенцията — „Кока-кола“.
	Бележа сериозен напредък.
	Утре сутринта, ако не и до края на деня, ще ти покажа нещо, което ще пренапише историята на рекламата.
	Разбира се, ти ще решиш дали е златна жила, но аз съм твърдо уверен, че ще е.
@	Сай
C$
C>
	__Саймън Хорн — 06.01.2000 г., 11:20 ч.__
	_До: Рейчъл Стивънсън_
	_Копие:_
	_Относно: Пинки Фалън_
	За твое сведение днес следобед Пинки се връща на работа.
	Би ли отбелязала в документацията си и съответно уведомила счетоводството, че заплатата й се увеличава с 20 хил. лири?
	Считано от миналия октомври.
@	Сай
C$
C>
	__Саймън Хорн__/{pre}simon_horne@millershanks-london.co.uk{/pre} — __06.01.2000 г., 11:23 ч.__
	_До: Летиша Хег_/{pre}letitia@tavistockhegg.aol.com.uk{/pre}
	_Копие:_
	_Относно: буря в чаша китайски чай_
	Лети, скъпа, добре е, че ме уведоми за снощните събития. Благодаря ти, че както винаги ми пазиш гърба. Проблемът обаче е незначителен.
	Пинки сутринта е на работа и се труди като пословичната пчеличка в кошера ми.
	Но макар всичко в градината ми да цъфти, май се нуждая от свежи пъпки.
	Бих искал да отскоча до бърлогата ти, за да прегледам идеите на италианците, които толкова ми хвалиш, както и на други таланти, които смяташ, че може да ме очароват.
	Вероятно разполагаш с неоткрити млади надежди, току-що завършили колеж и нетърпеливи да попаднат в опитните ми ръце.
	И тъй като днешната работа не бива да се отлага за утре, предлагам още сега да отвориш бутилка от онова ароматно мерло.
	Ще се появя на обяд.
@	Твой скъп приятел:
@	Сай
C$
C>
	__Саймън Хорн — 06.01.2000 г., 11:28 ч.__
	_До: Хариет Грийнбаум_
	_Копие:_
	_Относно: общата ни приятелка_
	Каквото и да ти е разправила Пинки за вчерашните събития, бих искал да знаеш, че бях готов да разгледам предложението й за „Мако“ съвсем непредубедено. И въпреки непристойното й поведение както обикновено ще се покажа великодушен.
	Тя ще се върне на работа днес следобед.
	Що се отнася до „Мако“, изборът ще е между моята и нейната идея.
	Убеден съм, че той няма да бъде повлиян от лични чувства и че ще победи по-добрият проект.
@	Сай
C$
C>
	__Суси Джъдж Дейвис — 06.01.2000 г., 11:31 ч.__
	_До: Саймън Хорн_
	_Копие:_
	_Относно: Лиам_
	Идва.
C$
C>
	__Суси Джъдж-Дейвис — 06.01.2000 г., 11:35 ч.__
	_До: Зоуи Кларк_
	_Копие: Рейчъл Стивънсън_
	_Относно: ПРИСТИГАШ МНОГО, МНОГО КЪСНО_
	В колко часа идваш на работа?! На обяд ще си поговорим.
C$
C>
	__Саймън Хорн — 06.01.2000 г., 11:43 ч.__
	_До: Рейчъл Стивънсън_
	_Копие:_
	_Относно: Лиам О’Кийф_
	За твое сведение, в знак на признание за отличната му работа в последно време реших да наградя Лиам с еднократна премия от 15 хил. лири.
	Би ли го отбелязала в документацията си и съответно уведомила счетоводството?
@	Сай
C$
C>
	__Саймън Хорн — 06.01.2000 г., 11:49 ч.__
	_До: Мелинда Шеридан_
	_Копие:_
	_Относно: Тарантино_
	Мелинда, безценна моя, поласкан съм, че свързват името ми с неговото.
	Убеден съм, че и той е на същото мнение.
	Но да ме убиеш, не знам откъде са тръгнали тези приказки.
	Бъди сигурна, че са само слухове.
	От друга страна, не е зле да държиш служебната си цифрова камера „Сони“ под ключ.
	Тя е ценна придобивка на агенцията.
	Не бива да попада в безотговорни ръце.
@	Сай
C$
C>
	__Лиам О’Кийф — 06.01.2000 г., 11:50 ч.__
	_До: Лорейн Палистър_
	_Копие:_
	_Относно: златна жила_
	Продадох правата за филма. Обяд. И то какъв (първо, второ, трето и кафе)!
C$
C>
	__Рейчъл Стивънсън — 06.01.2000 г., 11:51 ч.__
	_До: Суси Джъдж-Дейвис_
	_Копие:_
	_Относно: отношенията ви със Зоуи_
	Бих предпочела да не ми копираш забележките си към Зоуи. Ако имате лични проблеми, моля, разрешете ги сами. Ако продължат, докладвай ми направо. Благодаря.
C$
C>
	__Летиша Хег__/{pre}letitia@tavistockhegg.aol.com.uk{/pre} — __06.01.2000 г., 12:00 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: Лети чака_
	Скъпи, вече отворих бутилка от 1995 г. и чакам да ми доставят от любимите ти сандвичи. Вечно твоя робиня!
C$
C>
	__Рейчъл Стивънсън — 06.01.2000 г., 12:03 ч.__
	_До: Дейвид Крътън_
	_Копие:_
	_Относно: Пинки и Лиам_
	Саймън ме уведоми, че е върнал Пинки Фалън на работа, но не ми е ясно тя уволнена ли беше или сама е напуснала. От юридическа гледна точка разликата е съществена. И друго ме смущава. Ти одобрил ли си повишението на заплатата й с 20 бона и 15-те бона премия за Лиам? Ако отговорът е „да“, ще подготвя документите. Може ли да поговорим? Благодаря.
C$
C>
	__Дейвид Крътън — 06.01.2000 г., 12:10 ч.__
	_До: Саймън Хорн_
	_Копие: Лорейн Палистър_
	_Относно: време е за конско_
	В 15:30 ч. се връщам от обяд. Вероятно ще се изпикая, ще се обадя на прекрасната си съпруга, после без съмнение ще проведа ежедневната си видеоконференция с американските ни братовчеди. И в 16:45 ч. ще съм свободен да прегледам невероятния ти проект за „Кока-кола“. Също така ще ме позабавляваш с историята за Пинки, Лиам и 35-те бона.
	Лорейн, погрижи се да е тук.
C$
C>
	__Лорейн Палистър — 06.01.2000 г., 12:26 ч.__
	_До: Лиам О’Кийф_
	_Копие:_
	_Относно: кльопачката_
	Поздравявам те с неочаквано сполетялата те премия! Поръчах такси за „Одеон“ за сметка на шефа. Бог знае дали е хубаво, но когато оправях разходите му, стори ми се адски скъпо. Ако ни дадат уединена маса с дълга покривка, ще ти покажа как севернячките честитят успеха на гаджетата си. След 15 мин. те чакам на рецепцията. И ми вземи бикините — струват 25 лири.
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __06.01.2000 г., 12:33 ч. (14:33 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: време е за конско_
	Колко си приличаме с теб! И аз евакуирам пикочния си мехур, преди да говоря със скъпата си съпруга!
	Твой близнак, _Перти_
C$
C>
	__Лиам О’Кийф — 06.01.2000 г., 12:36 ч.__
	_До: Найджъл Годли_
	_Копие:_
	_Скрито копие: Лорейн Палистър_
	_Относно: „Тайната на Виктория“_*
	[* Victoria’s Secret — фирма за бельо. — Б.пр.]
	Найдж, ще ти бъда благодарен, ако проявиш дискретност — бикините в бюрото ти са мои. Пъхни ги в книжна кесия и ми ги дай, като се видим да ударим по една бира. Кога си свободен? Довечера? Нямам търпение, приятел.
C$
C>
	__Найджъл Годли — 06.01.2000 г., 12:54 ч.__
	_До: Лиам О’Кийф_
	_Копие:_
	_Относно: „Тайната на Виктория“_
	Пуснах ги по вътрешната поща. Съжалявам, но сега не ми е до бира. Трябва да подготвя годишните отчети. Вярно е, че април е далеч, но имам страшно много работа и ужасно малко време. Когато приключа, излизам в отпуск. През юни/юли минаваме на нова система за заплащане. През август/септември винаги сме заети и докато се усетим, Коледа вече ще чука на вратата, а сам знаеш какво е тогава. Както и да е. Трябва да приключвам, фактурите няма да се осчетоводят сами — Найдж
C$
C>
	__Шанийс Дъф — 06.01.2000 г., 12:57 ч.__
	_До: Рейчъл Стивънсън_
	_Копие:_
	_Относно: паркиране_
	Рейчъл, слава богу, Кен утре се връща! И може би всичко ще се нормализира. Той ме помоли да ти кажа, че ще заеме мястото на Дан Уестбрук на паркинга — смята, че той няма да е против.
C$
C>
	__Суси Джъдж-Дейвис — 06.01.2000 г., 12:59 ч.__
	_До: Саймън Хорн_
	_Копие:_
	_Относно: обяд_
	Таксито те чака. Предай на Летиша една телетъбска прегръдка от мен… Сх
C$
C>
	__Суси Джъдж-Дейвис — 06.01.2000 г., 13:00 ч.__
	_До: Зоуи Кларк_
	_Копие:_
	_Относно: обяд_
	Време е да си поговорим.
C$
C>
	__Джеймс Грегъри — 06.01.2000 г., 13:02 ч.__
	_До: Даниъл Уестбрук_
	_Копие:_
	_Относно: „Кимбел“_
	Току-що говорих по телефона с клиентката. Наистина се налага да се видим.
C$
C>
	__Даниъл Уестбрук — 06.01.2000 г., 13:03 ч.__
	_До: Джеймс Грегъри_
	_Копие:_
	_Относно: „Кимбел“_
	Джеймс, аз трябва да управлявам агенцията. Това ще почака. Запиши си час за утре следобед.
C$
C>
	__Даниъл Уестбрук — 06.01.2000 г., 13:06 ч.__
	_До: Рейчъл Стивънсън_
	_Копие:_
	_Относно: Кен Пери_
	Рейчъл, току-що ми се обади Шанийс — секретарката на Кен. Каза, че си му дала моето място на паркинга, а мен си ме пратила до кофите за боклук. Нали разбираш, че сегашното ми място ми се полага по старшинство? Сигурен съм, че е станала грешка. Потвърди, ако обичаш.
C$
C>
	__Зоуи Кларк — 06.01.2000 г., 13:07 ч.__
	_До: Суси Джъдж-Дейвис_
	_Копие:_
	_Относно: обяд_
	Съжалявам, сега не мога. Отивам на кола маска, а после трябва да си купя нещо черно — ако си спомняш, казах ти, че утре е погребението на съседката ми и няма да съм на работа. А и след като от понеделник ще съм при Дейвид, няма никакъв смисъл да говорим, нали? Чао!!!!!!
C$
C>
	__Дейвид Крътън — 06.01.2000 г., 13:08 ч.__
	_До: Чандра Капур_
	_Копие: Рейчъл Стивънсън_
	_Относно: главата на дръвника_
	Отивам на обяд. Ако, като се върна, заваря още един нечакан мейл от Перти ван Хелден, мечето Йоги, пом.-шериф Доуг* или друг кретен, представящ се за движещата сила на „Милър-Шанкс“, ще установиш, че окончателно и безвъзвратно съм загубил търпение.
	[* Анимационни герои. — Б.пр.]
C$
C>
	__Суси Джъдж-Дейвис — 06.01.2000 г., 13:11 ч.__
	_До: Рейчъл Стивънсън_
	_Копие:_
	_Относно: Зоуи Кларк_
	Писна ми от нея! Тя е мързелива, груба и некомпетентна. Ако питаш мен, въобще не е подходяща за най-висшия секретарски пост в агенцията.
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __06.01.2000 г., 13:13 ч. (15:13 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: главата на дръвника_
	Да бъда споменавам редом с пом.-шериф Доуг и с мечето Йоги, е чест, която никак не заслужавам.
	Ти си истински приятел — _Перти_
C$
C>
	__Рейчъл Стивънсън — 06.01.2000 г., 13:16 ч.__
	_До: Суси Джъдж-Дейвис_
	_Копие:_
	_Относно: Зоуи Кларк_
	Не те питам, но научих мнението ти. По-добре ела в кабинета ми.
C$
C>
	__Чандра Капур — 06.01.2000 г., 13:18 ч.__
	_До: Всички отдели_
	_Копие:_
	_Относно: е-поща_
	Поради налагащата се спешна профилактика на софтуера сървърът ще бъде спрян за около два часа. Тя ще започне в 13:30 ч. днес и дотогава всички трябва да са се изключили от системата. Извинявам се за неудобството, но след като възобновим работа, няма повече да има проблеми с мейлите.
@	Чандра Капур
@	Директор ИТ
C$
C>
	__Брет Топовлски — 06.01.2000 г., 13:29 ч.__
	_До: Лиам О’Кийф_
	_Копие:_
	_Относно: шибана работа_
	Току-що се връщаме от ваксинация. Какво сме изпуснали само! Вин получи кататоничен припадък. Това значи ли…
C$
C>
	__Чандра Капур — 06.01.2000 г., 15:15 ч.__
	_До: Всички отдели_
	_Копие:_
	_Относно: е-поща_
	С удоволствие ви уведомявам, че е-пощата е възстановена. Благодарим ви за търпението.
C$
C>
	__Зоуи Кларк — 06.01.2000 г., 15:16 ч.__
	_До: Суси Джъдж-Дейвис_
	_Копие:_
	_Относно: колегиалните отношения_
	Какви си ги наговорила на Рейчъл? Тя половин час ми обяснява колко важен бил постът на президентската секретарка! Аз какво? Да не съм идиотка?! Разбирам какво означава тази работа и мога да я върша и на челна стойка — за разлика от теб!!!!!!!!! Аз съм по-голяма професионалистка, по-дискретна и по-благонадеждна, отколкото някога ще бъдеш ти!!! Знаеш, че утре съм на погребение. Преживявам адски труден момент, много съм разстроена и днес останах в агенцията само от чувство за служебен дълг!!! Не отричай, че ме клеветиш! Рейчъл няма от кого другиго да е научила, че утре ще отсъствам!!! Недей да злословиш зад гърба на колежките си и не си придавай важност!!! Саймън те смята за безполезна — знам го от човека, на когото го е казал. Тъй като съм дискретна, не си прави труда да ме питаш кой е той. Яд те е, че ще съм секретарка на Дейвид и ще съм по-значима от теб!!
C$
C>
	__Зоуи Кларк — 06.01.2000 г., 15:19 ч.__
	_До: Лорейн Палистър_
	_Копие:_
	_Относно: Суси_
	Приятелско предупреждение от съмишленица. От понеделник започваш работа при една гадна кучка!!! Тя е втори Хитлер!!!! Прави си коламаска на горната устна!!!!! Както и да е, ако имаш някакви препоръки за Дейвид, кажи ми ги. Ще ти се отблагодаря!!! Сега тръгвам. Трябва да ходя на погребение, но от понеделник съм на линия — на новия си пост!!!! Тогава ще ударим по един ДД* с кола! С обич… _Зххх_
	[* Джак Даниълс. — Б.пр.]
C$
C>
	__Суси Джъдж-Дейвис — 06.01.2000 г., 15:20 ч.__
	_До: Рейчъл Стивънсън_
	_Копие:_
	_Скрито копие: Дейвид Крътън; Саймън Хорн_
	_Относно: Зоуи Кларк_
	Рейчъл, препращам ти мейла, който получих от Зоуи. Ето с какво ми се налага да се сблъсквам всеки ден. Отбелязала съм най-обидните моменти. Не е официално оплакване — само ЗТС*!
	[* За твое сведение. — Б.пр.]


#	{m small}Приложение{/m}
	{m small}Зоуи Кларк — 06.01.2000 г., 15:16 ч.{/m}
	{m small}До: Суси Джъдж-Дейвис{/m}
	{m small}Копие:{/m}
	{m small}Относно: двулична кучка!!!!!!!{/m}
	{m small}Какви, ДА ТЕ ВЗЕМАТ ДЯВОЛИТЕ, си ги наговорила на Рейчъл? МАМКА МУ, тя половин час ми обяснява колко важен бил постът на президентската секретарка! Аз какво? Да не съм ШИБАНА идиотка?! Разбирам какво означава тази работа и мога да я върша и на ШИБАНА челна стойка — за разлика от теб, ШИБАНА, НАДУТА, ПРЕФЪРЦУНЕНА КУЧКО!!!!!!!!! Аз съм по-голяма професионалистка, по-дискретна и по-благонадеждна, отколкото някога ще бъдеш ти!!! Знаеш, че утре съм на погребение. Преживявам адски труден момент, много съм разстроена и днес останах в агенцията само от чувство за служебен дълг!!! Не отричай, че ме клеветиш! Рейчъл няма от кого другиго да е научила, че утре ще отсъствам!!! Недей да злословиш зад гърба на колежките си и не си придавай ШИБАНА ВАЖНОСТ!!! САЙМЪН ТЕ СМЯТА ЗА БЕЗПОЛЕЗНА — ЗНАМ ГО ОТ ЧОВЕКА, НА КОГОТО ГО Е КАЗАЛ. Тъй като съм дискретна, не си прави труда да ме питаш кой е. ДЯВОЛСКИ ТЕ Е ЯД, че ще съм секретарка на Дейвид и ще съм по-значима от теб!! ДА ТИ ГО НАЧУКАМ, ГАДНА ШИБАНА КРАВО!{/m}
C$
C>
	__Саймън Хорн — 06.01.2000 г., 15:26 ч.__
	_До: Суси Джъдж-Дейвис_
	_Копие:_
	_Относно: обсъждането_
	Бъди така добра да уведомиш отдела ми, че насроченото за днес в 15:30 ч. обсъждане на „Кока-кола“ се отменя.
	Ако мухльовците те попитат защо, кажи им следното:
	За пореден път им спасих кожите.
	Измислил съм най-подходящата реклама за „Кока-кола“ и веднага ще я представя на Дейвид.
C$
C>
	__Саймън Хорн — 06.01.2000 г., 15:31 ч.__
	_До: Дейвид Крътън_
	_Копие:_
	_Относно: творческа енергия_
	Дейвид, току-що се връщам от работен обяд, по време на който мозъкът ми беше в творчески подем.
	Имам невероятна нова идея за „Кока-кола“, която трябва да ти представя веднага.
	Свободен ли си?
C$
C>
	__Дейвид Крътън — 06.01.2000 г., 15:37 ч.__
	_До: Саймън Хорн_
	_Копие:_
	_Относно: творческа енергия_
	Видеоконференцията ми с Вайсмюлер отпадна, така че имаш късмет. Ела след половин час. Преди това обясни на секретарката си, че не се занимавам със злобни междусекретарски кавги. Ако още веднъж ми изпрати клеветнически мейл, ще се прости с работата си в „Милър-Шанкс“.
C$
C>
	__Дейвид Крътън — 06.01.2000 г., 15:40 ч.__
	_До: Чандра Капур_
	_Копие:_
	_Относно: всичко наред ли е?_
	Надявам се, че вече спокойно мога да пращам мейли. Например, ако реша да напиша, че Перти ван Хелден е невероятен путьо, той няма да го прочете няколко секунди след като съм натиснал ОК, нали?
C$
C>
	__Саймън Хорн__/{pre}simon_horne@millershanks-london.co.uk{/pre} — __06.01.2000 г., 15:43 ч.__
	_До: Летиша Хег_/{pre}letitia@tavistockhegg.aol.com.uk{/pre}
	_Копие:_
	_Относно: безкрайни благодарности_
	Благодаря ти за невероятно изискания обяд и за прекрасната компания.
	Признателен съм ти, че ми показа идеите на младоците, които представляваш. Те имат доста свежи хрумвания.
	Както ти обещах, помислих сериозно. След обстоен анализ обаче установих, че им липсва оригиналност. Това, което мигом ти се набива в очи и оставя незаличимо впечатление.
	И макар че подопечните ти ме заинтригуваха, засега няма да се възползвам от услугите им.
	А времето, прекарано с теб, никога не е загубено.
	Подобни истински приятелства са едничкото, което ни помага да съхраним здравия си разум в нашия плиткоумен и коварен бизнес.
	Да се видим пак на обяд? Аз черпя. Звънни ми, и ще се разберем кога.
@	Сай
C$
C>
	__Дейвид Крътън — 06.01.2000 г., 15:47 ч.__
	_До: Рейчъл Стивънсън_
	_Копие:_
	_Относно: Зоуи Кларк_
	Харесва ми как е навряла вятърничавата секретарка на Хорн в миша дупка. Май най-сетне си ми намерила секретарка с характер. Браво!
C$
C>
	__Летиша Хег__/{pre}letitia@tavistockhegg.aol.com.uk{/pre} — __06.01.2000 г., 15:50 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: безкрайни благодарности_
	Скъпи, съкрушена съм. Та тук ти беше във възторг! Дори Кити и Джейн ли не хареса — двете абсолвентки от колежа „Уотфорд“? Според мен рекламите им за „Блокбъстър“ и 7UP са чудни. Както и да е, крайно време е да свикна с безкомпромисния ти перфекционизъм.
	И да, непременно ще се видим пак на обяд. Ще кажа на секретарката си да звънне на твоята.
@	Лети
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __06.01.2000 г., 13:55 ч. (17:55 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: шегата настрана_
	Трябва да отбележа, че отиде твърде далеч с веселите шегички в мейлингите си. У нас „Пут“ е водеща марка тор, извлечен от фекалните останки на пилета и други домашни птици. Макар и първокласен, сравнението с него е удар под кръста. Налага се да те моля за в бъдеще да посмекчиш малко тона на приятелките задевки.
	Давай напред, Джийвс — _Перти_
C$
C>
	__Дейвид Крътън — 06.01.2000 г., 15:57 ч.__
	_До: Рейчъл Стивънсън_
	_Копие:_
	_Относно: Капур_
	Без да ми противоречиш, Рейчъл! Веднага уволни Чандра Капур и потърси друг шеф на ИТ. Може да е и най-проста маймуна. Важното е да ми оправи шибаната е-поща.
C$
C>
	__Саймън Хорн__/{pre}simon_horne@millershanks-london.co.uk{/pre} — __06.01.2000 г., 16:01 ч.__
	_До: Летиша Хег_/{pre}letitia@tavistockhegg.aol.com.uk{/pre}
	_Копие:_
	_Относно: безкрайни благодарности_
	Летиша, скъпа, разбира се, ти си ловец на глави и трябва да пееш дитирамби за подопечните си.
	Но съм изненадан, че толкова ми хвалиш момичетата от „Уотфорд“.
	Рекламата им за „Блокбъстър“ е под всякаква критика, а това В КУТИЯТА Е* за 7UP е плах опит за оригиналничене.
	[* Игра на думи, която означава още „филмът е готов за излъчване“. — Б.пр.]
	Извини ме за откровеността, но рискуваш доброто си име, като ги натрапваш на водещите агенции.
	Сега трябва да изляза.
	Дейвид чака да го изумя.
@	Сай
C$
C>
	__Брет Топовлски — 06.01.2000 г., 16:03 ч.__
	_До: Лиам О’Кийф_
	_Копие:_
	_Относно: както казах…_
	Преди да бъда така грубо прекъснат от ИТ. Докато ти чукаше Лол, с Вин не издържахме, преровихме бюрото ти и намерихме записа. Той е за милиони! В сравнение с него „Проектът «Вещицата от Блеър»“* е високобюджетен порнофилм. Пазарлъкът ти с Хорн ми допадна — той е надскочил себе си. Изтичах до „Телевизия“ и направих копие за едни приятели в „Грей“. Те са работили с Хорн в О&М и ще зяпнат от възторг. Не се сърдиш, нали?
	[* Филм на ужасите (1999). — Б.пр.]
C$
C>
	__Саймън Хорн — 06.01.2000 г., 16:32 ч.__
	_До: Суси Джъдж-Дейвис_
	_Копие:_
	_Относно: шампанско_
	Ела да гръмнем бутилката. Трябва да пием за музата ми Полихимния. Дейвид е омаян от идеята ми за „Кока-кола“!
C$
C>
	__Лиам О’Кийф — 06.01.2000 г., 16:37 ч.__
	_До: Брет Топовлски_
	_Копие:_
	_Относно: както казах…_
	Колкото повече копия, толкова по-забавно! Най-хубавият филм, който съм заснел от 3 г. насам, заслужава да бъде видян от голяма публика с изискан вкус. Връщам се от обяд. Мацката е възхитителна — не мога да ви опиша на какво е способен крак 36-и размер под маса с дълга покривка. В края на седмицата пристига приятелката й. Ще ги разведа из нашия велик град (тръгваме от спалнята ми). И докато вие летите с часове към някакъв скапан капан за туристи, познай какво ще правя аз. Животът понякога е гаден, а?
C$
C>
	__Мелинда Шеридан — 06.01.2000 г., 16:40 ч.__
	_До: Даниъл Уестбрук; Винс Дъглас; Брет Топовлски_
	_Копие:_
	_Относно: ЛЮБОВ — ПСС_
	И така, милички, пред снимачната среща за ЛЮБОВ е в 17 ч. Ето някои препоръки от жената, която е била там, видяла е и е спечелила тиквен медал.
	Дан, убеди клиента си да се въздържа от съвети към снимачния екип, след като очевидно не прави разлика между камера и фотоапарат. Не му позволявай да ни въвлича в обичайния безкраен спор за гардероба — след като ни трябват само шест чифта лъскави прашки, няма причина да се задълбочаваме в тази точка от дневния ред. Придумай го по време на режисьорските обяснения да кима ожесточено и ентусиазирано. Не му давай да вдига ръка и да предлага например да започнем със снимки от кран вместо с фарт. Режисьорът ни вярва, че е „най-динамичният млад талант в рекламата“ („Кампейн“), и не би приел съвети по операторско майсторство от маркетинг директор в костюм от „Маркс&Спенсър“*.
	[* Голям британски магазин, предимно за конфекция и хранителни стоки. — Б.пр.]
	Брет и Винсънт, не хихикайте като ученици на задната седалка на автобус, когато пуснем записа от кастинга. Всички сме виждали гърди — може би не толкова големи и многобройни, но сме виждали. И си дръжте ръцете на масата. Слушайте внимателно, когато обсъждаме такива скучни въпроси като програмата на снимките — полетът е в събота и не бих искала да го пропуснете. Не се обръщайте пряко към клиента. Всъщност въобще не се обаждайте, освен ако не ви заговоря.
	Е, момчета, елате и демонстрирайте професионализма, с който се слави „Милър-Шанкс“. Не, забравете. Просто ДРЪЖТЕ СЕ НОРМАЛНО и се молете да се върнем с правилно проявен филм, със заслужено заработен хонорар и с клиент с чудесен загар. И Буда да ни е на помощ, както би казала Пинки Божествената.
C$
C>
	__Хариет Грийнбаум — 06.01.2000 г., 16:42 ч.__
	_До: Дейвид Крътън; Саймън Хорн_
	_Копие:_
	_Относно: „Мако“_
	Не искам да ви притеснявам, но срещата с „Мако“ е утре в 9:30 ч. Време е да вземем решение.
	Накратко, имаме две кампании. Трябва да изберем коя да представим. Какво мисля? Моите почитания, Саймън, но клиентът ще откачи, ако му натресем Рийвс и Мортимър — ще схване уловката: те са си Малкия и Големия в нова премяна.
	Аз залагам на предложението на Пинки и Лиам: ДОСТАВЕТЕ СИ УДОВОЛСТВИЕ. То е интелигентно, остроумно и напълно подхожда на клиента. Говорих с тях — до утре ще са готови. Нужно ми е само разрешение. Какво ще кажете?
C$
C>
	__Дейвид Крътън — 06.01.2000 г., 16:49 ч.__
	_До: Хариет Грийнбаум; Саймън Хорн_
	_Копие:_
	_Относно: Хорн — 0, Грийнбаум — 1_
	Решението: представяме УДОВОЛСТВИЕТО, шкартираме Р&М. Саймън, за твое утешение предложението ти за „Кока-кола“ много ми харесва.
C$
C>
	__Лорейн Палистър__/{pre}lorraine_pallister@millershanks-london.co.uk{/pre} — __06.01.2000 г., 16:52 ч.__
	__До: Деби Райт__/{pre}debbie_wright@littlewoods/manchester.co.uk{/pre}
	_Копие:_
	_Относно: събирай си багажа._
	Боже! Да знаеш какъв номер спретнах на моя Лиам. Както го обработвах с крак под масата, споменах, че през почивните дни ще дойде приятелката ми Деби и не иска ли да направим тройка. Той свърши мигновено, горкичкият! Ето с какво ще ти е зает уикендът. Влакът тръгва утре вечер в шест часа от „Пикадили“. Аз ще те чакам на „Юстън“. И преди да си откачила — ще бъде забавно. Лиам е готин и вече те харесва — казах му, че приличаш на Лара Крофт, но си по-едрогабаритна. Хайде, приятелко, не ме издънвай. Трябва да приключвам. Шефът ми крещи — не може да си намери дистанционното на телевизора. Ще вземе да си докара някой сърдечен удар. Преди да вляза, ще си разкопчея още едно копче на блузката. Обади ми се за уикенда. Очаквам те с нетърпение — _Лолх_
C$
C>
	__Даниъл Уестбрук — 06.01.2000 г., 16:53 ч.__
	_До: Мелинда Шеридан_
	_Копие:_
	_Относно: ЛЮБОВ — ПСС_
	Мелинда, не ми допада тонът ти. За такива като Винс и Брет може да е подходящ, но не забравяй кой съм аз. Както знаеш, не обичам да парадирам с ранга си, но като шеф на връзки с клиенти, не страдам от липса на опит. Не е нужно да ми се напомня как да се държа на пред снимачна среща. И моля те, пред служителите не ме наричай „Дан“.
@	Даниъл
C$
C>
	__Саймън Хорн — 06.01.2000 г., 16:55 ч.__
	_До: Хариет Грийнбаум_
	_Копие:_
	_Относно: мръсни номера_
	Явно пак съм се раздал…
	Напразно.
	Както знаеш, до твоята намеса Дейвид беше във възторг от Рийвс и Мортимър.
	Що за влияние имаш над него?!
	Ако не бях кавалер, щях да заподозра нещо нечисто.
	Държа да отбележа, че за мен ДОСТАВЕТЕ СИ УДОВОЛСТВИЕ не струва.
	Освен това идеята е плагиатство — откъде, не помня, но ще се сетя.
	Няма да впечатли клиента. Ще си позволя да позлорадствам малко, когато той я отхвърли. Както неминуемо ще стане.
	Знам, че трябва да присъствам на презентацията, но смятам, че би било нечестно да проявявам ентусиазъм за нещо, което не ми допада.
	А и след като толкова умело изземваш функциите ми на творчески директор, едва ли имаш нужда от мен.
	Няма да го забравя, Хариет. Аз помня като слон.
@	Сай
C$
C>
	__Дейвид Крътън — 06.01.2000 г., 16:57 ч.__
	_До: Саймън Хорн_
	_Копие:_
	_Относно: браво_
	Пак разглеждам предложението ти за „Кока-кола“ и то ме кара да употребя дума, която пазя за специални случаи: гениално! В КУТИЯТА Е е брилянтна идея. Сякаш е измислена от тийнейджъри. Наистина не вярвах, че може да хрумне на дърт козел като теб. Харесва ми и сценарият с търговския пътник и пчеларя. Продължавай в същия дух, и ще пометем конкуренцията.
	Боже, чуй ме само! Разбъбрих се.
C$
C>
	__Саймън Хорн — 06.01.2000 г., 17:03 ч.__
	_До: Мелинда Шеридан_
	_Копие:_
	_Относно: ЛЮБОВ_
	Мелинда, скъпа, замислих се какво чака Брет и Винс на Мавриций. Опитах се да се убедя, че са готови за толкова важна задача.
	За съжаление не успях.
	Клиентът влага в клипа 650 бона и би било безотговорно от моя страна да поверя такъв огромен бюджет на неопитен екип.
	Ето защо смятам, че съм длъжен да присъствам на снимките.
	Моментът никак не е подходящ предвид огромната работа по „Кока-кола“, която ни предстои.
	Но аз току-що представих на Дейвид една гениална идея. И мисля, че сега мога спокойно да се посветя на друг аспект от дейността си: а именно да преведа своя енергичен, но неопитен тандем през опасните плитчини на задграничните снимки.
	Така че, Мелинда, уреди ми самолетния билет, и съм изцяло на твое разположение.
	Спести ми благодарностите си. Ще ми ги отправиш по време на овациите в чест на Брет и Винс, когато бъдат удостоени с приза за най-добра телевизионна реклама.
@	Сай
C$
C>
	__Саймън Хорн — 06.01.2000 г., 17:06 ч.__
	_До: Дейвид Крътън_
	_Копие:_
	_Относно: браво_
	Радвам се, че харесваш В КУТИЯТА Е. И аз мисля, че това е _le poisson d’or_*, която търсехме.
	[* Златна рибка (фр.). — Б.пр.]
	Цяла нощ ще работя върху нея и утре на обяд ще разполагаш с напълно готова кампания.
	А „Мако“ е _l’eau sous le pont_*. Макар все още да храня опасения за УДОВОЛСТВИЕТО, готов съм да приема решението на мнозинството.
	[* Вода под моста (фр.); изпята песен. — Б.пр.]
@	Сай
C$
C>
	__Саймън Хорн — 06.01.2000 г., 17:09 ч.__
	_До: Суси Джъдж-Дейвис_
	_Копие:_
	_Относно: последни задачи за деня_
	Суси, бъди така добра — донеси ми графика на снимките за ЛЮБОВ от кабинета на Мел.
	После разпечатай останалите шест сценария за „Кока-кола“, които съм продиктувал на диктофона си.
	Накрая ми поръчай такси за „Граучо“.
	О, обади им се да отворят бутилка „Дом Периньон“.
C$
C>
	__Хариет Грийнбаум — 06.01.2000 г., 17:11 ч.__
	_До: Саймън Хорн_
	_Копие:_
	_Относно: мръсни номера_
	Саймън, съжалявам, че се чувстваш предаден. Не исках да стане така и не съм ти въртяла мръсни номера.
	Пинки и Лиам са готови за утрешната презентация. В случай че размислиш, за мен ще е удоволствие, ако присъстваш на нея и ни помогнеш с влиянието и с опита си. Макар да сме на различни мнения, аз прощавам бързо. Надявам се, че и ти.
C$
C>
	__Саймън Хорн — 06.01.2000 г., 17:15 ч.__
	_До: Хариет Грийнбаум_
	_Копие:_
	_Относно: мръсни номера_
	Хариет, „Мако“ вече е изпята песен.
	Сега съм се посветил на „Кока-кола“.
	Бъди така добра да въведеш ред в приоритетите си и престани да ми досаждаш със злонамерени мейли.
C$
C>
	__Саймън Хорн — 06.01.2000 г., 17:19 ч.__
	_До: Мелинда Шеридан_
	_Копие:_
	_Относно: ЛЮБОВ_
	Помолих Суси да отскочи до кабинета ти и да вземе графика за снимките. В момента го разглеждам и веднага забелязах някои нередности.
	Виждам, че имаме резервации за „Парадайс бей“. Отсядал съм в него и честно казано, не бих изпратил там дори чистача на басейна си.
	Единственият хубав хотел е „Le Touessrok“.
	Той е тих и приятен — може би е малко скъп, но ако искаме призори да посрещаме свежи предизвикателствата на деня, него трябва да изберем. Щом приключиш с пред снимачната среща, ще грабна телефона и ще го ангажирам _tout de suite_*.
	[* Веднага (фр.). — Б.пр.]
	Доколкото разбирам, ще летим в обикновена класа. Тя може би е подходяща за мазните комбинезони на снимачния екип. Но клиентът, директорът и старшите служители на агенцията трябва да са в първа. Все пак полетът до Мавриций трае 11 ч.
	Виждам, че се събираме на „Хийтроу“ в 9 ч. Ще ми поръчаш ли кола за 6:30 ч., не по-късно.? Не искам всички да чакат мен.
	Ако _ce soir_* минеш покрай „Граучо“, отбий се за едно пред снимачно tête á tête.
	[* Довечера (фр.). — Б.пр.]
@	Сай
C$
C>
	__Деби Райт__/{pre}debbie_wright@littlewoods/manchester.co.uk{/pre} — __06.01.2000 г., 17:22 ч.__
	_До: Лорейн Палистър_/{pre}lorraine_pallister@millershanks-london.co.uk{/pre}
	_Копие:_
	_Относно: събирай си багажа_
	Как си могла! Ако смяташ да ме забъркаш в поредната гадна история като с близнаците Седжуик на 18-ия рожден ден на Сандра, върви на майната си! Кажи на Лиам, че макар да сме първи дружки, ние не споделяме всичко. Така че да си доведе приятел — със стегнат корем и с издут портфейл. Имам пари само за двупосочен билет до Лондон — ти ще черпиш по заведенията. Изчезвам. Ако ще мърсуваме през уикенда, трябва да си почистя триъгълника. До утре… Дебс.
C$
C>
	__Суси Джъдж-Дейвис — 06.01.2000 г., 17:28 ч.__
	_До: Саймън Хорн_
	_Копие:_
	_Относно: готово_
	Таксито е тук, скъпи. Сценариите за „Кока-кола“ ще са готови рано сутринта. Да се обадя ли на Селин, че ще „работиш до късно“? _Сх_
C$
C>
	__Пинки Фалън — 06.01.2000 г., 17:49 ч.__
	_До: Суси Джъдж-Дейвис_
	_Копие:_
	_Относно: храна_
	Ще работим до късно по „Мако“, така че, преди да тръгнеш, ще ни поръчаш ли пици за осем часа? Шест големи пеперони с допълнителна порция шунка за Лиам и за момчетата от студиото. За мен — каквато и да е без месо и сирене. Много ти благодаря… :)
C$
C>
	__Суси Джъдж-Дейвис — 06.01.2000 г., 17:55 ч.__
	_До: Пинки Фалън_
	_Копие:_
	_Относно: храна_
	Аз съм секретарка на Саймън. Няма да ви поръчам пици. Това е работа на Зоуи, но тя си тръгна отдавна.
C$
C>
	__Рейчъл Стивънсън — 06.01.2000 г., 18:00 ч.__
	_До: Дейвид Крътън_
	_Копие:_
	_Относно: Чандра_
	Подготвих предизвестието за Чандра и го оставих на Лорейн да го подпишеш. Утре ще му го връча. Що се отнася до е-пощата, доколкото разбирам, проблемът е в софтуера. Чандра вече е повикал специалист да го провери.
C$
C>
	__Мелинда Шеридан — 06.01.2000 г., 19:31 ч.__
	_До: Даниъл Уестбрук; Винс Дъглас; Брет Топовлски_
	_Копие:_
	_Относно: ПСС_
	Е, момчета (прощавай, Даниъл, господа), имам чувството, че съм минала през ада. Даниъл, искрено се надявам на Мавриций да се справиш по-добре с клиента. Нейтан Запрудър не си тръгна много доволен. Предлагам, когато камерите работят, да се придържаме към правилата за противопожарна безопасност и да стоим по-далеч от тях.
	Но, Дани, ако си мислиш, че напрежението ти идва в повече, не се притеснявай. Помощта е близо. Нашият творчески гуру Саймън Хорн е решил, че не можем да се справим без него, и ще се присъедини към веселата ни компания. Сигурно ще се зарадваш, че влиянието му се усеща още преди да сме тръгнали. Той настоя да сменим хотела с „Le Touessrok“. Винсънт и Брет, ще имате удоволствието да се забавлявате в чаршафите, мачкани от кралския задник на херцогинята на Йорк.
	Даниъл, ти ще се зарадваш на изражението, което ще направи клиентът, като му представиш фактура за (да сметна наум — 32 души екип, шест манекенки, половин дузина навлеци плюс сметката на Саймън от минибара) още четирийсет и няколко бона. Потегляме другата седмица. Нямам търпение. А вие?
C$
C>
	__Даниъл Уестбрук — 06.01.2000 г., 19:44 ч.__
	_До: Мелинда Шеридан_
	_Копие:_
	_Относно: ЛЮБОВ_
	Възмутително! Саймън не знае ли, че съм станал директор на връзки с клиенти именно защото съм напълно способен да се справя с нервен клиент и с неуправляем екип? Бъди сигурна, че незабавно ще му поискам обяснение.
C$
C>
	__Брет Топовлски — 06.01.2000 г., 19:49 ч.__
	_До: Лиам О’Кийф_
	_Копие:_
	_Относно: крушовиден_
	Мамка му! Мел току-що ни каза, че и Хорн ще дойде на снимките. Не може, нали? След малко повече от седмица е най-важният конкурс в живота му. Крътън няма да го пусне. нали?
	Хорн дори не харесва сценария. Представихме го само защото бяхме в цайтнот и той беше изгърмял всичките си патрони. Идеята беше да сме само двамата с Вин. Сред 12 идеално кръгли примера за постиженията на пластичната хирургия (е, ще има и снимачен екип, но се сещаш за какво говоря). Защо всичко се обърка? И защо си се заврял в студиото точно когато ни трябваш, за да ни помогнеш да удавим мъката си с бутилка „Абсолют“?! И това ми било приятел!
C$
C>
	__Даниъл Уестбрук — 06.01.2000 г., 19:51 ч.__
	_До: Саймън Хорн_
	_Копие:_
	_Относно: ЛЮБОВ_
	Саймън, много се радвам, че си решил да дойдеш на снимките на Мавриций. Ще ми бъде изключително приятно да се наслаждавам на тропическите залези в ерудирана компания. Особено впечатлен съм от готовността ти да предадеш соломоновската си мъдрост на младите ни рекламисти. Надявам се те да оценят саможертвата ти.
	Между другото, чудесно е, че си сменил хотела с „Le Touessrok“. Колкото и да се старае, Мелинда не може да разсее съмненията ми в организаторските й способности, особено като се има предвид какъв бълхарник беше ни избрала. Не се притеснявай за допълнителните разходи. Нямаше да стана директор на връзки с клиенти, ако не знаех как да покрия нежеланите разходи при фактурирането.
C$
C>
	__Даниъл Уестбрук — 06.01.2000 г., 19:57 ч.__
	_До: Дейвид Крътън_
	_Копие:_
	_Относно: ЛЮБОВ_
	Колкото и да се радвам, че Саймън ще даде едно здраво рамо на снимките за ЛЮБОВ, не може да не съм и леко учуден, че си решил да го пуснеш с нас, при условие че до конкурса на „Кока-кола“ остават броени дни. Вероятно имаш своите основания и очевидно си уверен, че ще го спечелим, щом смяташ, че агенцията не се нуждае от творческия си директор.
C$
C>
	__Дейвид Крътън — 06.01.2000 г., 20:04 ч.__
	_До: Даниъл Уестбрук_
	_Копие:_
	_Относно: ЛЮБОВ_
	За първи път чувам. Веднъж да ми кажеш нещо, което да не знам. Имай предвид едно. Ако все пак реша да пусна Саймън на екскурзия с вас, то ще е само защото смятам присъствието му на презентацията на „Кока-кола“ за толкова несъществено, колкото и това на директора на връзки с клиенти.
C$
C>
	__Дейвид Крътън — 06.01.2000 г., 20:10 ч.__
	_До: Саймън Хорн_
	_Копие:_
	_Относно: ЛЮБОВ_
	И кога възнамеряваше да ме уведомиш, че отпрашваш за Индийския океан? Може би щеше да ми изпратиш факс от хотела? Дори ти не си толкова тъп да смяташ, че ще си в безопасност, когато разбера, само защото си на другия край на света. Единствената причина да не те разкъсам на парчета е, че днес ми представи наистина добра идея. Все пак ми дължиш обяснение.
C$
C>
	__Пинки Фалън — 06.01.2000 г., 20:38 ч.__
	_До: Студио_
	_Копие:_
	_Относно: пиците_
	Здравейте, момчета. Донесоха шест вкусни горещи пици. 😀
	Елате и си вземете.
C$
C>
	__Лиам О’Кийф — 06.01.2000 г., 23:32 ч.__
	_До: Всички отдели_
	_Копие:_
	_Относно: справка_
	Някой да е още тук и да разполага със снимка на Лявото око* от Ти Ел Си**? Спешно ми трябва за рекламата на „Мако“. Мисля, че имаше такава в миналия брой на „Еф Ейч Ем“***, но единственото копие на нашия етаж е със слепнали страници. Благодаря.
	[* 1 Лиса Лопес — Лявото око (1971 — 2002). — Б.пр.]
	[** 2 Известна хип-хоп група, сформирана през 1991 г. — Б.пр.]
	[*** 3 Британско списание. — Б.пр.]
C$
C>
	__Найджъл Годли — 06.01.2000 г., 23:35 ч.__
	_До: Лиам О’Кийф_
	_Копие:_
	_Относно: справка_
	Аз съм тук! Съжалявам, но не съм чувал за Ти Ел Си. Имам чудесна снимка на Шерил Бейкър* (от най-добрите й дни с „Бъкс физ“**!), стига да не ти пречат дупките от кабарчетата — Найдж
	[* Британска певица, по-късно ТВ водеща. — Б.пр.]
	[** Британска поп група, спечелила наградата на „Евровизия“ през 1981 г. — Б.пр.]
C$
C>
	__Дейвид Крътън__/{pre}david_crutton@millershanks-london.co.uk{/pre} — __06.01.2000 г., 23:49 ч.__
	_До: Жесус да Силва_/{pre}jesus_dasilva@aol.com.port{/pre}
	_Копие:_
	_Относно: ЗДРАСТИ ОТ МАЙКА ТИ_
	ЖЕСУС СКАПИ СИНКО. ПРИВЕТ НА ТЕБ И НА ЦЯЛОТО СЕМЕИСТВО В ЛИСАБОН. КАКВО КАЖЕШ ЗА СТАРА ТИ МАЙКА НА КОМЮТЪР С Е-ПОЩА? АЗ ПОЧНА В ГОЛЯМА РЕКЛАМА КУМПАНИЯ И ЧИСТИ ОФФИС НА ГОЛЯМ ШЕФ. ВИЖДАМ НЕГОВ КОМЮТЪР РАБОТИ И МИСЛЯ ДА ПРОБВАМ АНГЛИСКИ И УМЕНИЯ ОТ КОМЮТЪР КУР НЕВЕДНЪЖ. КАК ТВОЕ УЧЕНИЯ И ГЛЕДАШ МАЛКА СЕСТРА САРА КАКТО АЗ ЗАРЪЧА? ТОВА МЯСТО Е ОТВРАТ. ТАЗ ВЕЧЕР ПОСЛЕДНО ВИЖДА МЪЖ КАРА МОМИЧЕ ГУБ РАБОТА А ПОСЛЕ ДА ПОКАЖЕ КАК НЕ ГО ГРИЖА ПРАВИ СЕКС С МЪЖ ОБЛЕЧЕН КАТ ЖЕНА НА МАСА. ПОСЛЕ АЗ ТРЯБВА ДА ЧИСТЯ. МОЛЯ СЕ НА САНТА МАРИЯ ЗА ДУШ НА ТОЗ ХОРА. КАЗВА НА ГОРКО МОМИЧЕ КОЕ ЗАГУБИ РАБОТА АЗ ЯВЯ НА СЪД ЗА НЕЯ И СВИДЕТЕЛ. СЕГА ОТИВА И ЧИСТЯ ТОАЛЕТ НА ШЕФ. ТЯ ИМА ЗЛАТНИ ЧЕШМИ И ПАРФЮМ ДЕТ МИРИШЕ КАТ ТВОЯ ЛЕЛЯ ТЕРЕЗА БОГ ДА Я ПРОСТИ. ОБИЧА ТЕ И МЪЧНО ЗА ТЕБ. МАМА
C$


>	Петък
>	7 януари 2000 г.

C>
	__Хариет Грийнбаум — 07.01.2000 г., 8:02 ч.__
	_До: Джеймс Грегъри; Кейти Филпот; Лиам О’Кийф; Пинки Фалън_
	_Копие:_
	_Относно: „Мако“_
	Добро утро на всички. Чакам ви в заседателната зала. Обсъждането на „Мако“ започва след десет минути.
C$
C>
	__Пинки Фалън — 07.01.2000 г., 8:06 ч.__
	_До: Хариет Грийнбаум_
	_Копие:_
	_Относно: „Мако“_
	Аз ще закъснея малко. Преработвам единия лозунг, за да сменя TLC с „Бък физ“. Лиам се извинява. Било среднощ, не знаел какво го прихванало… :)
C$
C>
	__Саймън Хорн — 07.01.2000 г., 8:35 ч.__
	_До: Дейвид Крътън_
	_Копие:_
	_Относно: ЛЮБОВ_
	Дейвид, току-що пристигам да лустросам за последно В КУТИЯТА Е и прочетох мейла ти.
	Огорчен съм от предположението ти, че ще напусна кораба в критичния момент. Никак не беше ми лесно да взема това решение.
	Нека, ако може, да ти изложа причините.
	Ти сам каза, че моята _idée grande_* решава проблема с „Кока-кола“.
	[* Велика идея (фр.). — Б.пр.]
	Днес ще ти представя новите сценарии, които ще оформят творческата сърцевина на кампанията. Хамалската работа оставям на сърцатите си и способни служители.
	Макар и на другия край на света, Мавриций е само на две щраквания с мишката. Ще си нося лаптопа, а и накарах Мелинда да ни настани в по-хубав хотел, за да съм в апартамент с видеофон и с факс.
	Това ще е щабквартирата ми за атаката на „Кока-кола“.
	Също така помолих Мелинда да ми резервира билети за всички обратни полети до Великобритания. В случай че ти потрябвам лично, повикай ме, и веднага пристигам.
	Ако си мислиш, че отивам да се забавлявам, грешиш. Мавриций беше зачеркнат от списъка на любимите ми курорти, след като Селин беше нападната там от едно крупие.
	Тя още не желае да говори за инцидента.
	Заминавам от чувство за дълг.
	Винс и Брет са твърде млади и зелени, за да поемат на плещите си бремето на такива снимки.
	Пък и… Не желая да си приписвам чужди заслуги, но сценарият за ЛЮБОВ беше плод именно на моето вдъхновение. Притеснявам се, че сами няма да успеят да възпроизведат вижданията ми.
	Надявам се това да уталожи съмненията ти, че по някакъв начин съм зарязал задълженията ти. Естествено, ако все още смяташ, че трябва да остана, веднага ще променя плановете си.
C$
C>
	__Саймън Хорн — 07.01.2000 г., 8:46 ч.__
	_До: Мелинда Шеридан_
	_Копие:_
	_Относно: ЛЮБОВ_
	Мел, веднага ми запази апартамент в „Le Touessrok“. Да е оборудван с видеофон, с факс и с компютърен модем.
	После ми резервирай билети за всички обратни полети за Великобритания.
	Ако Дейвид попита, кажи _une petite mensonge blanche_* — че съм те помолил за горното още вчера.
	[* Малка невинна лъжа (фр. непр.). — Б.пр.]
C$
C>
	__Дейвид Крътън — 07.01.2000 г., 8:58 ч.__
	_До: Всички отдели_
	_Копие:_
	_Относно: що за идиотщина!_
	Някой, който и да е, би ли ми обяснил какво търси този форд „Мондео“ на рецепцията? Едва не си счупих крака на него. Ако го видят от „Мако“, със сигурност ще се откажат от нас. Моля незабавно да бъде изкаран. Клиентът пристига след половин час.
@	Дейвид Крътън
@	Президент
C$
C>
	__Хариет Грийнбаум — 07.01.2000 г., 9:03 ч.__
	_До: Дейвид Крътън_
	_Копие:_
	_Относно: що за идиотщина!_
	Дейвид, не помниш ли, че снощи в 11 ч. ми звънна да ми съобщиш гениалното си хрумване да вкараме в рецепцията форд „Мондео“, за да покажем на клиента си от „Мако“ срещу каква сериозна конкуренция ще се изправи, когато пусне новия си модел? Джеймс и Кейти цяла нощ търсиха яркочервена кола (ти особено държеше на цвета), за да я изложат на рецепцията преди тазсутрешната презентация. Имаш ли представа как се намира специалист по сваляне на стъкла в 3,30 ч.?! Ти обаче се обаждаше от много шумен бар и може да не съм те разбрала правилно. Още ли искаш да изкараме форда?
C$
C>
	__Кен Пери — 07.01.2000 г., 9:06 ч.__
	_До: Всички отдели_
	_Копие:_
	_Относно: колата на рецепцията_
	Подкрепям забележката на Дейвид Крътън за колата на рецепцията. Ако си спомняте циркулярното ми писмо от 03.01. т. г., плочките на пода не са предвидени да издържат товари от сорта на автомобил. С това се анулира удължената гаранция, която бяхме издействали от доставчиците.
	Благодаря за съдействието и се радвам, че пак съм сред вас.
@	Кен Пери
@	Административен директор
C$
C>
	__Брет Топовлски — 07.01.2000 г., 9:09 ч.__
	_До: Всички отдели_
	_Копие:_
	_Относно: колата на рецепцията_
	Кен трябваше да спомене също, че за тези, които идват на работа с кола, в сутерена има прекрасен паркинг.
	Благодаря за съдействието.
@	Брет Топовлски
@	Административен зевзек
C$
C>
	__Мелинда Шеридан — 07.01.2000 г., 9:11 ч.__
	_До: Саймън Хорн_
	_Копие:_
	_Относно: ЛЮБОВ_
	Не обичам да цепя фоликула на две, миличък, но е _un petit mensonge blanc_*1 (тъй като _mensonge_*2 — съвсем правилно — е в мъжки род). На френскоговорещ остров като Мавриций такава _faux pas_*3 може вместо на маса с изглед към океана да те прати до кофите с помия от кухнята. _À bientôt._*4
	[*1 Справка, имейл на Саймън Хорн от 07.01.2000 г., 8:46 ч. — Б.пр.]
	[*2 Лъжа (фр.).— Б.пр.]
	[*3 Грешка стъпка (фр.). — Б.пр.]
	[*4 До скоро виждане! (фр.).— Б.пр.]
C$
C>
	__Дейвид Крътън — 07.01.2000 г., 9:12 ч.__
	_До: Хариет Грийнбаум_
	_Копие:_
	_Относно: що за идиотщина!_
	Естествено, помня, че ти се обадих. Да не съм изкуфял! Исках да проверя реакциите на току-що възстановения на работа Кен Пери. Той издържа изпита с отличие. Поздрави Джеймс и Кейти за находчивостта.
C$
C>
	__Дейвид Крътън — 07.01.2000 г., 9:14 ч.__
	_До: Саймън Хорн_
	_Копие:_
	_Относно: ЛЮБОВ_
	Заминаването ти за Мавриций зависи от следното:
	1. Оставяш новите си сценарии за „Кока-кола“ на Лорейн и се молиш на Бог, на Кришна или на шибаната вълшебна фея да ги одобря.
	2. После слагаш чиста риза и вратовръзка и отиваш на срещата с „Мако“, на която ще се усмихваш вежливо и ще издаваш подходящи звуци, когато Пинки и Лиам представят идеята си. И няма да споменаваш за Малкия и Големия, за Сути и Суип* или за каквито и да било други набедени комици.
	[* Кукли от британско детско предаване. — Б.пр.]
C$
C>
	__Саймън Хорн — 07.01.2000 г., 9:17 ч.__
	_До: Суси Джъдж-Дейвис_
	_Копие:_
	_Относно: пазар_
	Е, скъпа, явно ще се наложи да замина за Мавриций. Никак не ми се ходи, но Дейвид настоява.
	Когато дойдеш на работа, аз ще съм на срещата с „Мако“.
	Би ли ми доставила някои неща от първа необходимост?
	1. „Хауаян тропик“ — десети, шести и втори фактор.
	2. Балсам против комари. На „Бутс“ е най-ефикасен и без аромат.
	3. Шумозаглушител. Пак на „Бутс“.
	4. Чифт черни плувки „Спийдо“ — талия 44 (размерите им са невероятно малки).
	5. „Мандолината на кап. Корели“* и френски превод на което и да е произведение на Уил Селф**.
	[* Роман от британския писател Луис де Бърниерис (1954 г.). — Б.пр.]
	[** Британски писател и журналист (1961 г.). — Б.пр.]
	6. Душ гел „Поло спорт“.
	7. Многократна рецепта за валиум, прозак и нитразепам. (Нали имаш телефона на лекаря ми?).
	8. Ароматизатори „Крабтрий&Ивлин“ за куфара ми.
	9. Две-три тениски размер XL с най-нашумелите групи. „Дженезис“? „Супертрамп“? Вероятно ги знаеш по-добре от мен.
	Поискай ми от счетоводството 5000 лири в туристически чекове (в щатски долари) и 500 в местна валута.
	И направи резервация на Селин за „Чапни“* за почивните дни (използвай корпоративната ми кредитна карта).
	[* Верига балнеоложки центрове във Великобритания. — Б.пр.]
	Това ще посмекчи удара от новината, която ще й съобщя довечера — че няма да заминем за Виена при любимите й липицанери*.
	[* Порода коне. — Б.пр.]
C$
C>
	__Саймън Хорн — 07.01.2000 г., 9:23 ч.__
	_До: Хариет Грийнбаум_
	_Копие:_
	_Относно: „Мако“_
	Не можем да си позволим нов провал с този клиент.
	Ето защо реших да дойда на срещата.
	Честно казано, за да успеете да му пробутате рекламата на Пинки, ще ви е нужно моето влияние над него.
	Ако разпределяш местата, сложи ме начело на масата, а Пинки и Лиам — до количката за кафе.
	Да има някаква полза от тях.
@	Сай
C$
C>
	__Брет Топовлски — 07.01.2000 г., 9:33 ч.__
	_До: Всички отдели_
	_Копие:_
	_Относно: маце_
	С Винс заминаваме за седмица (Мавриций, снимки, манекенки по монокини, мързелуване) и някой трябва да храни котката му. Има ли желаещи от Тутинг? Награда: безмитни стоки по ваш избор и право първи да видите изключителни кадри с манекенка, сваляща екипа си в името на изкуството.
@	Брет (от името на Винс)


	П.С. Той би ви писал сам, но още не си е разопаковал новичкия компютър.
C$
C>
	__Найджъл Годли — 07.01.2000 г., 9:37 ч.__
	_До: Брет Топовлски_
	_Копие:_
	_Относно: маце_
	Аз живея близо до Тутинг — в слънчевия Балам, и за мен ще е удоволствие. Какво предпочита? Моята си пада по „Гурмей Голд“, „Дък&Гус“ и не можеш да я излъжеш с по-долнопробни марки. Котки! Обади се — Найдж
C$
C>
	__Брет Топовлски — 07.01.2000 г., 9:45 ч.__
	_До: Найджъл Годли_
	_Копие:_
	_Относно: маце_
	Той се надяваше да се отзове някоя мацка, която да се влюби в него заради изисканата му колекция от компактдискове (Марая, Уитни, Бритни), но и ти ставаш. Благодаря. Котаракът се казва Бруно (голям, черен, гола вода в битките). Винс после ще ти даде ключовете.
C$
C>
	__Суси Джъдж-Дейвис — 07.01.2000 г., 9:51 ч.__
	_До: Творчески отдел_
	_Копие:_
	_Относно: не мога да свърша всичко_
	Вероятно знаете, че Зоуи днес е „на погребение“ (!!!). Обикновено я прикривам, но сега съм затънала до уши в подготовката за пътуването на Сай до Мавриций. Може би поне веднъж ще минете без моята помощ.
C$
C>
	__Дейвид Крътън — 07.01.2000 г., 10:01 ч.__
	_До: Даниъл Уестбридж_
	_Копие:_
	_Относно: „Кимбел“_
	Дължиш ми обяснение, и то дяволски добро. Маркетинговата директорка на „Кимбел“ току-що ми съобщи, че късат договора с нас. Твърди, че два месеца чакала да насрочим презентация за „Свръх суха“. Предложих да й представим идеите си (имаме ли такива?) още днес следобед, но тя вече била се уговорила с други агенции. Защо не знам нищо по въпроса? Ако отвърнеш, че и ти не знаеш, защо, по дяволите?! Нали си директор на връзки с клиентите? Трябва ли да ти покажа в речника какво значи това? От „Кимбел“ печелехме по 250 хил. лири, повечето от които миналата година отидоха за твоята премия. Побързай да замразиш строителството на плувния си басейн сега няма да видиш и шилинг. В кабинета ми! Веднага!
C$
C>
	__Дейвид Крътън — 07.01.2000 г., 10:20 ч.__
	_До: Всички отдели_
	_Копие: Джеймс Вайсмюлер / james_f_weissmuller@millershanks-ny.co.usa_
	_Относно: „Кимбел“_
	След дълги терзания предпочетохме да се откажем от „Санитарни продукти «Кимбел»“ поради непримирими творчески различия. През последните няколко седмици им представихме редица новаторски идеи, но напразно. Ставаше все по-очевидно, че няма да успеем да се споразумеем, без да отстъпим от творческото си кредо. В резултат решихме, че е против основополагащите принципи на „Милър-Шанкс“ да предлага на клиента си продукт, в който не вярва безрезервно. И беше неизбежно пътищата ни да се разделят. Желаем им успех в търсенето на нова агенция.
	Бих искал да се възползвам от възможността да благодаря на всички, които се трудиха упорито за този труден клиент и създадоха отлични реклами.
	Хубавото е, че има много марки санитарни продукти, които плачат за уникалния подход на „Милър-Шанкс“. След като се освободихме от „Кимбел“, да запретнем ръкави и да спечелим нова!
@	Дейвид Крътън
@	Президент
C$
C>
	__Брет Топовлски — 07.01.2000 г., 10:27 ч.__
	_До: Лиам О’Кийф_
	_Копие:_
	_Относно: отървахме се!_
	Ура! Все пак не се наложи да оправяме бакиите ви с „Кимбел“. Като си помисля, че бях готов да си помъкна скицника и молива на Мавриций, за да се боря с тях! Сега как ще си запълня времето?! Нямам представа. Казах ти, че отиваме на Мавриций, нали?
C$
C>
	__Даниъл Уестбрук — 07.01.2000 г., 10:35 ч.__
	_До: Дейвид Крътън_
	_Копие:_
	_Относно: „Кимбел“_
	Дейвид, ядът ти е напълно основателен. Както ти казах, аз бях не по-малко учуден от теб, че срещаме трудности с този клиент. Бъди сигурен, че виновникът се знае и ще получи сериозно наказание.
	Джеймс Грегъри вече няма да е толкова самоуверен.
	Обещавам, че докато съм на ръководна длъжност в „Милър-Шанкс“, това няма да се повтори. Дали, като директор на връзки с клиенти, да не организирам работна група, която да създаде система за ранно предупреждение, за да се предотвратят подобни случаи?
	Ако си съгласен, ще се заема с нея, щом се върна от Мавриций.
C$
C>
	__Рейчъл Стивънсън — 07.01.2000 г., 10:40 ч.__
	_До: Всички отдели_
	_Копие:_
	_Относно: Чандра Капур_
	След десетгодишна служба Чандра реши да се оттегли от агенцията, за да се посвети на семейството си. Той беше първият ни директор по информационни технологии и на него дължим включването на „Милър-Шанкс“ в електронната революция.
	Ще ни липсва, но му желаем всичко хубаво за в бъдеще!
	До назначаването нов директор длъжността ще се изпълнява от Питър Ренкуист. Нека го подкрепим в отговорната му работа.
@	Рейчъл Стивънсън
@	Личен състав
C$
C>
	__Кейти Филпот — 07.01.2000 г., 11:07 ч.__
	_До: Лиам О’Кийф_
	_Копие:_
	_Относно: яко!!!_
	Страхотна презентация! Още ме побиват тръпки — Кейти Ф
C$
C>
	__Хариет Грийнбаум — 07.01.2000 г., 11:10 ч.__
	_До: Дейвид Крътън_
	_Копие:_
	_Относно: „Мако“_
	Съжалявам за „Кимбел“, но ето и една добра новина. Срещата с „Мако“ мина чудесно. Основното: клиентът е изключително доволен; прие всичко без забележки; Пинки и Лиам бяха невероятни; Саймън си мълчеше. По-късно ще те информирам подробно.
C$
C>
	__Саймън Хорн — 07.01.2000 г., 11:12 ч.__
	_До: Дейвид Крътън_
	_Копие:_
	_Относно: „Мако“_
	Мисля, че спасих положението.
	Идеята на Пинки беше на път да бъде отхвърлена тотално поради причините, които изтъкнах. С една дума, клиентът забеляза грешките.
	Макар че бях съгласен с него, аз се намесих, за да го успокоя.
	Не е очарован от предложението, но тъй като вярва в преценката ми, готов е да приеме нашите препоръки.
	Поне сведох загубата на клиенти до един.
@	Сай
C$
C>
	__Хариет Грийнбаум — 07.01.2000 г., 11:16 ч.__
	_До: Пинки Фалън; Лиам О’Кийф_
	_Копие: Саймън Хорн; Дейвид Крътън_
	_Относно: „Мако“_
	Искам да ви благодаря. Благодаря ви, че зарязахте всичко, за да ни измъкнете от кашата. Благодаря ви, че за кратко време създадохте прекрасна реклама. Благодаря ви също, че я представихте с такъв апломб. Задължена съм ви!
C$
C>
	__Джеймс Грегъри — 07.01.2000 г., 11:17 ч.__
	_До: Хариет Грийнбаум_
	_Копие:_
	_Относно: приземяване_
	След триумфа с „Мако“ току-що бях наруган от Дан заради фиаското с „Кимбел“? Може ли да поговорим?


#	{m small}Приложение{/m}
	{m small}Даниъл Уестбрук — 07.01.2000 г., 10:42 ч.{/m}
	{m small}До: Джеймс Грегъри{/m}
	{m small}Копие:{/m}
	{m small}Относно: „Кимбел“{/m}
	{m small}Джеймс, според мен тази бъркотия е само твое дело. Ако си се чувствал несигурен, защо, за бога, не поиска помощ? Явно неправилно съм решил, че си готов да поемеш по-големи отговорности. Ще се опитам да те предпазя от гнева на Дейвид. Когато се върна от Мавриций, ще си поговорим откровено за бъдещето ти. Дотогава трябва да си по-нисък и от тревата.{/m}
C$
C>
	__Дейвид Крътън — 07.01.2000 г., 11:20 ч.__
	_До: Хариет Грийнбаум; Пинки Фалън_
	_Копие:_
	_Относно: обяд_
	Сигурно има какво да ми разкажете за „Мако“. Искам също така да обсъдя някои въпроси с вас. Тъй като Саймън и Даниъл другата седмица ще са извън страната, върхът опустява. Да си поговорим на обяд. В 12,50 ч. колата ми тръгва за „Мирабел“. Чакам ви в нея.
C$
C>
	__Саймън Хорн — 07.01.2000 г., 11:23 ч.__
	_До: Дейвид Крътън_
	_Копие:_
	_Относно: обяд_
	Тъй като другата седмица няма да ме има, трябва да се видим и да поговорим за „Кока-кола“.
	Свободен ли си на обяд?
C$
C>
	__Дейвид Крътън — 07.01.2000 г., 11:25 ч.__
	_До: Саймън Хорн_
	_Копие:_
	_Относно: обяд_
	Не.
C$
C>
	__Саймън Хорн — 07.01.2000 г., 11:28 ч.__
	_До: Хариет Грийнбаум_
	_Копие:_
	_Относно: обяд_
	През последните няколко дена имахме доста разногласия.
	Предлагам да се опитаме да ги изгладим.
	Обяд?
	Аз черпя.
@	Сай
C$
C>
	__Хариет Грийнбаум — 07.01.2000 г., 11:31 ч.__
	_До: Саймън Хорн_
	_Копие:_
	_Относно: обяд_
	Не мога, Саймън. Заета съм.
C$
C>
	__Саймън Хорн — 07.01.2000 г., 11:34 ч.__
	_До: Пинки Фалън_
	_Копие:_
	_Относно: обяд_
	Разбирам, че не всичко между нас е тип-топ.
	Но трябва да знаеш, че аз все още много те уважавам.
	Да заровим томахавката и да изгладим недоразуменията?
@	Сай
C$
C>
	__Пинки Фалън — 07.01.2000 г., 11:39 ч.__
	_До: Саймън Хорн_
	_Копие:_
	_Относно: обяд_
	Съжалявам, Саймън, но имам други планове. Обади ми се следобед… :)
C$
C>
	__Лиам О’Кийф — 07.01.2000 г., 11:53 ч.__
	_До: Лорейн Палистър_
	_Копие:_
	_Относно: обяд_
	Сутринта бях невероятен. В „Мако“ ме обожават. Възнагради ме на обяд.
C$
C>
	__Лорейн Палистър — 07.01.2000 г., 11:58 ч.__
	_До: Лиам О’Кийф_
	_Копие:_
	_Относно: обяд_
	Не мога. Ще пазарувам. Ти непрекъснато ми губиш бикините. Трябват ми нови.
C$
C>
	__Лиам О’Кийф — 07.01.2000 г., 12:03 ч.__
	_До: Кейти Филпот_
	_Копие:_
	_Относно: обяд_
	Да обядваме заедно? Тъкмо ще ме запознаеш с тръпките си.
C$
C>
	__Кейти Филпот — 07.01.2000 г., 12:06 ч.__
	_До: Лиам О’Кийф_
	_Копие:_
	_Относно: обяд_
	Боже, каква чест! С удоволствие — Кейти Ф
C$
C>
	__Саймън Хорн — 07.01.2000 г., 12:10 ч.__
	_До: Кейти Филпот_
	_Копие:_
	_Относно: обяд_
	Много приятно ми беше да се запознаем на презентацията за „Мако“.
	Ти си глътка свеж въздух от алпийската му разновидност.
	Уморената ни агенция има нужда от твоята позитивна енергия и ентусиазъм.
	Да спомогнем за сближаването на отделите ни.
	Да започнем с обяд?
@	Сай
C$
C>
	__Кейти Филпот — 07.01.2000 г., 12:13 ч.__
	_До: Саймън Хорн_
	_Копие:_
	_Относно: обяд_
	Моята скромна особа поканена на обяд от една от живите легенди в рекламата?! Много, много бих искала да приема, но се боя, че съм заета. Може би друг път? Кейти Ф
C$
C>
	__Саймън Хорн — 07.01.2000 г., 12:19 ч.__
	_До: Суси Джъдж-Дейвис_
	_Копие:_
	_Относно: обяд_
	Затрупан съм с работа. Не мога да мръдна за обяд.
	Ще отскочиш ли към един да ми вземеш някакъв сандвич?
	Шунка, моцарела, питка с няколко капки зехтин.
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __07.01.2000 г., 12:26 ч. (14:26 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: наваксвам_
	Съжалявам, че бях затихнал на електронния фронт, но петък преди обяд е време за сплотяване. Тогава образуваме кръгове, хванати за ръце, и обсъждаме откровено проблемите си. Няма никакви ограждения и всички — от малката куриерка до голямото добрутро като мен — говорим без задръжки. Днес се забавихме, защото Астрид — малката куриерка — беше донесла кученцата си да им се порадваме.
	Но ето ме отново в киберпространството и съжалявам за загубата на „Кимбел“. Ала може би ще установиш, че всяка злина носи добрини.
	Ти пазиш тайнствено мълчание по въпроса за „Кока-кола“. Разбирам, че си предпазлив заради творящия си директор и че не искаш да нараниш чувствата му, но трябва скоро да дадеш зелена светлина на „Готин поп“. Има още много работи по него!
@	Адиос — Перти
C$
C>
	__Даниъл Уестбрук — 07.01.2000 г., 12:33 ч.__
	_До: Саймън Хорн_
	_Копие:_
	_Относно: обяд_
	Саймън, поздравления за прекрасната презентация за „Мако“! Току-що срещнах малката Кейти и тя бе във възторг. Бих искал да те поканя на обяд, за да отбележим триумфа ти. Трябва и да обсъдим някои въпроси. Не само снимките, а и на кого да възложим задълженията си, докато ни няма. Като директори съответно на връзки с клиенти и на творческия отдел, не бива да пропускаме нищо. Обади се, ако си свободен.
C$
C>
	__Саймън Хорн — 07.01.2000 г., 12:36 ч.__
	_До: Даниъл Уестбрук_
	_Копие:_
	_Относно: обяд_
	Бързам да си разчистя нещата преди заминаване.
	Но мога да отделя малко време. В „Айви“?
C$
C>
	__Брет Топовлски — 07.01.2000 г., 12:41 ч.__
	_До: Лиам О’Кийф_
	_Копие:_
	_Относно: обяд_
	Би ли желал в обедната си почивка да ни помогнеш с Вин да си изберем по-секси бански? (За екскурзията ни до Мавриций, ако се чудиш.) Хайде, знаеш, че го искаш.
C$
C>
	__Лиам О’Кийф — 07.01.2000 г., 12:47 ч.__
	_До: Брет Топовлски_
	_Копие:_
	_Относно: обяд_
	__Чупката! Зает съм.__
	(Подготвям се психически за шведската тройка, ако се чудиш.)
C$
C>
	__Саймън Хорн — 07.01.2000 г., 12:50 ч.__
	_До: Суси Джъдж-Дейвис_
	_Копие:_
	_Относно: обяд_
	Къде си, по дяволите? Имам да ти възложа милион и една задачи.
	Както и да е, зарежи сандвича. Явно трябва сам да се погрижа за обяда си.
	Преди да съм умрял от глад.
C$
C>
	__Найджъл Годли — 07.01.2000 г., 13:06 ч.__
	_До: Всички отдели_
	_Копие:_
	_Относно: обяд_
	Агенцията май опустя. Но ако е останал някой, аз (пак) съм направил твърде много сандвичи със сирене. Елате да ги опитате — Найдж
C$
C>
	__Суси Джъдж-Дейвис — 07.01.2000 г., 15:21 ч.__
	_До: Саймън Хорн_
	_Копие:_
	_Относно: обяд_
	Скъпи, съжалявам, че ме нямаше, но досега съм пазарувала. Всичко ти купих. Намерих ти и страхотни очила „Версаче“! Тъкмо за теб са и са само 269 лири. Платих ги с кредитната ти карта. Дано не се разсърдиш — едва ли, щом ги видиш. Взех ти и тениски — с „Рейдж ъгейнст дъ машин“ и с „Мегадет“. Не съм ги чувала, но продавачът ме увери, че били много яки. Купих ти и бейзболна шапка „Томи Бой“. С нея ще си трепач! Сигурно още си на обяд. Ако се върнеш до няколко минути, отивам до банката за валутата… _Сх_
C$
C>
	__Кейти Филпот — 07.01.2000 г., 15:41 ч.__
	_До: Лиам О’Кийф_
	_Копие:_
	_Относно: хиляди благодарности_
	Благодаря за обяда. Беше супер! И да, бих искала да се видим във вторник. Никога не съм била на „рейв парти“!!! Ще трябва да си купя по-яка дрешка.
C$
C>
	__Дейвид Крътън — 07.01.2000 г., 16:03 ч.__
	_До: Всички отдели_
	_Копие:_
	_Относно: делегиране_
	Както повечето от вас знаят, другата седмица Саймън Хорн и Даниъл Уестбрук ще отсъстват от агенцията заради особено важните снимки за ЛЮБОВ. След съгласуване с мен те решиха да делегират функциите си на Пинки Фалън и на Хариет Грийнбаум. Творческите идеи ще се представят за одобрение на Пинки и тя ще решава свързаните с тях проблеми.
	С въпроси от рекламоведно естество ще се занимава Хариет. В отсъствието на Даниъл тя ще поеме и кампанията за „Кока-кола“. Дайте им своята подкрепа, както ще сторим ние със Саймън и с Даниъл.
	И за да приключим седмицата с приповдигнато настроение, ще спомена сутрешната среща с „Мако“. Клиентът току-що се обади да ми благодари за „най-професионалната презентация“, на която е присъствал. Браво на тези, които я подготвиха, и по-специално на Хариет, на Пинки и на Лиам О’Кийф.
	Приятен уикенд! Другият ще бъде работен, тъй като следващия понеделник е конкурсът за „Кока-кола“.
@	Дейвид Крътън
@	Президент
C$
C>
	__Дейвид Крътън — 07.01.2000 г., 16:07 ч.__
	_До: Саймън Хорн; Даниъл Уестбрук_
	_Копие:_
	_Относно: делегиране_
	Сигурно вече сте прочели предишния ми мейл и едва ли сте доволни. Исках да обсъдя тези въпроси с вас, но не ви намерих. (На козметик ли бяхте, или стягахте куфарите „Луи Вюитон“?) Ако не ви харесва, кофти. Слънцето на Мавриций ще уталожи мъката ви.
C$
C>
	__Мелинда Шеридан — 07.01.2000 г., 16:10 ч.__
	_До: Саймън Хорн; Даниъл Уестбрук; Винс Дъглас; Брет Топовлски_
	_Копие:_
	_Относно: готови, на старт…_
	Трябва да намерим време да проверим дали сме напълно готови за изпитанието, което започва от утре. В будоара ми в 17:30 ч.? Даниъл и Саймън, сложила съм „Сансер“* да се изстудява. Брет и Винсънт, имам „Тенънтс супер“**.
	[* Марка френско вино. — Б.пр.]
	[** Шотландска алкохолна бира. — Б.пр.]
C$
C>
	__Даниъл Уестбрук — 07.01.2000 г., 16:29 ч.__
	_До: Саймън Хорн_
	_Копие:_
	_Относно: ужасен развой_
	Ако четеш това, значи си се върнал и си видял мейлите на Дейвид. Както изглежда, опасенията ни се сбъднаха. Сега най-добре е да приемем този _fait accompli_* с охота, а на Мавриций да подготвим контраудар.
	[* Свършен факт (фр.). — Б.пр.]
C$
C>
	__Саймън Хорн — 07.01.2000 г., 16:32 ч.__
	_До: Даниъл Уестбрук_
	_Копие:_
	_Относно: ужасен развой_
	Съгласен.
	Да обединим сили.
C$
C>
	__Брет Топовлски — 07.01.2000 г., 16:35 ч.__
	_До: Лиам О’Кийф_
	_Копие:_
	_Относно: готови за сърф_
	Върна ли се от обяд? Къде беше, по дяволите? Не си бил с Лол, защото я срещнахме в Сохо. Пак ли си палувал? И щом Пинки ще е творчески директор, ти заместник ли й се падаш? С „господине“ ли да се обръщаме към теб? Както и да е, ела да видиш какво купихме. Вин си хареса неопренов костюм за сърф. А тоя полузаспал кретен дори не умее да плува!
C$
C>
	__Саймън Хорн — 07.01.2000 г., 16:37 ч.__
	_До: Хариет Грийнбаум_
	_Копие:_
	_Относно: поздравления_
	Браво, Хариет! Удава ти се възможност да излезеш от малко потискащата сянка на Даниъл и да блеснеш.
	Знаех си, че ще успееш.
	Напоследък бях малко несправедлив към теб.
	Но то е, защото и двамата имаме невероятно високи стандарти.
	Приеми предизвикателството и спечели „Кока-кола“ с моята реклама.
@	Сай
C$
C>
	__Даниъл Уестбрук — 07.01.2000 г., 16:38 ч.__
	_До: Дейвид Крътън_
	_Копие:_
	_Относно: делегиране_
	Взе ми думите от устата. Записал си бях час да вляза днес при теб и да ти препоръчам Хариет да поеме задълженията ми по време на неизбежното ми отсъствие. Не се сещам за по-способен заместник от нея. Що се отнася до преустройството на творческия отдел, мисля, че и това е отличен ход. Саймън напоследък е поуморен и не в най-добрата си форма. Като директор, Пинки ще придаде на творческия ни ресурс точната доза енергия, от която се нуждае. Сега ще си поговоря с Хариет, за да се уверя, че е напълно подготвена за това, което я чака.
C$
C>
	__Даниъл Уестбрук — 07.01.2000 г., 14:42 ч.__
	_До: Хариет Грийнбаум_
	_Копие:_
	_Относно: тънък лед_
	Впечатлен съм, Хариет. Трябва да ти кажа, че съм възхитен от лукавостта ти. Все пак бих искал да ти дам един приятелски съвет. Нямаше да се издигна до директор на връзки с клиенти на една от първите 20 рекламни агенции в света, ако не умеех да защитавам интересите си. Вече си сред големите риби. Сигурна ли си, че си готова за това?
C$
C>
	__Дейвид Крътън– 07.01.2000 г., 16:43 ч.__
	_До: Даниъл Уестбрук_
	_Копие:_
	_Относно: делегиране_
	Много ти благодаря, че одобряваш постъпката ми. Чувствам се по-сигурен, когато знам, че ме подкрепяш. Всъщност, пишейки това, се сещам, че досега не съм взел решение, с което ти да не си бил напълно и безрезервно съгласен. Забележително!
C$
C>
	__Хариет Грийнбаум — 07.01.2000 г., 16:44 ч.__
	_До: Даниъл Уестбрук_
	_Копие:_
	_Относно: тънък лед_
	Благодаря за съвета. Следващата седмица явно ще е доста трудна и ще имам нужда от помощ, за да справя. Приятно пътуване, Даниъл!
C$
C>
	__Лиам О’Кийф — 07.01.2000 г., 16:45 ч.__
	_До: Лорейн Палистър_
	_Копие:_
	_Относно: „Радостта от секса“*; с. 13, 48, 97, 122…_
	[* Книга от Александър Къмфърт (1920 — 2000 г.) — лекар, анархист и пацифист. — Б.пр.]
	Надървен съм. Какво ще правиш довечера?
C$
C>
	__Саймън Хорн — 07.01.2000 г., 16:47 ч.__
	_До: Пинки Фалън_
	_Копие:_
	_Относно: недопустимо поведение_
	Много, много ти благодаря! Ето как ми се отплащаш, задето си затворих очите за предателството ти с „Мако“ и ти дадох още една възможност. Не за първи път се възползват от добрата ми душа и сигурно няма да е за последен.
	Радвай се на краткото си директорстване, Пинки. Аз ще се върна след седмица. И ти пак ще станеш редова рекламистка.
@	Сай
C$
C>
	__Саймън Хорн — 07.01.2000 г., 16:51 ч.__
	_До: Дейвид Крътън_
	_Копие:_
	_Относно: делегиране_
	Все пак смятам, че можех да изпълнявам директорските си функции и от временния си офис на Мавриций.
	Но ти си взел решение.
	Така да бъде.
	Дали с Пинки да не дойдем днес при теб, за да й разясним изискванията си за В КУТИЯТА Е?
@	Сай
C$
C>
	__Лорейн Палистър — 07.01.2000 г., 16:52 ч.__
	_До: Лиам О’Кийф_
	_Копие:_
	_Относно: „Радостта от секса“; с. 13, 48, 97, 122…_
	Не мога довечера. Ще посрещам Деби, а после ще вършим женски работи — ще си мием косите, ще си разменяме съвети за бельо и грим, знаеш как е. Събирай сили. Звънни ми сутринта. Не много рано.
C$
C>
	__Дейвид Крътън — 07.01.2000 г., 16:56 ч.__
	_До: Саймън Хорн_
	_Копие:_
	_Относно: делегиране_
	Няма нужда. Аз я запознах с идеята ти и Пинки я схвана. Дори вече й хрумнаха някои подобрения. Ти се прибери и се подготви за заслужената си почивка.
C$
C>
	__Саймън Хорн — 07.01.2000 г., 16:59 ч.__
	_До: Суси Джъдж-Дейвис_
	_Копие:_
	_Относно: аналгин_
	Мигрена, мигрена…
C$
C>
	__Лиам О’Кийф — 07.01.2000 г., 17:06 ч.__
	_До: Кейти Филпот_
	_Копие:_
	_Относно: планове_
	Довечера?
C$
C>
	__Кейти Филпот — 07.01.2000 г., 17:12 ч.__
	_До: Лиам О’Кийф_
	_Копие:_
	_Относно: планове_
	Два пъти в един ден!!! Не мога. Ще водя майка на „Котките“. Това е коледният й подарък и не бива да я разочаровам. Желая ти невероятен уикенд — Кейти Ф
C$
C>
	__Лиам О’Кийф — 07.01.2000 г., 17:17 ч.__
	_До: Брет Топовлски_
	_Копие:_
	_Относно: планове_
	Какво ще правите с Вин? Да започнем от БЗ? Видяхте ли нелепите цайси на Хорн? Твърди, че облекчавали мигрената му. Нещастникът май е превъртял. Мисли си, че е от „Бекстрийт бойс“.
C$
C>
	__Брет Топовлски — 07.01.2000 г., 17:20 ч.__
	_До: Лиам О’Кийф_
	_Копие:_
	_Относно: планове_
	Тази вечер не мога. Трябва да се прибера и да си приготвя багажа, да си намеря паспорта и да си легна рано, защото, както вероятно знаеш, _сутринта отлитаме за Мавриций — царството на голите мацки и на неприлично богатите_… О, майната му! В пет ще пием бира в кабинета на Мел. Ела и ти, а после ще продължим. Ходи ли ти се на клуб? Не ми говори за очилата на Хорн. Цяла седмица ще им се „наслаждавам“. Не е нужно да ми напомняш.
C$
C>
	__Саймън Хорн — 07.01.2000 г., 17:23 ч.__
	_До: Брет Топовлски; Винс Дъглас_
	_Копие:_
	_Относно: бъдете готови_
	Ако смятате, че другата седмица ще се излежавате на плажа, потънали в онанистки фантазии, грешите.
	Ще имате доста работа.
	Винс, вземи си маркери и много хартия.
	Брет, да не си забравиш лаптопа. Поискай от ИТ да ти сложат модем, за да пишеш до агенцията.
	После да не чувам неумели извинения, че не можете да си изпълнявате задълженията поради липса на връзка.
C$
C>
	__Саймън Хорн — 07.01.2000 г., 17:29 ч.__
	_До: Творческия отдел_
	_Копие:_
	_Относно: в мое отсъствие…_
	Не бих посочил Пинки за своя заместничка, ако нямах пълна вяра в преценката й.
	Очаквам и вие да я проявите.
	И макар че ще съм на хиляди километри оттук, далеч от очите този път няма да значи и далеч от ума.
	Настоявам да бъда държан в течение на всяка промяна. Ще искам от Пинки и от Суси ежедневни доклади за работата ви.
	Зарадвайте ме със стабилен напредък.
	При проблеми винаги може да ме намерите. Суси знае телефона и факса ми.
	А има и е-поща.
	Чака ни много работа, дами и господа. Докато котката я няма, мишките ще се трудят като пчелички.
@	Сай
C$
C>
	__Саймън Хорн — 07.01.2000 г., 17:36 ч.__
	_До: Мелинда Шеридан_
	_Копие:_
	_Относно: извинения_
	Мелинда, боя се, че няма да мога да присъствам на соарето ти.
	Трябва да свърша доста неща, за да съм сигурен, че агенцията няма да пропадне, щом се кача на самолета.
	Ще се видим на летището.
@	Сай
C$
C>
	__Саймън Хорн — 07.01.2000 г., 17:42 ч.__
	_До: Суси Джъдж-Дейвис_
	_Копие:_
	_Относно: такси_
	Тази седмица ти беше моят ангел пазител. Много ти благодаря, съкровище.
	Последна задачка, преди да ти кажа _„adieu“_*.
	[* Довиждане (фр.). — Б.пр.]
	Поръчай ми две таксита. Едното — да откара багажа ми вкъщи. А с другото ще отида в „Граучо“. Имам отчаяна нужда от правилно сервирано мартини и цивилизована компания.
	Обади се на Селин, че ще позакъснея — съвещание с Дейвид, знаеш си урока. Помоли я да ми приготви стандартните неща за пътуване заедно с кожения калъф за костюми и по-малкия куфар „Мълбъри“.
	Това е, махам ти се от главата. Опитай се другата седмица да си починеш.
C$
C>
	__Суси Джъдж-Дейвис — 07.01.2000 г., 17:53 ч.__
	_До: Саймън Хорн_
	_Копие:_
	_Относно: такси_
	Такситата пристигат след десет минути. Селин е инструктирана (трябва да те предупредя, че беше доста хладна). И благодаря, с удоволствие бих си починала, но ще държа подопечните ти под око. Никак не ми се иска да те разочароват. Много ще ми липсваш… _Сх_
C$


>	Неделя
>	9 януари 2000 г.

C>
	__Найджъл Годли — 09.01.2000 г., 14:21 ч.__
	_До: Всички отдели_
	_Копие:_
	_Относно: почивка!_
	Най-после захлупих химикала си. Сега ще седна в заседателната зала с крака на масата и ще гледам повторението на „В Ийст Енд“*. Дали горкият Иан ще преодолее раздялата с Мел? Ако има още някой, чакам ви там.
	[* Известен британски ТВ сериал — Б.пр.]
@	Найдж
C$


>	Понеделник
>	10 януари 2000 г.

C>
	__Брет Топовлски__/{pre}brett_topowlski@millershanks-london.co.uk{/pre} — __10.01.2000 г., 4:20 ч. (8:20 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: МАВРИЦИЙ: ДЕН ПЪРВИ_
	Тъкмо се спускахме за кратка почивка в Бахрейн, когато от 16 Е се чу пукот. Лизи от ЛЮБОВ се гърчеше от болки. Силиконът в едната й гърда беше се пръснал. Изглежда, от атмосферното налягане. Наложи се капитанът да попита: „Има ли лекар в самолета?“ — отзоваха се четирима и се изпотрепаха кой пръв да опише случая в „Ланцет“*. Когато кацнахме, откараха я в болница. Вин беше съкрушен. Заплюл си я беше като средство за облекчаване на стреса. Останаха ни пет манекенки.
	[* Медицинско списание. — Б.пр.]
	На Мавриций настроението ни се приповдигна. Вин подшушна на митничарите за подвижната аптека на Хорн и те го дръпнаха настрани. Пристигна в хотела след шест ча`са — ходеше като човек, претърсен до голо. Веднага се качи в апартамента си и не се е показвал повече. Дано не мръдне оттам до края — педераст!
	Този остров е невероятен — без майтап. Зърнахме Мартин Маккъчън от „В Ийст Енд“ — по прашка — страшна работа! И французойката от „37,2 градуса сутринта“*. Снощи Вин я заби в бара, а тя му отвърна: „Върви на майната си!“, с най-сексапилния акцент, който някога си чувал. Не бях виждал мъж да се надървя така, когато го отсвирват.
	[* Френски филм (1986 г.). — Б.пр.]
	Вин, Мел и Нейтан отпрашиха да търсят места за снимки. Аз току-що закусих на верандата си (представяш ли си — в петзвезден хотел да не предлагат „ХП сос“*!) Манди (97-64-91. Хобита: аеробика, танци, дърпане на трактор — сериозно!) май се събуди. Още е разстроена от нещастието с Линзи и ще се наложи да я утешавам. Както казва невероятният Джей-З**, труден живот!
	[* Известен сос за месо, произвеждан в Бирмингам. — Б.пр.]
	[** Американски рапър. — Б.пр.]
	Ти къде се загуби в петък вечерта? Свали ли барманката от Босна? Вин така се надруса, че щеше да изпусне самолета. Едва го свестих в чакалнята на „Хийтроу“.
C$
C>
	__Саймън Хорн__/{pre}simon_horne@millershanks-london.co.uk{/pre} — __10.01.2000 г., 4:48 ч. (8:48 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: задачки_
	1. Щом дойдеш, обади се на лекаря ми и поръчай още лекарства. После веднага ми ги изпрати по Ди Ейч Ел. Неграмотните селяндури на тукашната митница явно не са чували за прозак и ми го конфискуваха.
	2. Когато Пинки благоволи да се появи, кажи й да ми прати по факса всички материали за „Кока-кола“.
	3. Ако Дейвид въобще прояви интерес, предай му, че преживявам същински кошмар.
C$
C>
	__Дейвид Крътън — 10.01.2000 г., 8:22 ч.__
	_До: Зоуи Кларк_
	_Копие:_
	_Относно: страхотно начало_
	Къде си, по дяволите? Рейчъл не ти ли обясни, че като моя секретарка, започваш работа в осем? Вече не си в хипарската комуна, наречена „творчески отдел“. Сега отивам на среща в банката. Когато най-сетне се появиш, съветвам те да помислиш малко върху новите си задължения.
C$
C>
	__Пинки Фалън — 10.01.2000 г., 8:45 ч.__
	_До: Творчески отдел_
	_Копие:_
	_Относно: нова система_
	Бих искала тази седмица да изпробваме по-различен начин на работа. Предлагам всеки ден да се събираме и да обсъждаме идеите си с по-конструктивен, не толкова враждебен тон. Това може да породи по-голямо усещане за съпричастност към тях. Първата сбирка е днес, в 12:30 ч., в заседателната зала. Ще ви чакам там. И нека посрещнем новата секретарка — Лорейн, с усмивка. Тя седи на бюрото на Зоуи… :)
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __10.01.2000 г., 9:01 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: задачки_
	Горкичкият! Докторът ти пише нови рецепти и още утре ще получиш лекарствата.
	Не желая да разпространявам клюки, но трябва да знаеш някои неща. Пинки току-що пусна общ _е_ за нова система за обсъждане. Не ми е ясна, но съм сигурна, че няма да ти хареса. Също така е запалила някакви адски миризливи свещи до асансьора. Кен Пери вече идва да предупреди, че ще активират пръскачките. Пинки каза, че няма да ти прати материалите за „Кока-кола“, преди да ги е представила на Дейвид. Не се притеснявай, това едва ли значи нещо… _Сх_
C$
C>
	__Суси Джъдж-Дейвис — 10.01.2000 г., 9:12 ч.__
	_До: Лорейн Палистър_
	_Копие:_
	_Относно: съвети_
	Не бих искала да си влошаваме отношенията още от първия ден, но трябва да знаеш някои неща за Саймън и какъв отдел обича да ръководи.
	ТОЧНОСТ: Саймън извънредно много държи да започваме работа навреме (в 8:45 ч.), така че на телефона винаги да има човек. Забелязах, че сутринта ти закъсня с няколко минути.
	ОБЛЕКЛО: Макар че творческият отдел традиционно се носи по-небрежно, Саймън предпочита секретарките да са по-стегнати. Не е зле да удължиш малко полата си. А и с обувки без токове ще ти е доста по-удобно да тичаш наоколо.
	ДРЕБОЛИИ: Саймън не желае да отрупваме бюрата си с лични вещи. Може да си сложиш снимка на мама/гаджето, но не на стената, а в стилна сребърна рамчица.
	ЧАЙ/КАФЕ: Първата ти работа сутрин е да отидеш до кухнята и да донесеш чай (за Саймън — „Даржелин“, за мен — „Ърл Грей“) и каничка кафе за гости. Бисквитките с ким не са задължителни, но той ги обожава.
	СЛУЖЕБНИ ОТНОШЕНИЯ: Саймън мрази рекламистите да се навъртат около бюрата на секретарките. Предпочита да ги вижда надвесени над скицниците си. В момента Лиам е до компютъра ти. Не е нещо сериозно, но не го насърчавай.
	Май изкарах Саймън невероятно чудовище, но те уверявам, че не е такъв. Ако спазваш правилата, ще ти се стори голям сладур! Сигурна съм, че с теб ще се разбираме много добре. Може да отидем заедно на обяд, за да се опознаем.
@	Суси Джъдж-Дейвис
@	Лична секретарка на творческия директор
C$
C>
	__Кен Пери — 10.01.2000 г., 9:23 ч.__
	_До: Всички отдели_
	_Копие:_
	_Относно: китайски тамян_
	Длъжен съм да отбележа, че съгласно застраховката в агенцията е забранено да се използват ароматизирани свещи, тамян и други подобни. Те се смятат за запалителни средства и като такива, са пожароопасни. Ще изпратя Шанийс да ги събере.
	Благодаря за съдействието.
@	Кен Пери
@	Административен директор
C$
C>
	__Суси Джъдж-Дейвис — 10.01.2000 г., 9:25 ч.__
	_До: Лорейн Палистър_
	_Копие:_
	_Относно: цветен прашец_
	Не искам да издребнявам, но ще трябва да се простиш с великолепния букет, който ти донесоха. Саймън е невероятно чувствителен към цветния прашец. Знам, че ще се върне чак другата седмица, но прашецът устоява дори на климатика. Съжалявам.
C$
C>
	__Лорейн Палистър — 10.01.2000 г., 9:30 ч.__
	_До: Лиам О’Кийф_
	_Копие:_
	_Относно: Суси Джъдж-Дейвис_
	Ще си имам неприятности с по-слабата сестра на Али Макбийл. Тя току-що ме запозна с правилата на Саймън. Очевидно съм облечена неподходящо, трябва да сваля плаката на „Лефтфийлд“* и да не ти позволявам да точиш лиги над клавиатурата ми. Ще се наложи също да изхвърлиш цветята, които ми изпрати. Саймън бил алергичен (естествено). Но все пак благодаря — прекрасни са. Не те смятах за сантиментален.
	[* Британски дует — Нийл Барнс и Пол Дейли. — Б.пр.]
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __10.01.2000 г., 9:33 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: поздрави от Деветата мъглявина_
	Докато ти оправяш Манди, Канди, Ранди или Санди, някои тук се бъхтим. Пинки от ранни зори ме е опънала да рисувам плакати за „Кока-кола“. А те са олеле! По идеята на Хорн В КУТИЯТА Е, която, трябва да призная, си я бива — не го очаквах от този жалък стар чекиджия. Съчинил е и доста прилични сценарии. В единия използва „Секси момче“ на „Еър“*. Интересен избор, ако се вземе предвид вкусът му към азиатските „дами“.
	[* Френска група за електронна музика. — Б.пр.]
	Невероятен уикенд! Не мина точно както бях го намислил. Приятелката на Лол — Деби — е похотлива лисичка, но отказа да направим тройка. Свали някакъв опърпан дребосък в „Саунд рипъблик“ и изчезна. Там видях и Зоуи — натискаше се с един огромен негър (колкото Бари Уайт*).
	[* Известен американски текстописец и вокалист (1944 — 2003), тежал 135 кг. — Б.пр.]
	Лол става все по-апетитна. Аз съм нов човек. Вчера дори излязох да купя кроасани и портокалов сок за закуска. А тази сутрин ме обхвана желание да й изпратя цветя. Пробвах, но не можах да го потисна. Бели лилии — цели 35 лири!
	Пинки се опитва да превърне агенцията в хипарско сборище, но пък накара отдела да се изпоти от работа. Странно. Личи, че Суси не одобрява. Лол я нарече Суси Джъдж-Демон. Харесва ми. От нея май ще излезе рекламистка. Внимавай, приятел!
C$
C>
	__Суси Джъдж-Дейвис — 10.01.2000 г., 9:38 ч.__
	_До: Зоуи Кларк_
	_Копие:_
	_Скрито копие: Рейчъл Стивънсън_
	_Относно: моите съболезнования_
	Надявам се погребението в петък да не е било много тежко. Чух Лиам да споменава, че в събота те е видял в „Саунд рипъблик“. В такива моменти всички търсим начини да забравим болката — радвам се, че ти си намерила своя. Ако ти трябва рамо, на което да поплачеш, знаеш къде съм. Успех на новия ти пост!
C$
C>
	__Пинки Фалън — 10.01.2000 г., 9:44 ч.__
	_До: Хариет Грийнбаум; Дейвид Крътън_
	_Копие:_
	_Относно: „Кока-кола“_
	Мисля, че напредваме с „Кока-кола“. Сценариите са почти завършени и готови да се превърнат в стори бордове, щом ги одобрите. С Лиам направихме половин дузина плакати, от които сме много доволни. Освен това съм възложила на три тандема да разработят реклами за пресата, за радиото и за мястото на продажбата и днес в 12:30 ч. ще разгледам първите им идеи. Така че, ако нямате нищо против, ще ви покажа всичко в 16 ч. Хариет, знам, че искаше да пренапишеш презентацията на Дан, но би било по-добре да видиш материалите, преди да започнеш. Очаквам мнението ти… :)
C$
C>
	__Найджъл Годли — 10.01.2000 г., 9:52 ч.__
	_До: Всички отдели_
	_Копие:_
	_Относно: продава се_
	__Уред за зашиване на копчета__
	• Почти нов.
	• Толкова прост, че може да се ползва и от мъж.
	• Прилага се навсякъде — във влака, в тоалетната, на събрание.
	• Няма повече да се срамувате, че ви е скъсано копчето.
	• 9 лири — плюс-минус.
	• Който се обади пръв, негов е.
	Звънете на х4667 — Найдж
C$
C>
	__Хариет Грийнбаум — 10.01.2000 г., 9:59 ч.__
	_До: Пинки Фалън_
	_Копие:_
	_Относно: „Кока-кола“_
	Ти вече ми улесняваш живота, Пинки. Свободна съм, когато кажеш.
C$
C>
	__Дейвид Крътън — 10.01.2000 г., 10:01 ч.__
	_До: Пинки Фалън_
	_Копие:_
	_Относно: „Кока-кола“_
	Изглежда, владееш положението, Пинки. Искрено се надявам да не се окажеш пълен въздух като шефа си. В 16 ч. имам на разположение 25 мин. Явно тогава ще разбера.
C$
C>
	__Деби Райт__/{pre}debbie_wright@littlewoods/manchester.co.uk{/pre} — __10.01.2000 г., 10:16 ч.__
	_До: Лорейн Палистър_/{pre}lorraine_pallister@millershanks-london.co.uk{/pre}
	_Копие:_
	_Относно: прибрах се_
	Снощи успях някак си да хвана влак за вкъщи. Извинявай, че те зарязах, но този тип Хауи ми даде невероятно екстази. Здравата се отцепих. Лиам е готин. Така мисля. Честно казано, не помня. Натисни „отговори“, ако не ми се сърдиш… _Дебс_.
C$
C>
	__Зоуи Кларк — 10.01.2000 г., 10:21 ч.__
	_До: Суси Джъдж-Дейвис_
	_Копие:_
	_Относно: моите съболезнования_
	Благодаря ти за загрижеността, Суси. Хубаво е да знаеш кой ти е приятел. Аз съм доста силна духом. Научих се да гледам смъртта в очите, докато работех с теб… _Зххх_
C$
C>
	__Саймън Хорн__/{pre}simon_horne@millershanks-london.co.uk{/pre} — __10.01.2000 г., 10:30 ч. (14:30 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: задачки ІІ_
	1. Към пратката с лекарствата прибави и бутилка „Лафройг“. На тоя _île tragique_* не може да се намери свястно малцово уиски.
	[* Трагичен остров (фр.). — Б.пр.]
	2. Уведоми Пинки, че ще ми изпрати материалите за „Кока-кола“ сега. Напомни й кой я върна на работа миналата седмица, когато беше откачила.
	3. Кажи й също при никакви обстоятелства да не използва кабинета ми. Длъжността ми може да е обсебила временно, но няма да допусна да си прави фън шуй* с мебелите ми.
	[* Китайско учение за разположение на предмети в зависимост от потока на енергията чи. — Б.пр.]
	4. Отбележи си, че трябва да се оплача на „Мишлен/Водещи хотели в света“* от „Le Touessrok“. Стандартите му са силно занижени след последното ми идване. Шест пъти връщах яйцата по бенедиктински**, за да ги приготвят правилно.
	[* Пътеводител за хотели. — Б.пр.]
	[** Яйца на очи с бекон и питка, залети със сос. — Б.пр.]
C$
C>
	__Лорейн Палистър__/{pre}lorraine_pallister@millershanks-london.co.uk{/pre} — __10.01.2000 г., 10:33 ч.__
	_До: Деби Райт_/{pre}debbie_wright@littlewoods/manchester.co.uk{/pre}
	_Копие:_
	_Относно: прибрах се_
	Мислиш, че съм се притеснявала за теб ли? Нима във Фуенхирола* не изчезна за цели пет дена?! Щом ти е било забавно, аз нямам нищо против. Вече съм на новото си работно място. Ако се наведе напред, Лиам може да ме зърне от кабинета си. Всъщност вижда само изкусителната ми пола. Мозъкът му подсказва да работи, но бастунът му има други планове. Идва насам: _Мозък 0_, _Бастун 1_. Пак ще ти пиша… _Лолххх_
	[* Курорт в Испания. — Б.пр.]
C$
C>
	__Суси Джъдж-Дейвис — 10.01.2000 г., 10:38 ч.__
	_До: Лорейн Палистър_
	_Копие:_
	_Относно: Лиам_
	Какво прави Лиам под бюрото ти? Не прочете ли предишния ми мейл за служебните отношения?! Смятай този за дружеско предупреждение.
C$
C>
	__Лорейн Палистър — 10.01.2000 г., 10:40 ч.__
	_До: Суси Джъдж-Дейвис_
	_Копие:_
	_Относно: Лиам_
	Не е това, за което си мислиш. Включва новия ми принтер. Ще свърши след около… хм… шест минути.
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __10.01.2000 г., 11:13 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: задачки ІІ_
	Не се притеснявай, Сай, скъпи, всичките ти молби са изпълнени. Пинки пак отказа да ти изпрати материалите за „Кока-кола“, така че по-добре й пиши сам. Имам ужасни неприятности с новото момиче Лорейн. Не мисля, че ще се впише в колектива.
C$
C>
	__Лорейн Палистър — 10.01.2000 г., 11:16 ч.__
	_До: Зоуи Кларк_
	_Копие:_
	_Относно: помощ!_
	Обяд? От десет минути съм на този етаж и Суси вече ме изкарва извън нерви. Иска ми се да разбера ти как си се справяла с нея.
C$
C>
	__Зоуи Кларк — 10.01.2000 г., 11:19 ч.__
	_До: Лорейн Палистър_
	_Копие:_
	_Относно: помощ!_
	В бар „Зеро“ в един. Ще ти кажа как да се оправиш с тая тъпа крава!!!!!! _Зххх_
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __10.01.2000 г., 11:34 ч.__
	_До: Даниъл Уестбрук_/{pre}daniel_westbrooke@millershanks-london.co.uk{/pre}
	_Копие:_
	_Относно: „Кока-кола“_
	Надявам се мейлът ми да стигне до теб на Мавриций, без да бъде сдъвкан и изплют от киберпространството. Мисля, че тук всичко върви добре. Тъкмо преглеждам черновата на презентацията ти за „Кока-кола“ и трябва да кажа, че някои неща просто не се връзват. Нали няма да възразиш, ако се опитам да я преработя? Разбира се, щом приключа, ще ти пратя резултата по факса. Ще се радвам да чуя мнението ти.
C$
C>
	__Саймън Хорн__/{pre}simon_horne@millershanks-london.co.uk{/pre} — __10.01.2000 г., 12:11 ч. (16:11 ч. местно)__
	_До: Пинки Фалън_/{pre}pinki_fallon@millershanks-london.co.uk{/pre}
	_Копие:_
	_Относно: „Кока-кола“_
	Разбрах от Суси, че отказваш да ми изпратиш материалите за „Кока-кола“.
	Не може вече да си забравила, че В КУТИЯТА Е е моя идея.
	Нито пък, че получи повишение по време на отсъствието ми, благодарение на вярата ми в теб.
	Имайки предвид тези два факта, ще ми изпратиш материалите.
@	Сай
C$
C>
	__Пинки Фалън__/{pre}pinki_fallon@millershanks-london.co.uk{/pre} — __10.01.2000 г., 12:14 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: „Кока-кола“_
	Саймън, честно, не е моя идея да не ти пращам материалите за „Кока-кола“. Дейвид твърдо държи да ги види първи. Съжалявам, но не мога да му се противопоставя. Разбира се, щом ги одобри, ще получиш всичко… :)
C$
C>
	__Саймън Хорн__/{pre}simon_horne@millershanks-london.co.uk{/pre} — __10.01.2000 г., 12:18 ч. (16:18 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: мигрена, мигрена…_
	Добави и „Мигралийв“ към пратката.
C$
C>
	__Лорейн Палистър — 10.01.2000 г., 12:26 ч.__
	_До: Творческия отдел_
	_Копие:_
	_Относно: напомняне_
	Пинки ме помоли да ви напомня, че творческото обсъждане в заседателната зала започва след пет минути. Успех!
C$
C>
	__Брет Топовлски__/{pre}brett_topowlski@millershanks-london.co.uk{/pre} — __10.01.2000 г., 12:30 ч. (16:30 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: МАВРИЦИЙ: ДЕН ПЪРВИ_
	Прочетох мейла ти. Сигурен съм, че съм виждал този лозунг за „Кока-кола“. Но не мога да се сетя къде. Ще попитам Винс, когато излезе от банята. Той току-що се върна от проучването на терена. Каза, че плажовете били скапани, а Мел и Нейтан били ужилени от медузи. Винс се спасил благодарение на неопреновия костюм за сърф (значи ненапразно даде 200 лири за него). Хорн още не си е подал носа от младоженския апартамент, а пред вратата му дежури сервитьор. Да видиш Уестбрук! Той е от скараните с модата идиоти, дето ходят на плажа с чорапи. Цял ден тича след клиента, който се носи по пясъка като дебел потен Дейвид Хаселхоф. Трябва да приключвам. Манди изгоря и се намаза с моя „Феналгон“, а сега пищи, сякаш я колят. Не е много умна, но пък устните й са само за „свирка“ (колагенът е хубаво нещо).
C$
C>
	__Мелинда Шеридан__/{pre}melinda_sheridan@millershanks-london.co.uk{/pre} — __10.01.2000 г., 12:45 ч. (16:45 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}; _Пинки Фалън_/{pre}pinki_fallon@millershanks-london.co.uk{/pre}
	_Копие:_
	_Относно: „Мако“_
	Исках само да се осведомя за „Мако“. Макар да съм в рая, не забравям и своите розови пъпки в добрата стара Англия. Всъщност рай не е. След среща с медуза кракът ми доста успешно се опитва да наподоби надуваем салам. Приемам го като поличба. Попитах един рибар защо лодките са изтеглени на брега, а той мрачно промърмори, че наближавал тайфун. Естествено, местната метеорологична служба си прави оглушки, но аз съм била тук, милички. И вярвам повече на мургавия сеньор, дето кърпеше кошовете си за омари.
	Но стига за мен и за моите неволи. Да се върнем на „Мако“. Разбрах, че срещата в петък е минала добре, и сега трябва да побързаме с изработването на рекламата. Пинки, наредих на секретарката си да ти подготви материали за избор на режисьор. Кажи й на кого си се спряла. Хариет, дали не би могла да ми дадеш някакви данни за сроковете и бюджетите, за да изготвя график?
	А сега отивам да забера двамата сладури Винсънт и Брет, преди да са създали още по-голям хаос. Вече останах без една манекенка след вулканично изригване на силикон. Не искам да изгубя и друг заради низките им страсти.
	Ще ми се да бяхте тук.
C$
C>
	__Дейвид Крътън — 10.01.2000 г., 12:50 ч.__
	_До: Зоуи Кларк_
	_Копие:_
	_Относно: обяд_
	Днес няма да излизам на обяд. Може да се реваншираш за сутрешното си закъснение, като ми купиш сандвич (сирене, салата, майонеза, бяла питка), семеен чипс със сирене и с лук, диетична ко`ла, кашу с плодове и голямо блокче „Марс“. И побързай. Не съм приятен, когато съм гладен.
C$
C>
	__Лорейн Палистър — 10.01.2000 г., 12:52 ч.__
	_До: Зоуи Кларк_
	_Копие:_
	_Относно: обяд_
	На рецепцията след две.
C$
C>
	__Брет Топовлски__/{pre}brett_topowlski@millershanks-london.co.uk{/pre} — __10.01.2000 г., 12:58 ч. (16:58 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: сетих се!_
	Знаех си, че съм виждал лозунга за „Кока-кола“. Попитах Вин и той веднага се сети. Преди няколко месеца две момичета от колежа „Уотфорд“ оставиха портфолиото си на Хорн. Той не си направи труда да го разгледа, но ние му хвърлихме един поглед, докато беше под бюрото на Суси — сториха ни се готини и решихме да потърсим телефоните им. Както и да е, те бяха правили кампания за „7UP“. Лозунгът гласеше: В КУТИЯТА Е. Това беше безспорно най-хубавата им реклама. Хорн има ли сценарий за пчелар и търговски пътник? Ако има, съвпадението не е случайно. Мошеникът му с мошеник си е присвоил идеята.
@	Топовлски
@	Скотланд ярд
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __10.01.2000 г., 13:19 ч. (15:19 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: ГОТИН ПОП_
	Безпокоя се, че продължаващото ти нерешителност за „Кока-кола“ ни забавя твърде много. Затова сутринта си позволявам да подготвя презентационен материал от твое име. Викам топ аниматори от Стокхолм. Те ще свършат суперработа, сигурен съм.
	Имам също и сензационна новина от още по-голяма мащабност. Слухтя около отличните си връзки със звукозаписния бизнес и съм сигурен, че ще привлека „Аква“ да изпълни „Готин поп“ на презентационната среща! Кой би повярвал! Очевидно ще влезем в допълнителни разходи. Но истински поп легенди от кръв и пот!
	Между нас да си бъде, но според мен причината за интереса им се крие във факта, че от няколко месеца нямат хит. Не знам дали следиш класациите, но „Аква“ среща сериозна конкуренция в лицето на групи като „Тейк дис“, „Спейс гърлс“ (аз не харесвам Бейби Спейс) и „Кърли“. Трудно й е. Но ако това ще я вкара в семейството на „Милър-Шанкс“, кой дава пет пари?!
	Аз съм късметлия… Късмет-късмет-късметлия — _Перти_
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __10.01.2000 г., 13:33 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: сетих се!_
	Мамка му и прасе! Връщам се от първата творческа сбирка на Пинки и ти ме посрещаш с такава новина. Знаех си, че Хорн е безпринципно копеле, но не вярвах, че ще стигне чак дотам, да краде идеи от бедни студентки. Но какво да правим със сензационното разкритие? Според мен възможностите са две:
	1. Издаваме го на Пинки, Крътън, Тарзан Вайсмюлер и на шибаното списание „Кампейн“. Този план има едно основно предимство. С рекламната кариера на гадното нищожество ще е свършено. И не само с нея. Късмет ще е, ако си намери каква да е работа.
	2. Не се възползваме от безценната информация. И този план си има очевидно предимство — няма да се наложи с Пинки всеки ден до края на седмицата да работим до ранни зори, за да измислим нова кампания вместо откраднатата от Хорн. (Вие нали сте на хиляди километри оттук — няма да ви включат в заданието.)
	Това е: очарователна морална дилема; интригуваща загадка; заплетена история. Какво, за бога, да правим?!
C$
C>
	__Дейвид Крътън — 10.01.2000 г., 13:35 ч.__
	_До: Зоуи Кларк_
	_Копие:_
	_Относно: обяд_
	Къде си, по дяволите? И по-важното — къде, по дяволите, е сандвичът ми?! Имаш невероятен късмет, че не си толкова грозна, колкото Крейджи, иначе вече да си си вкъщи с телевизионната програма в ръка.
C$
C>
	__Пинки Фалън — 10.01.2000 г., 13:43 ч.__
	_До: Творчески отдел_
	_Копие:_
	_Относно: вие сте невероятни_
	Обсъждането беше фантастично! Представихте страхотни идеи, цареше дух на разбирателство и усещане за обща цел. Освен това отбелязахме напредък с „Кока-кола“. Двата нови сценария са гениални. Благодаря, утре продължаваме… :)
C$
C>
	__Дейвид Крътън — 10.01.2000 г., 13:49 ч.__
	_До: Хариет Грийнбаум_
	_Копие:_
	_Относно: проблем_
	Нуждая се от съвет. От седмица се опитвам да игнорирам един проблем. Той обаче не изчезва, а заплашва да стане нетърпим. При нормални обстоятелства бих пратил този трън в задника на майната му, но той е успял да заинтригува Вайсмюлер, така че не мога. Говоря за колегите ни във Финландия и за конкурса за „Кока-кола“. Ела при мен, щом се върнеш от обяд, и ще ти обясня подробно.
C$
C>
	__Даниъл Уестбрук__/{pre}daniel_westbrooke@millershanks-london.co.uk{/pre} — __10.01.2000 г., 14:08 ч. (18:08 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Скрито копие: Дейвид Крътън_/{pre}david_crutton@millershanks-london.co.uk{/pre}
	_Относно: „Кока-кола“_
	Ако беше вникнала в „Кока-кола“ така, както бях се вглъбил в нея аз през последните няколко седмици, презентацията ми щеше да ти е ясна като бял ден. Ти обаче пое кампанията наскоро, затова ще бъда снизходителен и няма да отдам неразбирането ти на тъпота. Прави си промените. Накрая аз ще реша кой вариант да изберем. Не обичам да се позовавам на ранга си, но в случая не бих имал угризения, тъй като аз съм директор на връзки с клиенти и конкурсът е изключително важен. Между другото, тук съм невероятно зает с капризния ни клиент. Ще ти бъда благодарен, ако сведеш молбите си за помощ до минимум.
C$
C>
	__Хариет Грийнбаум — 10.01.2000 г., 14:13 ч.__
	_До: Дейвид Крътън_
	_Копие:_
	_Относно: проблем_
	Само да изясня едно недоразумение с Дан и идвам.
C$
C>
	__Дейвид Крътън — 10.01.2000 г., 14:15 ч.__
	_До: Хариет Грийнбаум_
	_Копие:_
	_Относно: проблем_
	Знам. Получих скрито копие на „недоразумението“.
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __10.01.2000 г., 14:21 ч.__
	_До: Даниъл Уестбрук_/{pre}daniel_westbrooke@millershanks-london.co.uk{/pre}
	_Копие:_
	_Относно: „Кока-кола“_
	Даниъл, да не започваме седмицата с кавга. Предишният ми мейл не беше нито молба за помощ, нито мръсен номер. Просто изразих мнението си за презентацията. Като по-опитен и старши по ранг, ти щеше винаги да бъдеш държан в течение на промените и да имаш последната дума. Разбира се, ако предпочиташ да не бъдеш обезпокояван по време на тежките снимки, ще те прескачам и ще се обръщам направо към Дейвид.
C$
C>
	__Лорейн Палистър — 10.01.2000 г., 14:27 ч.__
	_До: Зоуи Кларк_
	_Копие:_
	_Относно: благодаря_
	Радвам се, че обядвахме заедно. Но предложението ти да я намажа с пастет от раци и да я потопя във вир с пирани не ми се вижда осъществимо. След още няколко седмици обаче може и да не мисля така. Тя в момента трака по клавиатурата като откачена. Защо ми се струва, че ще получа поредното конско?
C$
C>
	__Суси Джъдж-Дейвис — 10.01.2000 г., 14:29 ч.__
	_До: Лорейн Палистър_
	_Копие:_
	_Относно: работно време_
	Не бих искала да ти го натяквам, скъпа, но обедната почивка трае само час. Това е още една дреболия, която вбесява Саймън, а е добре да научиш правилата, преди да се е върнал.
C$
C>
	__Зоуи Кларк — 10.01.2000 г., 14:34 ч.__
	_До: Лорейн Палистър_
	_Копие:_
	_Относно: благодаря_
	Ще бъда кратка. Забравих шибания сандвич на Кретен!!!! Наложило му се сам да излезе да си купи. Едва ли някога е стъпвал в закусвалня, така че не му е било лесно да се оправи!!!! Едва не ме уби, като се върнах!!!!!!!!!!!! _Зххх_
C$
C>
	__Хариет Грийнбаум — 10.01.2000 г., 14:46 ч.__
	_До: Пинки Фалън_
	_Копие:_
	_Относно: бъди готова_
	Току-що говорих с Дейвид и трябва да те предупредя, че той ще бъде по-строг от обикновено, когато в 16 ч. му представиш материалите за „Кока-кола“. Причините са комплексни. Казано накратко, решил е да отхвърли друга кампания за конкурса, предложена от финландския ни офис, която очевидно има подкрепата на Джим Вайсмюлер от Ню Йорк. При това положение е изключително важно да бъдем безупречни. В КУТИЯТА Е трябва да е гениална. Знам, че ще се справиш. Жените могат всичко!
C$
C>
	__Пинки Фалън — 10.01.2000 г., 14:51 ч.__
	_До: Хариет Грийнбаум_
	_Копие:_
	_Относно: бъди готова_
	Май току-що ми даде първия урок по междуведомствена политика. Не съм сигурна, че рекламисткият ми стаж ме е подготвил за това. Както и да е, мисля, че Саймън е положил основите на невероятна кампания, а работата, която свършихме днес, е забележителна. Сама прецени в 16 ч., но аз лично съм убедена в успеха… :)
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __10.01.2000 г., 15:09 ч.__
	_До: Перти ван Хелден_/{pre}pertti_vanhelden@millershanks-helsinki.co.fin{/pre}
	_Копие: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Скрито копие: Дейвид Крътън_
	_Относно: „Кока-кола“_
	Скъпи Перти,
	Дейвид е ужасно зает и ме помоли, като старши рекламоведен директор по конкурса за „Кока-кола“, да ти пиша от негово име. Първо, за да го извиня, че само работата му е попречила да ти отговори по-рано. Второ, за да ти благодаря за положените усилия.
	Много благородно от ваша страна бе да дадете едно рамо за „Кока-кола“ и тук, в Лондон, сме изумени както от безкористието ви, така и от гениалното ви предложение. Според нас „Готин поп“ е забавна и необичайна реклама, разкриваща забележителни прозрения за ролята на „Кока-кола“ на пазара. Изборът на „Аква“ за носителка на посланието също е приятно и чаровно хрумване.
	За ваше съжаление обаче ние взехме трудното решение да се явим на конкурса със свой собствен проект. Доста се колебахме, но накрая стигнахме до извода, че разработената на местна почва идея ще е в по-голямо съзвучие с доста уникалния мироглед на младите британски потребители.
	Съжалявам, че точно аз трябваше да ти съобщя лошата новина. Искам още веднъж да ти изразя искрените си благодарности за положените усилия. Ако някой не вярва в наличието на междуведомствена взаимопомощ, вашият пример доказва пълната неоснователност на съмненията му!
	Искрено твоя:
@	Хариет Грийнбаум
@	Рекламоведен директор
C$
C>
	__Дейвид Крътън — 10.01.2000 г., 15:18 ч.__
	_До: Хариет Грийнбаум_
	_Копие:_
	_Относно: „Кока-кола“_
	Браво, Хариет! Ако някога решиш да се пробваш на ново поприще, кандидатирай се за парламента. Умееш да замазваш очите.
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __10.01.2000 г., 15:31 ч. (10:31 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: „Кока-кола“_
	Трябва да призная, че когато миналата седмица Перти ми представи гениалното си предложение за „Кока-кола“, се запитах как, по дяволите, ще успеете да го надминете. Страшно любопитен съм да видя „разработената на местна почва идея“, на която си дал зелена светлина. Изпрати ми материалите, преди да съм тръгнал. Интересните творчески хрумвания повишават неимоверно адреналина преди конкурс.
	Очаквам с нетърпение презентацията другия понеделник. Спечелим ли „Кока-кола“ във Великобритания, ще открехнем вратата. Ще продължим по целия свят.
	Пристигам рано сутринта в неделя с Рик Корнинг — старши вицепрезидента по глобален надзор и планиране (мисля, че се запознахте на миналогодишната среща в Делхи). Ще дойдем направо в офиса, за да разгледаме презентацията.
	Между другото, коя е Хариет Грийнбаум? Разбрах, че кампанията се води от Даниъл, но явно си му намерил умна и тактична заместничка.
	С най-добри пожелания:
@	Джим
C$
C>
	__Кен Пери — 10.01.2000 г., 15:32 ч.__
	_До: Всички отдели_
	_Копие:_
	_Относно: в подреден офис се работи по-ефикасно_
	Като част от инициативата да приведем офиса в идеален вид за презентацията в понеделник, утре ще бъде ден за разчистване на боклука. За да съм сигурен, че ще протече при минимална загуба на ефективност, наредил съм на всеки етаж да бъдат поставени цветни кофи за боклук. В тях ще се изхвърлят само излишни и ненужни вещи.
	__Червена кофа:__ за бяла хартия (моля, махнете телчетата и кламерите)
	__Синя кофа:__ за използвани пликове
	__Зелена кофа:__ за видеокасети (Ви Ейч еС и У-матик)
	__Розова кофа:__ за снимки и други ацетатни материали
	__Бледоморава кофа:__ за разни неща
	Шанийс ще определи „контрольори на боклука“, които ще следят за правилното му разпределение. Ако се сплотим и проведем операцията както трябва, не само ще свършим по-бързо, но ще е и по-забавно.
	Благодаря за съдействието.
@	Кен Пери
@	Административен директор
C$
C>
	__Найджъл Годли — 10.01.2000 г., 15:33 ч.__
	_До: Кен Пери; Шанийс Дъф_
	_Копие:_
	_Относно: в подреден офис се работи по-ефикасно_
	Гениална инициатива! Нека аз да бъда контрольор на нашия етаж. Шапки ли ще носим, или значки?
@	Найджъл
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __10.01.2000 г., 13:38 ч. (17:38 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Относно: съкрушителен съм_
	Скъпи Дейвид Крътън,
	Мисля, че трябва да ти пиша най-откровено. Аз съм много разстройван от отношението ти към мен с обидата за „Кока-кола“. Във Финландия правим всичко възможно да помогнем. За целта изразходваме време, пари и вдъхновяване.
	В заменяне не искаме нобелови награди, а само малко уважение. Мога да приемам, че не избирате нашата идея пред вашата. Смятам, че грешите, но дългогодишните певчески награди на „Евровизия“ ме учат, че трепетите на конкурса невинаги завършват с триумф.
	Най-неприятното е, че караш своя подчинена да ми съобщи решението ти. Това е грубо и непочтително към мен, като към колега президент. Аз мисля, че като ме включваш в мейлингите си, ти ме цениш за приятелските ми мнения и съвети. Но греша. За в бъдеще няма да съм толкова откровен.
@	Перти ван Хелден
C$
C>
	__Дейвид Крътън__/{pre}david_crutton@millershanks-london.co.uk{/pre} — __10.01.2000 г., 15:44 ч.__
	_До: Перти ван Хелден_/{pre}pertti_vanhelden@millershanks-helsinki.co.fin{/pre}
	_Копие:_
	_Относно: съкрушителен съм_
	Скъпи Перти,
	Съжалявам, че си се разстроил. Нямах намерение да те обидя. Както обяснихме, ние сме преизпълнени с уважение към стореното от вас за „Кока-кола“. Трябва обаче да заявя, че идеята, която ни изпратихте, стратегически беше далеч от целта и показваше наивно непознаване на британския пазар. Тя щеше да бъде осмяна по телевизията. Може би съм твърде прям, но искам да разбереш, че решението ни беше взето обективно, без да се влияем от предразсъдъци.
	Надявам се съвместната ни работа да продължи и за в бъдеще. За да бъде по-полезно обаче, съдействието ти трябва да бъде поискано.
	С най-добри пожелания:
@	Дейвид Крътън
C$
C>
	__Зоуи Кларк — 10.01.2000 г., 15:47 ч.__
	_До: Хариет Грийнбаум; Пинки Фалън_
	_Копие:_
	_Относно: преглед на „Кока-Кола“_
	Дейвид ме помоли да ни напомня да бъдете в кабинета му точно в 16 ч. Той има доста работа и не може да ви отдели много време. Благодаря.
C$
C>
	__Габриела дел Оя__/{pre}gabriella_delhoya@millershanks-sf.co.usa{/pre} — __10.01.2000 г., 15:53 ч. (7:53 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: съкрушителен съм_
	Скъпи Дейвид,
	Това е фантастично. В офиса в Сан Франциско от години се опитваме да създадем колективен дух. Ръководени от доказаните принципи на терапията „Първичен вик“*, крайната ни цел е: ДЕСЕТ ХИЛЯДИ ДУШИ — ЕДИН УМ. Тя може да се постигне само ако разчупим ограниченията на конвенционалната корпоративна ролева игра и открито споделим чувствата си със своите колеги. Откровеното ти писмо до Перти, в което приемаш гнева си, е невероятно. По-важно е, че решението ти да го сториш пред цялата система на „Милър-Шанкс“ е пример за методиката, към която се стремим на Западното крайбрежие.
	[* Психотерапия на Артър Янов, по време на която пациентите викат, крещят, бият, за да изразят чувства от детството, зародишно и пред зародишно състояние. — Б.пр.]
	Кой е твоят учител? Сигурен съм, че ако обединим знанията си, ще изведем „Милър-Шанкс“ до ново измерение на духовно обогатен начин на работа.
	Твоя приятелка в просвещението:
@	Габриела дел Оя
@	Директор „Човешки ресурси“, „Милър-Шанкс“ — Сан Франциско
C$
C>
	__Майк Апълтън__/{pre}mike_appleton@millershanks-hk.co.hk{/pre} — __10.01.2000 г., 15:55 ч. (23:55 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: съкрушителен съм_
	Здравей, Дейвид. Страхотно писмо! Помня добре Перти от президентската среща в Делхи, където също едва се отървах от него! И за теб си спомням с голямо удоволствие. Презентацията ти за хотелите „Баньо“ ни даде храна за размисъл!
	Тук вече е сред нощ и искам да те помоля за една малка услуга. От 13 г. работя в Азия/Тихоокеанския район и мисля, че съм постигнал всичко възможно. Време е да се прехвърля в Европа, а чух, че търсели нов президент на офиса ни в Букурещ. Свързах се с Джим Вайсмюлер и той обеща да ми се обади, но предполагам, че е твърде зает с американските проблеми. Знам, че те слуша, и ще ти бъда вечно благодарен, ако ме споменеш. Давай, Уайкики!
@	Майк Апълтън
@	Президент „Милър-Шанкс“ — Хонконг
C$
C>
	__Ханси ван дер Кок__/{pre}hans_vanderkok@millershanks-jo.co.rsa{/pre} — __10.01.2000 г., 16:06 ч. (18:06 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: съкрушителен съм_
	Във велда* има една поговорка: „Лъвът реве, хиената хихика, а крокодилът ловува тихо“. Мисля, че тя е доста показателна.
	[* Сухи хълмисти плата в Южна Африка. — Б.пр.]
@	Ханси ван дер Кок
@	Рекламоведен директор, „Милър-Шанкс“ — Йоханесбург
C$
C>
	__Даниел Варга__/{pre}daniel_vargas@millershanks-san.co.chi{/pre} — __10.01.2000 г., 16:10 ч. (12:10 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: съкрушителен съм_
	Не обичам да се хваля, но като шеф на връзки с клиенти, имам значителен принос в спечелването на конкурса за газираната вода „Кармела“ с рекламен бюджет от 0,2 млн. щатски долара. Мисля, че с опита си на този наситен пазар мога да ти бъда от помощ за „Кока-кола“. Разбира се, твърде зает съм с управлението на тукашния офис, но ако желаеш, ще намеря време да ти съдействам. Ако възникнат въпроси, каквито и да са, не се колебай да ми пишеш.
@	Даниел Варгас
@	Директор „Връзки с клиенти“, „Милър-Шанкс“ — Чили
C$
C>
	__Мохамед Файед__/{pre}mohammed_fayed@millershanks-cai.co.egy{/pre} — __10.01.2000 г., 16:12 ч. (18:12 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: съкрушителен съм_
	Това верижно писмо ли е? На колко приятели и познати трябва да го изпратя и ще бъда ли прокълнат, ако не го сторя?
@	Мохамед Файед
@	Художествен директор, „Милър-Шанкс“ — Кайро


	П.С. Нямам свръзка с оня Файед, който притежава „Хародс“ и прави беля с вашата кралица.
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __10.01.2000 г., 16:15 ч. (11:15 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: съкрушителен съм_
	Аз съм привърженик на откровената обмяна на мнения и не възразявам срещу писмото ти до Перти. Но разпращането му по цялата мрежа е ненужно и жестоко. Струва ми се, че прекаляваш. Няма да допусна президентите ми да се порицават публично в опит да печелят точки пред мен. Това не ме впечатлява. По-добре повери международните си контакти на дипломатичната Хариет Грийнбаум.
@	Джим
C$
C>
	__Пинки Фалън — 10.01.2000 г., 16:33 ч.__
	_До: Творчески отдел_
	_Копие:_
	_Относно: върхът сте_
	Току-що показах материалите за „Кока-кола“ на Хариет и Дейвид и те бяха зашеметени. Беше невероятно преживяване и съжалявам, че не присъствахте, за да го споделите с мен. Благодаря ви — не само на авторите, но и на всички, с чиято помощ бе създадена позитивната атмосфера, в която стана възможно да се родят тези идеи. Ще дойда да ви поздравя лично един по един… :)
C$
C>
	__Хариет Грийнбаум — 10.01.2000 г., 16:35 ч.__
	_До: Пинки Фалън_
	_Копие:_
	_Относно: „Кока-кола“_
	ПОРАЗИТЕЛНО!
C$
C>
	__Дейвид Крътън — 10.01.2000 г., 16:38 ч.__
	_До: Рейчъл Стивънсън_
	_Копие:_
	_Относно: е-поща_
	Бих писал направо на ИТ, но там са толкова некадърни, че не знам дали ще ме разберат. Мейлите ми вече се разпространяват по цялата мрежа на „Милър-Шанкс“. Ако правилно съм запомнил, според миналогодишния отчет в холдинга работят над 15 хил. души. И явно всеки един от тези шибани любители на епистоларния жанр е сметнал за необходимо да ми отговори. Възлагам ти задачата да решиш проблема, преди да съм разбил компютрите в офиса с чук и да съм раздал пергамент, пера и пощенски гълъби.
C$
C>
	__Кейти Филпот — 10.01.2000 г., 16:40 ч.__
	_До: Лиам О’Кийф_
	_Копие:_
	_Относно: здрасти!!_
	Как мина уикендът? Моят беше страхотен! Бях в „Планета Холивуд“ и се напих много, много, много яко. С шотове текила! Беше супер! В неделя бях като парцал. Както и да е, остава ли уговорката за утре? В събота похарчих цяло състояние за невероятна дрешка. Нямам търпение! Кейти Ф.
C$
C>
	__Майк Апълтън__/{pre}mike_appleton@millershanks-hk.co.hk{/pre} — __10.01.2000 г., 16:42 ч. (0:42 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: Букурещ_
	Казах ли ти, че уча румънски? Може да го споменеш в разговора си с Джим. Чао, или, както биха се изразили в Букурещ, _partile mici pot fi inghitite sau inhalate_*!
	[* Дребните елементи може да бъдат погълнати или вдишани (рум.). — Б.пр.]
@	Майк
C$
C>
	__Рейчъл Стивънсън — 10.01.2000 г., 16:43 ч.__
	_До: Дейвид Крътън_
	_Копие:_
	_Относно: е-поща_
	Веднага ще се заема и ще ти докладвам, щом отбележим напредък.
C$
C>
	__Дейвид Крътън — 10.01.2000 г., 16:45 ч.__
	_До: Зоуи Кларк_
	_Копие:_
	_Относно: е-поща_
	След малко излизам от кабинета си. Докато ме няма, ще седнеш пред лаптопа ми и ще изтриеш всички непрочетени писма „относно: съкрушителен съм“. А те са доста. Гледай да свършиш, преди да съм се върнал.
C$
C>
	__Брет Топовлски__/{pre}brett_topowlski@millershanks-london.co.uk{/pre} — __10.01.2000 г., 16:49 ч. (20:49 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: ГОЛЯМАТА ТАЙНА_
	Бях на вечеря и току-що прочетох писмото ти. С Вин смятаме, че трябва да направиш следното. Засега. Погледни на въпроса от тази страна. Ти не желаеш да си изкараш допълнителна работа. Затова, а и за по-голям ефект, изчакай до понеделник сутринта преди презентацията. Тогава ще е твърде късно да се предприеме нещо и ще се наложи да представят кампанията, а Хорн ще се е върнал и ще отнесе колая. Още по-хубавото е, че и ние с Вин ще сме там, да позлорадстваме.
	Да се върнем на четирите мацки от ЛЮБОВ. Манди получи слънчев удар. Дори да се оправи за снимките, ще е по-червена от домат. Мел се опитва да организира нов кастинг. Сценарият е за пет момичета, не за четири. Ще потърсим заместнички сред местните манекенки. Мили боже, утре пак ще зяпам цици. Няма ли край?! Хорн още не е излязъл от апартамента си. Може да е умрял, а подутият му труп да се разкапва в копринените чаршафи. Пука ли ми? Всъщност да. В самолета ми взе книгата за четене и аз си я искам.
C$
C>
	__Пинки Фалън__/{pre}pinki_fallon@millershanks-london.co.uk{/pre} — __10.01.2000 г., 17:02 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: „Кока-кола“_
	Прегледът при Дейвид мина доста успешно и макар да имаме още много работа, мисля, че напредваме. Оставих материалите на Суси да ти ги прати по факса. Очаквам мнението ти… :)
C$
C>
	__Суси Джъдж-Дейвис — 10.01.2000 г., 17:05 ч.__
	_До: Пинки Фалън_
	_Копие:_
	_Относно: това вече е върхът_
	Наистина ли смяташ, че ще вися половин час на факса, за да пратя толкова материали до Мавриций? Дадох да се разбере, че съм секретарка само на Саймън. Ела да си ги вземеш и ги връчи на Лорейн. Това е нейна работа.
C$
C>
	__Пинки Фалън — 10.01.2000 г., 17:10 ч.__
	_До: Суси Джъдж-Дейвис_
	_Копие:_
	_Относно: това вече е върхът_
	Писна ми от теб! Ако благоволиш да си вдигнеш главата от списанието, ще забележиш, че Саймън тази седмица го няма. Днес не съм те видяла да вършиш нищо, освен да тормозиш Лорейн и да четеш италианския, френския и американския „Вог“. Защо не се разнообразиш с малко работа? Опитвам се да сплотя отдела. Само ти не полагаш усилия… :)
C$
C>
	__Майк Апълтън__/{pre}mike_appleton@millershanks-hk.co.hk{/pre} — __10.01.2000 г., 17:12 ч. (1:12 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: Букурещ_
	Още нещо — по майчина линия жена ми Норийн е една осма унгарка, така че изпитваме естествено привличане към района. Тази дреболия ще ни помогне да свикнем с румънския начин на живот — стига Джим да реши да ме изпрати там, разбира се!
@	Майк
C$
C>
	__Зоуи Кларк — 10.01.2000 г., 17:13 ч.__
	_До: Лорейн Палистър_
	_Копие:_
	_Относно: подла уличница!!!!_
	Боже, какъв ужас!!! Не знам как да ти го кажа, затова ще бъда пряма. Виждала ли си Кейти Филпот — фръцлата от рекламоведния отдел? Току-що беше тук, за да се изфука с новата си рокля. Изглеждаше тъпо — кой в наши дни носи лилаво, а и плисетата съвсем не скриваха задника й!!! Но на въпроса. Каза, че си я купила, за да ходи на клуб с Лиам!!!!!! Сигурно ще се разстроиш. Чакам те в дамската тоалетна на вашия етаж да си поплачеш на рамото ми. Винаги съм насреща — _Зххх_
C$
C>
	__Пинки Фалън — 10.01.2000 г., 17:17 ч.__
	_До: Питър Ренкуист_
	_Копие:_
	_Относно: СПЕШНО_
	Боя се, че е имаме огромен проблем. Лиам случайно беше залят с лакочистител, който попадна и на компютъра му. Веднага го изключих от контакта, но повечето клавиши останаха без букви. Бихте ли ги заменили с нови колкото може по-скоро? Той е затрупани с работа и няма как да я върши без клавиатура. Много благодаря… :)
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __10.01.2000 г., 17:21 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: Пинки_
	Едва ли ще издържа дълго, Сай. Затънала съм в работа, а Пинки току-що ме помоли да ти пратя по факса всички материали за „Кока-кола“. Колкото може по-учтиво й обясних, че съм само твоя секретарка, а тя откачи. Наговори ми ужасни неща не само за мен, но и за теб. Знаеш, че тук не ми харесва, но не напускам само заради теб. Не съм сигурна, че ще изтрая цяла седмица… _Сх_
C$
C>
	__Рейчъл Стивънсън — 10.01.2000 г., 17:27 ч.__
	_До: Дейвид Крътън_
	_Копие:_
	_Относно: е-поща_
	Говорих с Питър Ренкуист и му обясних колко сериозно е положението. Веднага повикаха консултанти. Те ще дойдат утре сутринта и няма да си тръгнат, докато проблемът не бъде решен веднъж завинаги. Ще се наложи обаче да изключат пощата.
C$
C>
	__Дейвид Крътън — 10.01.2000 г., 17:30 ч.__
	_До: Рейчъл Стивънсън_
	_Копие:_
	_Относно: е-поща_
	Щом трябва.
C$
C>
	__Рейчъл Стивънсън — 10.01.2000 г., 17:34 ч.__
	_До: Всички отдели_
	_Копие:_
	_Относно: е-поща_
	За отстраняването на упорит софтуерен проблем от 7 ч. утре е-пощата ще бъде спряна. Поправките трябва да приключат до края на деня. ИТ се извинява за неудобството. Има обаче телефони, а може дори да си поговорите лично. Пробвайте.
@	Рейчъл Стивънсън
@	„Личен състав“
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __10.01.2000 г., 17:36 ч.__
	_До: Мелинда Шеридан_/{pre}melinda_sheridan@millershanks-london.co.uk{/pre}
	_Копие:_
	_Относно: „Мако“_
	Извинявай, че ти отговарям чак сега, но сме изцяло обсебени от „Кока-кола“. Вероятно в момента поливаш напълно заслужената си вечеря от морски дарове с нещо студено и искрящо. Аз приключвам с графика за „Мако“ и веднага ще ти го пусна по факса. Що се отнася до бюджета, ако успеем да направим и трите реклами за по-малко от 750 бона, мисля, че клиентът ще го одобри. Той е пословично стиснат, но е време да го науча, че поговорката „Хубавото струва пари“ се отнася и за рекламата, не само за ресторантите. Предложа ли работен обяд, винаги избира най-скъпия.
	Да слушаш. А ако не можеш да слушаш, знаеш си…
C$
C>
	__Рейчъл Стивънсън — 10.01.2000 г., 17:39 ч.__
	_До: Суси Джъдж-Дейвис_
	_Копие:_
	_Относно: оставката ти_
	Суси, ако действително напускаш, трябва да подадеш писмена молба. Със съобщение в гласовата ми поща не може. Търсих те на бюрото ти, но вероятно си си тръгнала. Прегледах досието ти — това е шестата ти оставка. Истинска ли е или е поредният ти вик за помощ? Ако обичаш, ела сутринта при мен. Надявам се тогава да си по-спокойна.
C$
C>
	__Саймън Хорн__/{pre}simon_horne@millershanks-london.co.uk{/pre} — __10.01.2000 г., 17:47 ч. (21:47 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: ОБАДИ СЕ!_
	Къде си, по дяволите?! От 15 мин. ти звъня!
	Ако си мислиш, че щом ме няма в офиса, ще си тръгваш от работа, когато поискаш, грешиш.
	Не ме намесвай в дрязгите си с Пинки.
	Свикни да се защитаваш сама.
	Смятах, че поне това си научила от мен.
	А и аз трябва да говоря с нея по много по-важни въпроси.
	Току-що получих факса и съм ужасе`н.
	Щом се върнеш на бюрото си, намери я и я накарай да ми се обади.
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __10.01.2000 г., 18:02 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: ГОЛЯМАТА ТАЙНА_
	Извинявай, че се забавих с отговора, но преживях същински кошмар. По-скоро — голяма излагация. Лол си е наумила, че чукам Кейти Филпот. Как не! Виждал ли си я? Както и да е, дойде с любимото оръжие на оскърбената жена — лакочистителя. Съсипа скъпия ми костюм, но хубавата новина е, че напълно прецака клавиатурата ми. Така че сега пиша това на съвсем нов компютър. На него има страхотни игри. Лол не ми говори, но смятам, че ще я умилостивя с предложението да й обясня всичко на вечеря от минимум 60 лири на човек. Кой твърди, че не мога да си купя любов с пари? Шибаните Бийтълси — педерасти!
	Плана ти за ГОЛЯМАТА ТАЙНА си го бива, само дето не знам дали ще успея да си удържа устата затворена цяла седмица. Новината е твърде интересна, за да си мълча.
	Утре ще изключат е-пощата. Чете ли писмото, което Крътън неволно е изпратил до всички служители на „Милър-Шанкс“? Кретен! Прозорците още се тресат от гневния му изблик. Приятно прекарване на утрешния цицопарад!
C$
C>
	__Лиам О’Кийф — 10.01.2000 г., 18:10 ч.__
	_До: Лорейн Палистър_
	_Копие:_
	_Относно: целувка, целувка_
	Знам, че още си бясна, но дали няма да те умилостивя с една покана за вечеря? Запазил съм маса в много луксозен ресторант.
C$
C>
	__Лорейн Палистър — 10.01.2000 г., 18:13 ч.__
	_До: Лиам О’Кийф_
	_Копие:_
	_Относно: целувка, целувка_
	Виждаш ли голямата стоманена линийка на бюрото ми? Заври си я в задника и се моли да не ти изтече кръвта.
C$
C>
	__Кен Пери — 10.01.2000 г., 18:15 ч.__
	_До: Всички отдели_
	_Копие:_
	_Относно: комуникацията в офиса_
	Тъй като утре ще се оправяме без е-поща, поръчал съм още фотокопирна хартия за паметни записки. Не би било зле да си припомним пред интернетната практика съобщенията да се категоризират по цвят.
	За съвсем младите и за новаците, които не я помнят: розовата хартия е за спешни циркулярни писма, светлозелената — за не толкова спешни циркулярни писма и светлосинята — за писма с конкретен получател.
	Благодаря за съдействието.
@	Кен Пери
@	Административен директор
C$
C>
	__Мелинда Шеридан__/{pre}melinda_sheridan@millershanks-london.co.uk{/pre} — __10.01.2000 г., 18:42 ч. (22:42 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: „Мако“_
	Морски дарове?! Мечтай си, миличка! Прекарах вечерта в компанията на сандвич и на телефона, опитвайки се да организирам кастинг на местни таланти. Да, загубихме поредния едрогърдест ангел — от слънчев удар въпреки многократните увещания да скрие скъпо струващата си плът на сянка. Както и да е, на този остров май не са чували за по-голям номер сутиен от 40А. Нервите ми до такава степен са на изчерпване, че сериозно се замислям дали накрая да не измъкна своите уморени гърди от пазвата си. След 45 обаждания (броих ги) събрах девет момичета. Ще ги видя на сутринта. Сега ще си легна с надеждата сред тях да има поне две, които според маестро Запрудър да допадат на камерата.
	Де това да беше единственият ми проблем! Уви, не е. Утре пристига снимачният екип и тъй като Саймън (чиято физиономия, между другото, не сме зървали, откакто кацнахме) в последния момент ме накара да сменя хотела, появиха се неизбежните проблеми. Колкото и да смятам, 32 души не могат да се поберат в 13 стаи. Налага се да настаня излишните другаде.
	Това интересува ли те? Не, разбира се. 750 бона са напълно достатъчни за „Мако“ — като никога, ще стигнат за всичко, и дори ще останат. Прегледах графиците — сгъстени са. Но с вълшебната помощ на Мелинда ще успеем да се вместим. Нямам търпение да започнем снимките, стига някога се измъкна оттук. Какво да се прави, напред и надолу!
C$
C>
	__Саймън Хорн__/{pre}simon_horne@millershanks-london.co.uk{/pre} — __10.01.2000 г., 19:02 ч. (23:02 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: ТРЯБВАШ МИ!_
	Отчаян съм, че някога ще се обадиш.
	Имаш ли представа колко изолиран се чувствам тук?!
C$
C>
	__Саймън Хорн__/{pre}simon_horne@millershanks-london.co.uk{/pre} — __10.01.2000 г., 20:33 ч. (0:33 ч. местно)__
	_До: Пинки Фалън_/{pre}pinki_fallon@millershanks-london.co.uk{/pre}
	_Копие: Дейвид Крътън_/{pre}david_crutton@millershanks-london.co.uk{/pre}; _Хариет Грийнбаум_/{pre}harriet_greenbaum@millershanks-london.co.uk{/pre}
	_Относно: „Кока-кола“_
	Прекъснах за минутка подготовката си за снимките, за да прегледам това, което си ми изпратила, Пинки.
	Бих предпочел да говорим по телефона.
	Но явно ти вече си си тръгнала. Не предполагах, че ръководството на отдела ми ти отнема толкова малко време.
	Похвално е, че се справяш така добре.
	Ето какво мисля за материалите за „Кока-кола“. В тях има редица грешки — явно не си схванала идеята ми както трябва.
	Нека бъда по-конкретен:
	ТВ: Извършила си непростимия грях в рекламата на безалкохолни напитки да изключиш от сценария ми кадрите с леещата се ко`ла. За 40 г. нито една подобна кампания не е успяла без снимка в едър план на струя пенлива течност, изливаща се върху купчина звънлив лед. Веднага я върни.
	Що се отнася до новите ти сценарии, трудно ми е да проумея защо, но не ми харесват. Никак не ми допадат. Преработи ги.
	ПЛАКАТИ: Скучни, скучни, скучни. Направи още.
	РАДИО: Въобще не ги разбирам. Кой, за бога, е Али Джи*? Не може ли да говори на нормален английски? Я се върни на чертожната дъска.
	[* Псевдоним на британския комик Саша Барън Коен от „Шоуто на Али Джи“ по Ейч Би О. — Б.пр.]
	Чака ви още много работа.
	Препоръчвам ти да не си тръгваш рано-рано.
	Смятам също така, че ще ти е от полза, ако закачиш основната ми идея на стената и равняваш бъдещите си усилия по нея.
	Съжалявам, че съм толкова строг, но ако осъзнаеш, че да си творчески директор, не е толкова лесно, колкото си си го представяла, ще си научила труден, но ценен урок.
@	Сай
C$
C>
	__Пинки Фалън__/{pre}pinki_fallon@millershanks-london.co.uk{/pre} — __10.01.2000 г., 20:45 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: „Кока-кола“_
	Току-що прочетох мейла ти — благодаря. Не съм си тръгнала. Бях при Хариет и обсъждахме структурата на презентацията. Дейвид ме вика да разгледаме забележките ти. Ще ти се обадя… :)
C$
C>
	__Дейвид Крътън__/{pre}david_crutton@millershanks-london.co.uk{/pre} — __10.01.2000 г., 21:17 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: „Кока-кола“_
	Току-що обсъдихме забележките ти. Хариет и Пинки бяха готови да приемат някои от тях, но аз им забраних. Да ти кажа ли защо? Защото смятам, че Пинки и колегите й са превърнали идеята ти в бижу. Кадрите с леещата се кока-кола отпаднаха именно защото не желаем да повтаряме рекламите на безалкохолни напитки от 40 г. насам. Резултатът е несравнимо по-добър.
	Между другото, тъща ми е чувала за Али Джи. Тя е на 75 г., живее в Литълхамтън и прекарва дните си главно в игра на карти. Не е зле от време на време да й правиш компания. Може да поразшириш малко културата си.
C$
C>
	__Саймън Хорн__/{pre}simon_horne@millershanks-london.co.uk{/pre} — __10.01.2000 г., 21:24 ч. (1:24 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: Пинки_
	Знам, че утре няма да имате е-поща, но в сряда сутринта очаквам подробен доклад за действията на Пинки. Не забравяй за кого работиш.
C$
C>
	__Найджъл Годли — 10.01.2000 г., 23:05 ч.__
	_До: всички отдели_
	_Копие:_
	_Относно: до всички!_
	Ако има още някой, да се обади. Ако няма, чаоооо! Утре ще ми липсват закачките по мейла. Ще се чуем пак в сряда — Найдж
C$


>	Вторник
>	11 януари 2000 г.

C>
	__ИТ — 11.01.2000 г., 11:23 ч.__
	_До: Всички отдели_
	_Копие:_
	_Относно: ПРОБА_
	ТОВА Е ПРОБНО СЪОБЩЕНИЕ. МОЛЯ, ИЗТРИЙТЕ ГО. Е-ПОЩАТА ЩЕ БЪДЕ ИЗКЛЮЧЕНА ПОВТОРНО.
C$


>	Сряда
>	12 януари 2000 г.

C>
	__ИТ — 12.01.2000 г., 6:48 ч.__
	_До: Всички отдели_
	_Копие:_
	_Относно: е-пощата_
	Е-пощата е включена. Благодаря за търпението.
@	Питър Ренкуист
@	И. д. директор ИТ
C$
C>
	__Брет Топовлски__/{pre}brett_topowlski@millershanks-london.co.uk{/pre} — __12.01.2000 г., 7:11 ч. (11:11 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: МАВРИЦИЙ: ДЕН ТРЕТИ_
	Поздрави от фронта! Първият ни снимачен ден започва зле. Седя си в стаята, а навън е същински потоп. В брошурата не се споменаваше за проливни дъждове.
	Ще карам подред.
	Кастингът — на Мавриций не се снимат по цици. Не се явиха кандидатки. Оставаме с четири мацки и с Вин до среднощ преправяхме сценария.
	Мел, Нейтан и Вин пак отпрашиха да търсят идеален фин пясък. Не намериха, затова решихме да снимаме на плажа пред хотела. Пясъкът там изглежда доста мек и бял — не знам защо не се спряхме на него още отначало. Нейтан не спира да мърмори: „Трябваше да идем на Занзибар, трябваше да идем на Занзибар“. Управата на хотела не беше възхитена, когато потният ни снимачен екип разгони сбръчканите клиенти от шезлонгите им, но когато се наложи, Мел може да бъде много убедителна.
	Хорн изигра съществена роля във вземането на тези ключови решения. Чрез мощните си екстрасенски способности ни предаваше мислите си от луксозния си апартамент за 1800 лири на вечер, за да е сигурен, че ние, безполезните кретени, няма да оплескаме нищо. Да, още не си е подал носа навън. На нас с Вин ни изнася, затова си мълчим. Дан Нещастника обаче е притеснен. Клиентът е кошмарен и той се нуждае от подкрепата на приятелчето си Саймън.
	Франк Синтън Дебелака — клиентът ни (това ще ти хареса) прилича на незаконен син на Джаба, но като се погледне в огледалото, сигурно вижда Бен Афлек — загубих броя на келнерките, на които пусна ръка. Както и да е, рано сутринта пристигна Глория Хънифорд* с екип на Би Би Си да снима на плажа клип за предаването си. Защо не сме забелязали колко си приличат с Мел! Да не са разделени при раждането близначки?! Какво съвпадение! От толкова плажове по света да се съберат да снимат едновременно на този! Още по-странното е, че и двете носят черен бански с пурпурен саронг. Хънифорд си почиваше на шезлонг межди снимките и Франк Дебелака явно си помисли, че Мел е седнала да се попече на слънце. Отиде при нея и нали си е тлъст похотливец, залепи леденостуденото си пепси на повехналите й гърди. Тя подскочи и извика хотелската охрана. Дан Нещастника, който цяла сутрин точеше лиги по Хънифорд (влюбен е в нея, откакто е разбрал, че Мартина Навратилова е лесбийка) се приближи и взе нейната страна — не можа да се удържи. Франк Дебелака се запъти към стаята си, заплашвайки да се откаже от агенцията, а Хънифорд благодари на Дан за кавалерската постъпка. Той се разкъсваше на две, горкият! Не знаеше клиента ли да последва и да се опита да спаси положението, или патката си към обятията на г-ца Хъни-Бъни.
	[* Глория Хънифорд (1940 —) — първата жена със свое ежедневно радиопредаване, участвала и в много ТВ програми. — Б.пр.]
	Преди потопа успяхме само да монтираме камерата. Дъждът май спира и е по-добре да слизам. Ще снимаме две мацки на джетове. Скорост, страшни каскади, разкошни манекенки с невероятни гърди — това е то изкуството, братче! Ти оправи ли се с Лол? Друг път не съм ти брал грижата, но сега се стегни. Тя е сексапил на два крака — и то какви!
C$
C>
	__Питър Ренкуист — 12.01.2000 г., 7:34 ч.__
	_До: Рейчъл Стивънсън_
	_Копие:_
	_Относно: е-пощата_
	Най-сетне разнищихме проблема. Консултантите стояха цяла нощ, разглобиха сървъра и преинсталираха програмата. Не намериха никакви грешки. После решихме, тъй като само Дейвид Крътън има трудности, да проверим неговия софтуер. Сторихме го в пет часа сутринта. Като погледнахме настройките му, установихме, че не използва адресника си правилно. Сложно е за обяснение, но когато изпраща мейли, понякога натиска погрешна комбинация от клавиши и автоматично копира Финландия. Вчера явно съвсем се е объркал и е копирал всички служители на МШ. Направихме един-два теста, като опитахме да възпроизведем грешката му, и теорията ни се оказа вярна.
	Той определено има нужда от няколко основни урока. Въпросът е ти ли ще му го кажеш или аз. Обади се, когато дойдеш.
C$
C>
	__Дейвид Крътън__/{pre}david_crutton@millershanks-london.co.uk{/pre} — __12.01.2000 г., 7:51 ч.__
	_До: Даниъл Уестбрук_/{pre}daniel_westbrooke@millershanks-london.co.uk{/pre}
	_Копие:_
	_Относно: какво става, по дяволите?!_
	В 5:30 ч. бях събуден по телефона от Франк Синтън, който беше изпаднал в истерия. Избъбри на един дъх, че не само снимките протичали като „Апокалипсис сега“ в лош ден, не само не бил виждал творческия ни директор, когото уж изпратихме, за да ни осигури страхотен филм, не само директорът на връзки с клиенти го третирал като залепнал за прескъпите му обувки боклук, а на всичкото отгоре публично си го обвинил в сексуален тормоз над шибаната Глория Хънифорд.
	Това е твърде сюрреалистично.
	Ще бъдеш ли така добър да ми обясниш какво е станало или ще си мълчим и ще гледаме как ни се изплъзва поредният клиент?
C$
C>
	__Дейвид Крътън — 12.01.2000 г., 8:06 ч.__
	_До: Зоуи Кларк_
	_Копие:_
	_Относно: кое време е?!_
	Къде си? Отивам на среща. Докато се върна, да си написала сто пъти с най-красивия си почерк: „Ако пак дойда след осем часа`, г-н Крътън ще превърне задника ми в боксова круша“.
C$
C>
	__Рейчъл Стивънс — 12.01.2000 г., 8:46 ч.__
	_До: Дейвид Крътън_
	_Копие:_
	_Относно: е-пощата_
	Дейвид, в ИТ най-после разнищиха проблема. Най-добре е с Питър Ренкуист да дойдем да го обсъдим с теб. Моля те, не ползвай е-пощата, преди да сме говорили. Записах си час при Зоуи за 9:30 ч. Дотогава!
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __12.01.2000 г., 9:03 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: Пинки_
	Вчера я следих, доколкото можах, но не мисля, че се държи подозрително. Ето доклада ми:
	08:35 П пристигна на работа. Направи си чай („Тайфу“). Чете „Гардиън“ (образователната притурка).
	08:46 Дойде ЛО’К. Затвори вратата. Двамата вероятно работиха.
	10:30 ХГ влезе в кабинета на П. Затвори вратата.
	10:46 ХГ излезе с П. Прегърнаха се. ХГ се качи на асансьора. П отиде до тоалетна (№ 1).
	10:53 П излезе от тоалетната. Обиколи отдела. Отби се при всички тандеми. Върна се в кабинета си с нови материали за „Кока-кола“. Усмихната.
	11:35 П уведоми СД-Д, че отива да направи демоверсия за „Кока-кола“ в „Кандъл мюзик“. СД-Д провери в телевизионния отдел. Думите на П бяха потвърдени от два независими източника.
	13:59 П се върна с голяма кесия на „Кранкс“*. Невъзможно бе да се установи съдържанието. Вероятно — вегетариански обяд.
	[* Първият вегетариански ресторант във Великобритания. — Б.пр.]
	14:14 ЛО’К се върна от обяд с ЛП. Хвана СД-Д да слухти на вратата на кабинета. Едва ли заподозря нещо.
	14:33 П излезе от кабинета си. Уведоми СД-Д, че отива при ДК. Изглеждаше притеснена. СД-Д я проследи. П влезе в кабинета на ДК. Затвори вратата.
	15:00 П се върна на етажа. Спокойна. Влезе в кабинета си. Затвори вратата.
	15:16 П излезе от кабинета си и отиде до тоалетна (№ 1 и 2).
	15:55 П излезе от тоалетната със салфетка в ръка. На връщане към кабинета си се спря до кошчето с боклук. Извади брой на „Виз“*. Връзката неясна.
	[* Британско хумористично списание. — Б.пр.]
	16:22 ДК дойде в творческия отдел. Не обърна внимание на СД-Д. Седна на бюрото на ЛП и говори с нея шест минути. Очевидно приятелски. После влезе в кабинета на П.
	16:40 ДК излезе от кабинета с П. Тя уведоми СД-Д, че отива в бар „Зеро“ с ДК. Да не я безпокоят. СД-Д ги проследи от разстояние и ги наблюдава през прозореца. ДК си поръча двойно еспресо. П пи чай. ДК се пошегува с келнерката. Двамата говориха 32 мин. П два пъти се засмя.
	17:14 ДК плати сметката (в брой) и излезе с П. На вратата се засякоха със СД-Д. Тя обясни, че е купувала бонбони. Двамата едва ли заподозряха нещо. СД-Д се върна в агенцията с тях. Обсъдиха новата прическа на ХГ.
	17:17 П влезе сама в кабинета си. Затвори вратата.
	17:43 П излезе от кабинета си. Уведоми СД-Д, че отива на тай чи. СД-Д я проследи до Християнската асоциация на младите мъже.
	19:07 П излезе от асоциацията. СД-Д я проследи до агенцията. П влезе в кабинета си при ЛО’К. Затвори вратата. Може би работиха.
	21:39 П излезе от кабинета си. Уведоми СД-Д, че си тръгва. СД-Д я проследи до метрото. П си купи билет за „Белсайз Парк“ и мина през бариерата. Вероятно се прибра вкъщи.
	21:48 Наблюдението приключи. СД-Д се върна в офиса да напише доклада.
	Съжалявам, че не успях да чуя за какво си говорят с Дейвид в бар „Зеро“, но едва ли е било за времето. Дано на Мавриций всичко да е наред. Пристигнаха ли лекарствата? Пиши ми скоро. Толкова самотна се чувствам без теб, скъпи… _Сх_
C$
C>
	__Мелинда Шеридан__/{pre}melinda_sheridan@millershanks-london.co.uk{/pre} — __12.01.2000 г., 9:19 ч.__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: „Мако“_
	Получи ли план-графика, който ти изпратих вчера по факса? Щом нямам новини, значи си го одобрила. Обади ми се.
	Ако те интересува, тук цари пълен погром. В момента сме в обедна почивка, но сутринта, когато най-сетне се наканихме да снимаме, времето се развали и още нямаме нито един кадър. По-лошото е, че клиентът заплашва да скъса договора заради кутия „Пепси“, Глория Хънифорд и обвинение в сексуален тормоз. Моля те, не ме карай да обяснявам — твърде сложно е. Той в момента е с Дини, който се разтапя пред него в опит да го усмири.
	Вчера беше невероятно фиаско. Започна се с кастинга — ще кажа само, че той се провали с гръм и трясък. После пристигна екипът. Прекарах целия следобед във фоайето, стиснала папката си като щит пред гърдите, докато разни осветители, артисти и асистенти отстояваха профсъюзно договорените си права на стая с гледка към морето и с легло с балдахин. Не ставай туроператор. Това е неблагодарна работа. След няколко валиума се отправих към страната на сънищата.
	Между другото, смяташ ли, че приличам на Глория Хънифорд? Тук всички ми го повтарят, но аз не съм същото мнение. Мисля, че съм повече от типа на Мишел Пфайфър (от периода на „Великолепните братя Бейкър“*)!
	[* Американски игрален филм от 1989 г. — Б.пр.]
	Пиши ми скоро и ме увери, че не откачам.
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __12.01.2000 г., 9:30 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: МАВРИЦИЙ: ДЕН ТРЕТИ_
	Абсолютно прав си за Мел — двойничка е на Хънифорд (аз обаче предпочитам Карън Кийтинг*, а ти?). Май ще се върнете без филм и без клиент. Ще направя анкета в отдела за възможните варианти.
	[* Дъщеря на Глория Хънифорд, телевизионна водеща (1962 — 2004). — Б.пр.]
	Лол пак ме обича. Вчера получи цветя, бонбони, копринени женски дреболии, ваучер за Ники Кларк* и обяд. Май прие обяснението ми, че почти не съм говорил с Филпот и че тя ме преследва, откакто е постъпила. В неделя гледах по кабелната „Изсвири ми «Мисти»“** и откраднах идеята оттам. Умът ми сече като бръснач!
	[* Известна лондонска стилистка. — Б.пр.]
	[** Филм от 1971 г. с Клинт Ийстуд и Джесика Уолтър за връзката между радиоводещ и негова почитателка. — Б.пр.]
	Пинки е изумителна. Наречи ме „мъжки шовинист“, но не вярвах, че жена може да бъде творчески директор. Това извънбрачно дете на Джоан Баес* и Малкия Тим** ме опровергава. Крътън е запленен от нея. И усилено я ухажва. Вчера следобед я изведе на кафе. Ако си обръсне подмишниците и си махне татуировката с къна, до 1 февруари ще седне на мястото на Хорн. Първо от мен си го чул.
	[* Етнопевица от Ню Йорк (1941 —). — Б.пр.]
	[** Малкия Тони Смит — американски певец, солист на „Галахадс“ и „Статикс“. — Б.пр.]
	Суси в понеделник май пак е „напуснала“, но вчера дойде на работа. Душеше наоколо като частен детектив. Хванах я да слухти пред вратата ни какво си говорим. Каза, че вадела заседнала хартия от ксерокса (на който от ноември виси надпис „Не работи“). Пинки е убедена, че ги е проследила с Крътън до БЗ.
	Носи се слух, че вчера са разглобили сървъра, за да търсят проблема с е-пощата само за да установят, че Крътън не умее да работи с компютър. Влизаме в ХХІ в. под ръководството на кроманьонец. Нищо не се е променило.
C$
C>
	__Рейчъл Стивънсън — 12.01.2000 г., 9:46 ч.__
	_До: Всички отдели_
	_Копие:_
	_Относно: промени в ИТ_
	Питър Ренкуист, и. д. директор на ИТ, вече не работи в агенцията. Той реши да напусне и да потърси друго поприще. Нека заедно да му пожелаем всичко хубаво. До назначаването на нов директор задълженията му се поемат от Рави Баснитал. Моля да му окажете необходимото съдействие.
@	Рейчъл Стивънсън
@	„Личен състав“
C$
C>
	__Зоуи Кларк — 12.01.2000 г., 9:49 ч.__
	_До: Всички отдели_
	_Копие:_
	_Относно: графика на Дейвид_
	Всички срещи на Дейвид до обяд се отменят, тъй като той трябва да присъства на спешно обучение в ИТ. Съжалявам за причиненото неудобство — Зоуи.
C$
C>
	__Саймън Хорн__/{pre}simon_horne@millershanks-london.co.uk{/pre} — __12.01.2000 г., 9:57 ч. (13:57 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: Пинки Фалън_
	блгдря за дклада… отвряй си очте… сннимките вървт дбр… лекарствта прстгнахха… чувствтвам сеее слб……………………… трбва да ляяяяяяяяягам……………………………………………………………….. йхдсхедошухдсхуеохе
C$
C>
	__Даниъл Уестбрук__/{pre}daniel_westbrooke@millershanks-london.co.uk{/pre} — __12.01.2000 г., 10:05 ч. (14:05 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: опасенията ти_
	Току-що се качих в стаята си и прочетох мейла ти. Няколко часа успокоявах Франк. Той наистина беше изпаднал в истерия. Мисля, че е под комбинираното влияние на слънцето, недоспиването и стреса от факта, че това са първите му натурни снимки. (Спомням си моите — на балона „Нимбъл“. Не ги пожелавам никому!) Както и да е, Глория Хънифорд действително беше тук, но няма връзка със случая. Франк сега си почива и съм сигурен, че като се събуди, ще е дошъл на себе си.
	Що се отнася до снимките, те вървят невероятно добре. Въпреки неизбежните проблеми в началото вече разполагаме със забележителни кадри. Нейтан е ексцентричен — нали е човек на изкуството! Саймън е непрекъснато с нас и ни влияе много успокояващо.
	Надявам се, че в „Пондероса“* всичко е наред. Нещо ново за „Кока-кола“?
	[* Имението от ТВ сериала „Бонанса“. — Б.пр.]
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __12.01.2000 г., 10:06 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: почини си, миличък_
	Скъпи Саймън, наистина се нуждаеш от почивка. Напоследък се преуморяваше от работа. Зареди се с енергия, а другите нека се помъчат без теб. Време е да престанат да те приемат за дадено. И не забравяй, ако ти потрябва нещо, аз съм на един мейл разстояние… _Сх_
C$
C>
	__Майк Апълтън__/{pre}mike_appleton@millershanks-hk.co.hk{/pre} — __12.01.2000 г., 10:10 ч. (18:10 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: Букурещ_
	Надявам се, че подготовката за „Кока-кола“ върви добре. Сигурно си невероятно зает, но дали намери минутка да споменеш на Джим за интереса ми към Букурещ? Дръж ме в течение.
@	Майк
C$
C>
	__Даниъл Уестбрук__/{pre}daniel_westbrooke@millershanks-london.co.uk{/pre} — __12.01.2000 г., 10:10 ч. (14:10 ч. местно)__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: какво става с теб?_
	Тропах на вратата ти, пъхах ти бележки, звънях ти по телефона и ти мятах камъчета по прозореца от градината. Последната ми надежда е да си включил лаптопа и да проверяваш мейлите си.
	Ако си направиш труда да се покажеш от апартамента си, ще завариш пълен хаос. Франк Синтън може да получи удар и да бъде обвинен в сексуален тормоз. Снимките въобще не вървят. Манекенките отпадат една по една и дори не сме започнали да снимаме. Мелинда се държи мъжки, докато Брет и Винс гледат на цялата история като на училищно посещение в зоопарка.
	Имам нужда от твоята помощ и подкрепа. Току-що писах на Дейвид, че се справяш великолепно. Най-добре е още сега да излезеш и да поемеш някаква отговорност за катастрофата. Няма да те прикривам до безкрай.
C$
C>
	__Суси Джъдж-Дейвис — 12.01.2000 г., 10:31 ч.__
	_До: Лорейн Палистър_
	_Копие:_
	_Скрито копие: Рейчъл Стивънсън_
	_Относно: ти!!_
	По кое време пристигаш?! Работният ден не започва в 10:30 ч. Мислиш ли, че мога да се оправям сама в отдела? Много лошо начало! Ако тук не ти харесва, с удоволствие ще поговоря с Рейчъл за алтернативите ти.
C$
C>
	__Лорейн Палистър — 12.01.2000 г., 10:36 ч.__
	_До: Суси Джъдж-Дейвис_
	_Копие:_
	_Относно: ти!!_
	Миличка Суси, извинявай, че идвам толкова късно. Нощес ме скъсаха от секс и ми беше много трудно да стана. Пробвай някой път. Може да ти хареса.
C$
C>
	__Суси Джъдж-Дейвис — 12.01.2000 г., 10:39 ч.__
	_До: Рейчъл Стивънсън_
	_Копие:_
	_Скрито копие: Дейвид Крътън; Саймън Хорн_/{pre}simon_horne@millershanks-london.co.uk{/pre}
	_Относно: Лорейн Палистър_
	Прилагам писмото, което получих току-що от Лорейн. Не мисля, че е нужно да обяснявам защо няма и минута повече да я търпя на етажа си. Моля, погрижи се да бъде преместена. Благодаря.


#	{m small}Приложение{/m}
	{m small}Лорейн Палистър — 12.01.2000 г., 10:36 ч.{/m}
	{m small}До: Суси Джъдж-Дейвис{/m}
	{m small}Копие:{/m}
	{m small}Относно: ти!!{/m}
	{m small}Миличка Суси, извинявай, че идвам толкова късно. Нощес ме скъсаха от секс и ми беше много трудно да стана. Пробвай някой път. Може да ти хареса.{/m}
C$
C>
	__Лорейн Палистър — 12.01.2000 г., 10:44 ч.__
	_До: Лиам О’Кийф_
	_Копие:_
	_Относно: зает?_
	На идване разбрах как мога да спра асансьора между етажите. Кога ще се освободиш да го изпробваме?
C$
C>
	__Лиам О’Кийф — 12.01.2000 г., 10:46 ч.__
	_До: Лорейн Палистър_
	_Копие:_
	_Относно: зает?_
	Трябва да се подготвя за обсъждането, да нарисувам десет реклами, а от счетоводството ще ме изядат за присъствените ми карти… След 30 сек.
C$
C>
	__Рейчъл Стивънсън — 12.01.2000 г., 10:49 ч.__
	_До: Суси Джъдж-Дейвис_
	_Копие:_
	_Относно: Лорейн Палистър_
	Доста хора, като се започне от Дейвид Крътън, ме увериха, че Лорейн се вписва изключително добре в отдела ви.
	Може би трябва да дойдеш да поговорим за твоите алтернативи. Вратата ми винаги е отворена.
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __12.01.2000 г., 10:55 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: имам нужда от теб_
	Скъпи, знам, че в момента не желаеш да бъдеш обезпокояван, но щом се събудиш, много те моля, обади ми се. Не издържам вече!
C$
C>
	__Лиам О’Кийф — 12.01.2000 г., 11:05 ч.__
	_До: Лорейн Палистър_
	_Копие:_
	_Относно: ОБЯСНЕНИЕ ПО БИОЛОГИЯ, ПЪРВА ЧАСТ_
	Преди… 😐
	После… 😀
C$
C>
	__Лорейн Палистър — 12.01.2000 г., 11:11 ч.__
	_До: Лиам О’Кийф_
	_Копие:_
	__Относно: ОБЯСНЕНИЕ ПО БИОЛОГИЯ, ВТОРА ЧАСТ__
	Преди… II
	После… IIi
	(Не сложи презерватив, нали?)
C$
C>
	__Брет Топовлски__/{pre}brett_topowlski@millershanks-london.co.uk{/pre} — __12.01.2000 г., 11:13 ч. (15:13 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: МАВРИЦИЙ: ДЕН ТРЕТИ_
	Сега вече я втасахме! Сутринта имахме четири момичета. Останахме с две. Вследствие на катастрофа с джетове, достойна за „Книгата на «Гинес»“. Нейтан накара две манекенки да възседнат джетове и да разтърсят прелестите си. Направиха няколко репетиции и освен че Деспина (твоята фаворитка на кастинга) не знаеше кое е ляво и кое — дясно, те минаха добре. Така че нимфите потеглиха за първия дубъл. Приведени ниско над кормилото като едрогърдести пантерки. Летяха безстрашно една срещу друга, готови в последния момент да завият. Ние наблюдавахме от брега, поразени от тяхната мощ и красота. Нейтан извика: „Завий!“ Те завиха. Нейтан извика: „Наляво, Деспина, наляво!“ Заспалата пичка зави надясно.
	Нейтан извика: „Стоп!“
	Джетовете потънаха без следа. Деспина е със счупен фемур и тибия (за теб — крак). Кери (другата) е с бял дроб, пълен с вода от Индийския океан и гадна лацерация (за теб — рана) над окото. След това времето се оправи. Безоблачно небе. Гладко море. Но никой не беше в настроение за снимки и Нейтан ги прекрати. А и вече няма какво да снимаме, тъй като останахме само с две манекенки.
	Има и добри новини. Франк Дебелака помага на местната полиция да разследва случая Хънифорд — травмираната телевизионна царица е решила да подаде оплакване. Той трябва да внимава какво говори, защото екипът на Би Би Си е заснел случая.
	Мел се опитва да убеди оцелелите момичета да не си отиват. С Вин преработваме сценария за втори (трети? четвърти? пети?) път. За последно видях Дейв Нещастника да хлипа над коктейл „Сингапурска прашка“. Къде, по дяволите, е Хорн? Ти ми кажи.
	Един колегиален съвет: никога, при никакви обстоятелства, дори стокилограмов психопат да е опрял 20-сантиметров касапски нож в гърлото ти, не започвай сценарий за телевизионна реклама с думите: „На закътан под палми плаж…“
C$
C>
	__Лорейн Палистър — 12.01.2000 г., 11:27 ч.__
	_До: Кейти Филпот_
	_Копие:_
	_Относно: жълт картон_
	Лиам се опитва да ме убеди, че не си с всичкия си. Ти си шибана аматьорка, малката. Наистина ще откачиш, ако се доближила до него.
C$
C>
	__Дейвид Крътън — 12.01.2000 г., 11:27 ч.__
	_До: Рави Баснитал_
	_Копие:_
	_Относно: компютърни умения_
	Пробвам както новопридобитите си компютърни умения, така и перспективите ти в края на деня още да си на тази работа:
	ПЕРТИ ВАН ХЕЛДЕН, КОПЕЛЕ НЕДНО!
C$
C>
	__Кейти Филпот — 12.01.2000 г., 11:45 ч.__
	_До: Лорейн Палистър_
	_Копие:_
	_Относно: жълт картон_
	Я по-полека! Просто проявих любезност. Няма да се меся повече.
C$
C>
	__Зоуи Кларк — 12.01.2000 г., 11:47 ч.__
	_До: Всички отдели_
	_Копие:_
	_Относно: графика на Дейвид_
	Обучението на Дейвид приключи и той отново е на разположение — Зоуи.
C$
C>
	__Дейвид Крътън — 12.01.2000 г., 12:03 ч.__
	_До: Лорейн Палистър_
	_Копие:_
	_Относно: браво_
	Току-що прочетох мейла ти до Суси, който тя бе така любезна да ми препрати. Браво на теб!
C$
C>
	__Лорейн Палистър — 12.01.2000 г., 12:05 ч.__
	_До: Суси Джъдж-Дейвис_
	_Копие:_
	_Относно: Юмрук в лицето_
	В дамската тоалетна. Веднага.
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __12.01.2000 г., 12:13 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: имам голяма нужда от теб!_
	Събуди ли се, скъпи? Току-що се скарах с Лорейн. Тя ме заплаши с пиличка за нокти. А аз само исках да й помогна! Както винаги Рейчъл взе нейната страна. Нямам представа как са замесили Дейвид, но и той я подкрепи. Всички са се настроили против мен и не знам какво да правя… _Сх_
C$
C>
	__Брет Топовлски__/{pre}brett_topowlski@millershanks-london.co.uk{/pre} — __12.01.2000 г., 12:21 ч. (16:21 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: СПРЕТЕ ПРЕСАТА!_
	Случаят Хънифорд набира скорост. С Вин се заговорихме в бара с някакъв тип. Той ни черпеше и ни разпитваше какво правим тук. После насочи разговора към Глория. Оказа се, че е журналист от „Сън“. Дошъл е да се опита да снима Маккъчън по монокини, но ще направи по-голям удар. Щом разбрахме кой е, млъкнахме, но преди това май доста бяхме се разбъбрили. Знаеш как е — няколко бири и мъж, впечатлен, че снимаш порнозвезди. Как да не преувеличиш?! Вин се представи за творчески директор и изкарахме всичко малко по-пикантно, отколкото е. Папаракът сега обикаля наоколо. Мел току-що го прати по дяволите. Франк Дебелака се върна от полицията. С Дан Нещастника мъдрят смирено извинение с надеждата да убедят Хънифорд да не повдига обвинение. Признавам, че е адски забавно. На девет години хванах триока писия и ме снимаха за „Брайтън аргъс“. Мислех, че е върхът, но не може да се мери с това. Готов съм да изкупя всички вестници. Името на Франк Дебелака ще бъде изписано със 140-точков готически удебелен шрифт.
C$
C>
	__Дейвид Крътън__/{pre}david_crutton@millershanks-london.co.uk{/pre} — __12.01.2000 г., 12:33 ч.__
	_До: Даниъл Уестбрук_/{pre}daniel_westbrooke@millershanks-london.co.uk{/pre}
	_Копие:_
	_Относно: ЛЮБОВ_
	Прочетох мейла ти и той ми вдъхна невероятна увереност. Съжалявам, че въобще се обезпокоих — колко съм тъп! Вече ни най-малко не се притеснявам, че току-що от „Сън“ ми поискаха коментар за „сексуалния тормоз“, на който е била подложена Глория Хънифорд от наш клиент. Сигурен съм, че това е глупост, дреболия, която не ме засяга. Ако беше нещо по-сериозно от буря в чаша чай, ти веднага щеше да грабнеш телефона и да ми обясниш всичко подробно и откровено. Нали?
C$
C>
	__Дейвид Крътън — 12.01.2000 г., 12:39 ч.__
	_До: Хариет Грийнбаум_
	_Копие:_
	_Относно: ЛЮБОВ_
	Наближава криза, която заплашва да погълне всичко. Ела веднага.
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __12.01.2000 г., 12:40 ч. (7:40 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: „Кока-кола“_
	Хариет, трябва да ти кажа, че бях впечатлен от откровеното ти, но внимателно писмо до Перти. Разбрах от Дейвид, че в отсъствието на Даниъл ти ръководиш кампанията за „Кока-кола“ с апломб.
	Винаги ми е доставяло огромно удоволствие да видя как досега незабелязан член на семейството на „Милър-Шанкс“ заблестява със собствена светлина.
	Преди няколко дена говорих с Дейвид да ми покаже стратегията и идеите за конкурса. Той досега не ми е изпратил нищо — предполагам, че е твърде зает да управлява една от първите двайсет рекламни агенции в света. Ще ти бъда задължен, ако ти ми предоставиш материалите възможно най-скоро. Аз имам огромен опит с „Пепси“, когато работех в Би Би Ди О*, и може да дам своята скромна лепта.
	[* Една от най-големите рекламни агенции в света със седалище в Ню Йорк. — Б.пр.]
	Чакам отговор.
@	Джим Вайсмюлер
C$
C>
	__Хариет Грийнбаум — 12.01.2000 г., 12:42 ч.__
	_До: Дейвид Крътън_
	_Копие:_
	_Относно: ЛЮБОВ_
	Възникна нещо неочаквано, с което трябва да се оправя веднага. Идвам след пет минути.
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __12.01.2000 г., 12:45 ч.__
	_До: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Копие:_
	_Относно: „Кока-кола“_
	Скъпи Джим,
	Поласкана съм, но ти ме надценяваш. Писмото до Перти беше съчинено от Дейвид. Аз само го подписах.
	Наредих на секретарката си да ти изпрати всички материали за „Кока-кола“ — до един час ще са при теб от другата страна на Атлантика. След като ги прегледаш, може би ще обсъдим мнението ти по телефона? От само себе си се разбира, че за мен то е най-ценно от всички.
@	Искрено твоя,
@	Хариет Грийнбаум
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __12.01.2000 г., 13:13 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: СПРЕТЕ ПРЕСАТА!_
	Мили боже! Върнах се от снимки и прочетох писмото ти. Копнея за още клюки. Не съм ламтял така за новини, откакто на бивак пред „Портланд“* очаквах вест за първото дете на лейди Ди. (Момче, момче! О, каква радост!)
	[* Частна болница в Лондон за жени и деца. — Б.пр.]
C$
C>
	__Брет Топовлски__/{pre}brett_topowlski@millershanks-london.co.uk{/pre} — __12.01.2000 г., 13:22 ч. (17:22 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: СПРЕТЕ ПРЕСАТА!_
	Няма нищо ново. Мел ни нареди да си седим в стаите и да не говорим с никого, дори с рум сервис. Като разбра, че сме се раздрънкали пред репортера на „Сън“, откачи. А когато е бясна, тя е по-страшна и от ада. Наистина ли си чакал пред „Портланд“? Жалко копеле!
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __12.01.2000 г., 13:24 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: СПРЕТЕ ПРЕСАТА!_
	Наивен глупак!
C$
C>
	__Хариет Грийнбаум — 12.01.2000 г., 13:38 ч.__
	_До: Дейвид Крътън_
	_Копие:_
	_Относно: ЛЮБОВ_
	Помислих над проблема и ето какво предлагам:
	Не се опитвай повече да се свържеш с Дан или със Саймън по телефона. Моите уважения към тях, но те и двамата са паникьори и са склонни да крият истината, когато стане напечено.
	По-добре при първа възможност намери Мелинда и й поискай подробен отчет. Не можем да предприемем нищо, без да сме въоръжени с факти. Тя е най-здравомислеща от всички там и ще бъде напълно откровена. Ако желаеш, аз ще й се обадя. С нея се познаваме отдавна и Мелинда няма да ми замаже очите.
	Кажи й, че каквото и да стане, трябва да завършат снимките — със или без съдействието на клиента. Иначе ще нарушим договора. Обади се на изпълнителния директор на ЛЮБОВ и му предложи да обединим усилията си. Няма да е от полза нито за нас, нито за тях, ако сега се скараме.
	Веднага уведоми адвокатите ни. Подозирам, че ако скандалът се разрасне, ще се разхвърчат призовки и няма да можем да си поемем дъх.
	Забрани ни служителите ни да говорят с пресата по какъвто и да било повод. Всички въпроси от „Флийт Стрийт“* да бъдат отправяни към теб.
	[* Известна улица в Лондон — синоним на британската преса, тъй като там са били разположени редакциите на всички по-големи вестници. — Б.пр.]
	Накрая, с една от заместник-редакторките в Уопинг* сме колежки от университета. Ако искаш, ще се свържа с нея, ще я разпитам дискретно какво ще публикуват, ако въобще имат такива намерения, и ще се опитам да го осуетя.
	[* Лондонски квартал — седалище на „Нюз интърнейшънъл“, издател на таблоида „Сън“. — Б.пр.]
	Кажи ми какво мислиш за предложенията ми и какво още да сторя.
C$
C>
	__Дейвид Крътън — 12.01.2000 г., 13:49 ч.__
	_До: Хариет Грийнбаум_
	_Копие:_
	_Относно: ЛЮБОВ_
	Съвсем разумни са, Хариет. Благодаря. Още сега се обади на Мелинда и ми докладвай, щом приключите разговора. Подчертай, че снимките трябва да продължат. После позвъни на дружката си в „Сган“* и виж какво ще измъкнеш от нея. Възползвай се от случая да й напомниш колко пари влагаме в пасквила им от името на клиентите си — да не хапят ръката, която ги храни, и т.н. Аз междувременно ще се заема с другите ти предложения. Предлагам да се видим след час и да обсъдим резултатите.
	[* Прякор на „Сън“. — Б.пр.]
C$
C>
	__Дейвид Крътън — 12.01.2000 г., 13:53 ч.__
	_До: Всички отдели_
	_Копие:_
	_Относно: БЕЗ КОМЕНТАР_
	В момента не мога да обясня защо, но ви забранявам да говорите с пресата. Независимо дали е „Таймс“, „Сън“, или „Англърс уикли“*. Всички журналистически запитвания трябва да бъдат отправяни към мен. Неподчинението на тази заповед води до незабавно уволнение.
	[* Седмичник за риболовци. — Б.пр.]
@	Дейвид Крътън
@	Президент
C$
C>
	__Дейвид Крътън — 12.01.2000 г., 13:56 ч.__
	_До: Зоуи Кларк_
	_Копие:_
	_Относно: Макс Грегъри_
	Свържи се с него, щом натъпчеш отвратителния печен картоф в устата си. Номерът му е във визитника под „Хънтър, Макфий & ко“. Кажи му, че трябва незабавно да се срещнем. Това значи още днес следобед. Не ме интересува къде е — на конференция, в съда или във Вал д’Изер. Ако се опита да се измъкне, напомни му не само за тлъстия хонорар, който плащаме на кантората му от мошеници, но и за факта, че процъфтяващата кариера на сина му в рекламния бизнес се дължи именно на мен.
C$
C>
	__Брет Топовлски__/{pre}brett_topowlski@millershanks-london.co.uk{/pre} — __12.01.2000 г., 14:10 ч. (18:10 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: по бели гащи_
	Папаракът от „Сън“ току-що ни снима през прозореца на верандата. Кофти момент улучи — съдържанието на минибара е пръснато на леглото, а Вин се е отцепил на пода само по тениска с надпис „Дебели мацки“. Още по-лошото е, че аз съм с хавлия на главата и с половин туба кална маска на лицето — страхотна картинка! Мел току-що потропа на вратата. Утре ни вика в ранни зори. Представяш ли си! Щели сме да довършим снимките. По-добре да седна да преработя шибания сценарий.
C$
C>
	__Хариет Грийнбаум — 12.01.2000 г., 14:11 ч.__
	_До: Дейвид Крътън_
	_Копие:_
	_Относно: ЛЮБОВ_
	Говорих с Мел. Основното:
	• Франк Синтън е прекарал снимките във фустогонство, като неколкократно е налитал и на самата Мел. Екипът го е кръстил Джаба.
	• Глория Хънифорд е на Мавриций да снима предаването си.
	• Мел е нейна двойничка — като две капки вода са.
	• Франк видял Хънифорд да се припича на шезлонг, твърди, че я взел за Мел, и й направил нещо в областта на деколтето — какво, тепърва се изяснява. Според него игриво й залепил кутия студено пепси на гърдите. Според нея се опитал да й бръкне под горнището на банския. „Лелята“* го е заснела, така че истината ще лъсне.
	[* Прякор на Би Би Си. — Б.пр.]
	• Хънифорд се колебае дали да подаде официално оплакване.
	• Полицията е разпитала Франк и е конфискувала записа.
	• На острова е имало журналист от „Сън“, който следял бивша звезда от „В Ийст Енд“. Но е попаднал на този случай.
	• Брет и Винс неволно са се раздрънкали пред него, преди Мел да успее да ги озапти.
	• Мел не е възнамерявала да спре снимките, но те за нещастие са пред провал.
	• Няма нищо готово.
	• Четири от манекенките са извън строя поради травми/болест.
	• Мел обещава през оставащите два дни с кръв и пот да осигури някакви кадри.
	• Саймън го нямало никакъв. Барикадирал се в стаята си още с пристигането.
	Така че вестите са лоши. Да се надяваме, че Хънифорд няма да повдигне обвинение и тогава ще можем да представим инцидента като глупаво недоразумение. Говорих с познатата си в „Сън“. Утре случаят ще е на първа страница. Тя обеща да се постарае да смекчи удара за нас, но да не очаквам услуги. Франк Синтън е работил в маркетинговия отдел на „Сън“ и бил недолюбван (уволнили го, защото опипвал секретарката си и вземал подкупи от рекламната агенция — достатъчна причина да завъртят ножа). Редакторът с удоволствие би си поговорил с теб. Кажи ми какво още да сторя.
C$
C>
	__Дейвид Крътън — 12.01.2000 г., 14:15 ч.__
	_До: Хариет Грийнбаум_
	_Копие:_
	_Относно: ЛЮБОВ_
	Благодаря. Говорих с шефа на Синтън. Той е съгласен, че трябва да обединим усилията си. Ще дръпне сармите на Синтън, но помоли и ние да го държим изкъсо. Отивам на среща с адвокатите ни. Ще се видим, като се върна.
C$
C>
	__Зоуи Кларк — 12.01.2000 г., 14:18 ч.__
	_До: Лорейн Палистър_
	_Копие:_
	_Относно: новина!!!_
	Кретен ме закле да пазя тайна, но ще се пръсна, ако не кажа на някой!!!! Забраната да не говорим с пресата е заради снимките на ЛЮБОВ. Изглежда, клиентът е налетял на Глория Хънифорд!!!!!!!!!!!!!!!!!!!!!! Опитал се да я свали на плажа!!!!!!! Утре случаят ще се появи във вестниците!!!!!!!!!!!! Кретен ще откачи.!!!!! Щял да съди всички!!!!!! След малко отива при адвокатите. Щом тръгне, ще дойда да ти разправя подробности!!!!!! Зххх
C$
C>
	__Дейвид Крътън__/{pre}david_crutton@millershanks-london.co.uk{/pre} — __12.01.2000 г., 14:22 ч.__
	_До: Мелинда Шеридан_/{pre}melinda_sheridan@millershanks-london.co.uk{/pre}; _Даниъл Уестбрук_/{pre}daniel_westbrooke@millershanks-london.co.uk{/pre}; _Саймън Хорн_/{pre}simon_horne@millershanks-london.co.uk{/pre}
	_Копие: Хариет Грийнбаум_
	_Относно: Хънигейт_
	Мелинда, благодаря ти, че най-накрая си осведомила Хариет за кашата, която сте забъркали. След като вече съм в течение на подробностите, ето моите заповеди:
	Мелинда, ти си шеф. С никого не се съобразявай. Най-важната ти задача е да ограничиш щетите за агенцията. Направи всичко възможно да умилостивиш Хънифорд и да я убедиш, че става дума за най-обикновено припознаване. Ако се наложи, дай й списък с клиентите ни и я попитай колко ще поиска, за да се появи в нечия престижна реклама.
	После вкарай екипа в релси и довършете снимките на клипа. Не се връщайте без филм!
	Никой да не говори с журналистите. Това важи и за снимачния екип. Мелинда, дръпни Винс и Брет настрани и им кажи, че ако утре прочета във вестниците, че са оваляли доброто име на агенцията ни в калта, по-добре е да не се качват на обратния самолет.
	Даниъл, ти имаш една задача. Ще се залепиш като гербова марка за Франк Синтън. Ще се постараеш да го предпазиш от нови неприятности. Няма да го пускаш на по-малко от двеста метра от Глория Хънифорд, Ванеса Фелц*, Тинки Уинки** или от която и да е друга телевизионна звезда. Всъщност няма да му позволяваш да се приближава на по-малко от двеста метра от кое да е същество със зачатъци на гърди.
	[* Телевизионна водеща в Би Би Си. — Б.пр.]
	[** Героиня от анимационната поредица „Телетъбита“. — Б.пр.]
	Саймън, ако вече си излязъл от стаята си, веднага се върни обратно, сложи на вратата знак „Не безпокойте“ и се заключи. Няма да си показваш носа навън, докато Мелинда не те повика за полета. Виждал съм те какво представляваш в кризисен момент. Излагаш не само себе си, но и фирмата.
	Мелинда, очаквам да държиш Хариет в течение на промените, колкото и нищожни да са. Тя ще ме уведоми, ако е нужно. Засега никой от вас не се е отличил. Постарайте се в следващите три дена да наваксате.
C$
C>
	__Лорейн Палистър — 12.01.2000 г., 14:24 ч.__
	_До: Зоуи Кларк_
	_Копие:_
	_Относно: новина!!!!_
	Вече я знам. Прочетох мейлите на Брет до Лиам. Всъщност целият отдел е в течение, защото Лиам организира залагания с какво заглавие ще излезе утре „Сън“:
	2/1: ПОЧИВКАТА НА ХЪНИ В АДА
	3/1: ЖАЛКО, ЧЕ СТЕ ТУК
	6/1: СЛЪНЦЕ, СКАНДАЛ И СЕКС
	10/1: МАМКА-МУ-РИЦИЙ
	500/1: ДАУ ДЖОУНС СКАЧА С ДВА ПУНКТА СЛЕД СТАБИЛИЗИРАНЕ НА АЗИАТСКАТА ИКОНОМИКА
	Слез да се включиш. Между другото, оправих се с Джъдж-Демон. Преди обяд я дръпнах настрани и си поговорихме сърдечно. Казах й, че трябва да се постараем да се разбираме и да се сприятелим. (Наврях й пилата си в носа и й заявих, че ако не престане да се държи като кучка, ще й направя операцията, за която винаги е мечтала, но не може да си позволи.) Това явно подейства. Тя току-що ми донесе кафе и попита нуждая ли се от помощ. Изпратих я да ми купи цигари. Не съм ли страхотна?!
C$
C>
	__Саймън Хорн__/{pre}simon_horne@millershanks-london.co.uk{/pre} — __12.01.2000 г., 14:33 ч. (18:33 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: какво става?_
	Току-що се събудих и прочетох много странен мейл от Дейвид. Не мога да намеря нито Даниъл, нито Мелинда, за да разбера какво става. Нещо във връзка с Глория Хънифорд ли? Зарежи дребните си проблеми и поразпитай дискретно в офиса, за да ме ориентираш в положението. Ще потърся хапчетата си за мигрена. Цепи ме глава.
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __12.01.2000 г., 14:41 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: какво става?_
	Носят се най-различни слухове, скъпи. Не знам доколко са верни, но изглежда, клиентът от ЛЮБОВ е налетял на Глория Хънифорд и е бил арестуван. Дейвид сипе огън и жупел и се чуди кого да обвини. Явно и снимките не вървят много добре. На твое място бих си траяла, миличък. Не си търси белята. Съжалявам, че ти писах за проблема си с Лорейн. Вече го разреших. Знам, че трябва да последвам съвета ти и да не обръщам внимание на злобата й. Пиши ми с какво да ти помогна… _Сх_
C$
C>
	__Саймън Хорн__/{pre}simon_horne@millershanks-london.co.uk{/pre} — __12.01 2000 г., 14:48 ч. (18:48 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: време за действие_
	Кажи на Дейвид да не се притеснява. Аз поемам тази _comedia d’erreurs_* в ръцете си.
	[* Комедия от грешки (фр.). — Б.пр.]
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __12.01.2000 г., 14:56 ч. (9:56 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: „Кока-кола“_
	Получих материалите. Много ти благодаря за бързия отговор. Първата ми реакция? Великолепно! Замисълът е достатъчно оригинален, за да спечели клиента. В КУТИЯТА Е е чудесно обобщение на духа на марката. Цялата кампания създава впечатление за младежки плам. Част от хумора ми убягва — вероятно защото съм стар, но това значи, че ще допадне на целевата аудитория.
	Казах на Дейвид, че идеята трябва да е изключителна, за да надмине невероятното хрумване на финландците, и наистина е така. Бих искал да се запозная със създателите й. Чака ги светло бъдеще.
	Хвърлих един поглед и на стратегическата презентация — смятам, че тя подкрепя рекламите, и не виждам очевидни грешки в логиката. Мисля обаче, че има неизпробвани възможности, които трябва да обсъдим в първия удобен момент. Нека секретарката ти се свърже с моята и уреди видеоконференция. Тези въпроси се решават най-добре в личен разговор.
@	Джим
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __12.01.2000 г., 15:02 ч.__
	_До: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Копие:_
	_Относно: „Кока-кола“_
	Джим, благодаря ти за подкрепата. Ние сме уверени, че сме свършили отлична работа, но одобрението ти значи извънредно много за нас.
	Кампанията бе започната от Саймън Хорн, но бе усъвършенствана до голяма степен от целия творчески отдел, ръководен от Пинки Фалън — най-старшата ни рекламистка. Тя не обича да се озовава в светлината на прожекторите, но огромна част от заслугата е нейна.
	Ще се радвам да чуя всичките ти съображения. Секретарката ми вече урежда видеоконференцията. На твое разположение съм.
@	Хариет Грийнбаум
C$
C>
	__Брет Топовлски__/{pre}brett_topowlski@millershanks-london.co.uk{/pre} — __12.01.2000 г., 15:11 ч. (19:11 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: когато си мислиш, че си стигнал до дъното…_
	Положението се влошава. Мел потропа на вратата. Саймън е нарушил покоя си и ни вика на „кризисно съвещание“ във фоайето. Мили боже…
C$
C>
	__Хариет Грийнбаум — 12.01.2000 г., 15:20 ч.__
	_До: Пинки Фалън_
	_Копие:_
	_Относно: „Кока-кола“_
	В 16 ч. ще проведа видеоконференция с Джим Вайсмюлер за „Кока-кола“. Той бе впечатлен от работата ни, затова е редно да присъстваш и ти и да приемем заедно овациите.
C$
C>
	__Пинки Фалън — 12.01.2000 г., 15:27 ч.__
	_До: Хариет Грийнбаум_
	_Копие:_
	_Относно: „Кока-кола“_
	В 16 ч. съм насрочила обсъждане на „Фрийдъм“, но ще го отложа. Никога не съм участвала във видеоконференция. Може ли да съм с тениска с Кърт Кобейн, или да се преоблека? :)
C$
C>
	__Хариет Грийнбаум — 12.01.2000 г., 15:30 ч.__
	_До: Пинки Фалън_
	_Копие:_
	_Относно: „Кока-кола“_
	Ела, както си.
C$
C>
	__Хариет Грийнбаум — 12.01.2000 г., 15:47 ч.__
	_До: Зоуи Кларк_
	_Копие:_
	_Относно: „Кока-кола“_
	Отивам в заседателната зала на много важна видеоконференция с Джим Вайсмюлер за „Кока-кола“. Знам, че Дейвид е на среща с адвокатите ни, но когато се върне, би ли го помолила да дойде? Благодаря.
C$
C>
	__Лиам О’Кийф — 12.01.2000 г., 15:57 ч.__
	_До: Всички отдели_
	_Копие:_
	_Относно: виц_
	Получих първата е-шега за ХХІ в. Май е истинска история. Позабавлявайте се!


#	{m small}Приложение{/m}
	{m small}Както се разхождал край р. Шанън, отец Конър видял свой енориаш да лови риба. Спрял при него на раздумка и споменал, че никога не е бил за риба. „Лесно е, казал мъжът. Вземете въдица и опитайте.“{/m}
	{m small}"Ами и блаженият св. Петър е бил рибар. Може да пробвам", отвърнал свещеникът.{/m}
	{m small}Седнал и метнал кукичката във водата. След няколко минути измъкнал тлъста петкилограмова риба. Ухилил се като тиква, когато енориашът му го тупнал по гърба и рекъл: „Бива си го шибаняка, отче!“{/m}
	{m small}"Мери си приказките, възмутил се отец Конър. Аз съм свещеник."{/m}
	{m small}"Не, отче, така се казва рибата", отговорил съобразително рибарят.{/m}
	{m small}Гордият свещеник се засмял на недоразумението и отнесъл улова си вкъщи, където в хола го чакал епископът.{/m}
	{m small}"Каква прекрасна риба, отче", възкликнал той.{/m}
	{m small}"Да, отвърнал отец Конър. Бива си го шибаняка!"{/m}
	{m small}"Моля ви, отче! Що за език!" рекъл епископът.{/m}
	{m small}"Не, не, ваша светлост, отвърнал свещеникът, така се казва рибата."{/m}
	{m small}Епископът се успокоил и тъй като било петък, предложил да отидат у тях и да сготвят улова. След като пристигнали, влязъл в кухнята да изкорми и да почисти рибата. Дошла и игуменката на местния метох. Понеже не бил добър готвач, епископът я помолил: „Майко игуменко, ще ни изпечете ли тоя шибаняк?“{/m}
	{m small}"Ваша светлост, как може да говорите така в Божия дом!", ахнала ужасена монахинята.{/m}
	{m small}"Не ме разбрахте, майко игуменко, обяснил епископът. Така се казва рибата."{/m}
	{m small}Успокоена, игуменката се заела да я опече. След малко най-неочаквано (какъвто навик има) пристигнал папата. Зарадван, епископът го поканил на вечеря.{/m}
	{m small}Седнали на масата и папата произнесъл молитвата. После игуменката донесла рибата на най-хубавия сребърен поднос. Тримата жадно зачакали мнението на Божия глашатай на земята.{/m}
	{m small}"Хубава риба!", отбелязал впечатленият църковен глава.{/m}
	{m small}"Да, ваше светейшество. Аз хванах тоя шибаняк", рекъл сияещ свещеникът.{/m}
	{m small}"Аз пък го почистих тоя шибаняк", добавил епископът.{/m}
	{m small}"А аз сготвих шибаняка", не останала по-назад и игуменката.{/m}
	{m small}Папата се облегнал назад и ги изгледал. После стъпил здраво на земята, изпърдял се мощно и казал: „Бива си ви, шибаняци!“{/m}
C$
C>
	__Дейвид Крътън — 12.01.2000 г., 16:03 ч.__
	_До: Зоуи Кларк_
	_Копие:_
	_Относно: къде е Хариет?_
	Звъннах й, но не вдигна. Щом се върнеш на бюрото си, намери я. Кажи й, че трябва да обсъдим спешни юридически въпроси.
C$
C>
	__Найджъл Годли — 12.01.2000 г., 16:07 ч.__
	_До: Лиам О’Кийф_
	_Копие:_
	_Относно: шега_
	Като редовен черковник, подобно на много други колеги съм жестоко обиден от нетактичната ти и несъобразителна шега.
	А що се отнася до това, дали е истинска история, знам със сигурност, че програмата на папата е претоварена, а и тъй като винаги трябва да се движи с охрана, той не може да прави неочаквани визити. Нито за миг не се хванах.
@	Найдж
C$
C>
	__Зоуи Кларк — 12.01.2000 г., 16:10 ч.__
	_До: Дейвид Крътън_
	_Копие:_
	_Относно: къде е Хариет?_
	В заседателната зала на някаква видеоконференция. Не може да бъде обезпокоявана. Ще й предам, щом излезе.
C$
C>
	__Макс Грегъри__/{pre}max_gregory@huntermcpheepartners.co.uk{/pre} — __12.01.2000 г., 16:14 ч.__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: ЛЮБОВ_
	Дейвид, радвам се, че се видяхме, макар и в труден момент. След като си тръгна, имах възможност да консолидирам мислите си, но е по-добре да ги изложа в писмен вид.
	Както ти казах, засега нямаш друг избор, освен да седиш и да чакаш. Никой съд не би издал заповед срещу „Сън“ да не публикува историята. Тъй като може да бъдат повдигнати обвинения, случаят безспорно е от обществен интерес.
	На този етап е правилно да не се разграничаваш от ЛЮБОВ, но не бива и да се обвързваш твърде тясно. Когато историята се разчуе, последствията вероятно ще доведат до окопна война.
	Ако г-жа Хънифорд реши да подаде граждански иск, то той едва ли ще бъде насочен срещу „Милър-Шанкс“, тъй като служителите й нямат пряка намеса в предполагаемото деяние.
	Предлагам до излизането на „Сън“ да наложиш пълно мълчание, докато не прегледаме всяка дума, запетая и двоеточие в статията. Чак тогава ще разберем какво е положението.
	Ще дойда в агенцията веднага след балета, въоръжен с първите броеве — някъде към 23 ч. Ако имаш въпроси или се появи нещо ново, непременно се обади — знаеш всичките ми телефони. Рискувайки да си навлека гнева на Дарси Бъсъл*, няма да изключа мобилния си.
	[* Примабалерина на Кралския балет (1969 —). — Б.пр.]
	Бих искал да се възползвам от възможността още веднъж да ти благодаря за грижите, които положи за Джеймс. Когато се видим, той само те хвали. Очарован е от своя мъдър и доброжелателен учител.
	С най-добри пожелания:
@	Макс
C$
C>
	__Мелинда Шеридан__/{pre}melinda_sheridan@millershanks-london.co.uk{/pre} — __12.01.2000 г., 16:24 ч. (20:24 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: новини за ЛЮБОВ_
	Значи, Дейвид те е определил за кризисен координатор? Все на теб се падат хубавите задачки! Късметлийка! Изпращам ти първия си официален доклад, да го сдъвчеш, да го изплюеш и да правиш с него каквото поискаш. Предварително се извинявам за отклоненията — знаеш ме каква съм.
	Първо си поставих за цел да открия Хънифорд и да й предложа нужните репарации. Заварих я във ваната и подходих предпазливо. По разбираеми причини тя беше настроена враждебно и като за начало, аз се пошегувах с нелепата прилика, която всички намират помежду ни. Това леко я умилостиви и ми даде възможност да оправдая глупавото държане на Франк Синтън с обяснението, че той чисто и просто се е припознал. Казах й, че е покрусен от чувство за вина и че в момента го убеждават да слезе от парапета на хотела (лукава, но необходима лъжа). Хънифорд се хвана и обеща да не повдига обвинения срещу него, ако й се извини писмено и бъде екстрадиран незабавно.
	О, между другото й споменах, че търсим лице за нашата нова и интересна телевизионна кампания за каталозите „Фрийдъм“ и че няма по-подходяща от нея. Ще правим ли нова и интересна кампания за „Фрийдъм“? Ако още не сме я започнали, предлагам да побързаме и началото да е следното: „Първи кадър — Глория Хънифорд…“ Може да съм намекнала и за едногодишен договор за 250 хил. лири.
	Хънифорд е невероятно чаровна и почтена дама (все пак си приличаме). След като си разменихме полезни съвети за диети, аз се сбогувах, налях си един напълно заслужен скоч и запалих първата си цигара от 31 декември насам (това по-добре го пропусне в доклада си за Дейвид), преди да съобщя хубавата новина на Дан и Франк. Облекчението им беше видимо.
	После отидох да забера Нейтан, Винсънт и Брет, за да проверим има ли начин да довършим снимките. Търсенето ми беше прекъснато от внезапната поява на Саймън. Той буквално ми изкара акъла — сякаш ми се яви смъртта, и то без предупреждение. Въпреки изричната заповед на Дейвид Саймън е решил да поеме командването. Това е лошо. Незабавно свика военен съвет и се нахвърли на всички присъстващи. Разкрещя се, че докато сме се забавлявали на слънце, той се мятал от неуточнен вид тропическа треска. Твърди, че се отървал от смъртта само благодарение на грижите на хотелския лекар. Определено ми се счу Винсънт да промърморва: „Колко жалко!“, но си замълчах.
	Хорн се успокои дотолкова, че да позволи на Брет да му покаже преработения сценарий. Той е шедьовър на импровизацията. Простичък и елегантен сюжет за двама души, колкото са и останалите ни манекенки от ЛЮБОВ. Забавен, остроумен и (музика за ушите на измъчения продуцент) реализуем за един ден. Нейтан, който досега гледаше кръвнишки, се ободри значително. Саймън — нужно ли е да го споменавам — не сподели ентусиазма ни и навря скрипта в кучия гъз. (Извини ме за израза, но отчаянието ми взема връх.) Тръгна си с думите, че както винаги щяло да се наложи да се заеме сам. На излизане мярна Хънифорд на бара и се устреми към нея. Новият й телохранител (предоставен от хотела) едва не му откъсна ръката.
	Както отбелязах, появата на Саймън не е добра вест.
	Може би ще попиташ какво мисли за новия вариант клиентът ни. Тъй като утре му предстои дебют в пресата, а довечера — битка за спасяване на брака му, въобще не му е до скрипта. И следващия филм с Бонд да заснемем, няма да забележи.
	Не липсват и хубави новини. В бар „Лагуна“ има караоке вечер. Малко гаргара с джин тоник, и ларинксът ми ще е готов за прочутия ми дует със Саймън — „Утринната страна на планината“ на Дони и Мари*.
	[* Брат и сестра от известната в САЩ певческа фамилия Осмънд. — Б.пр.]
	Примирена със съдбата си,
@	искрено твоя Мел
C$
C>
	__Саймън Хорн__/{pre}simon_horne@millershanks-london.co.uk{/pre} — __12.01.2000 г., 16:53 ч. (20:53 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: ЛЮБОВ_
	Бъди така добра да уведомиш Дейвид, че реших проблема с Глория Хънифорд. Пуснах в действие чара си и я умилостивих. Тя сега ме гледа в очите.
	Не искам благодарности. Просто му кажи да не се безпокои повече.
	И сам бих му писал, но съм затънал до шия да оправям бъркотията, сътворена от Брет, Винс и Нейтан. Тъй като те са адски некадърни, налага се да преработя изцяло скрипта.
	Слава богу, че дойдох!
	Потърси в архива сценариите ми за неуспешния конкурс за „Теско“. (През юни ли беше?) Като ги намериш, веднага ми ги прати по факса.
	Мисля, че с малко козметични поправки ще успея да пригодя единия за ЛЮБОВ.
	Не ме карай да ти обяснявам.
	Мисловният процес на гения е сложно нещо!
C$
C>
	__Суси Джъдж-Дейвис — 12.01.2000 г., 16:58 ч.__
	_До: Дейвид Крътън_
	_Копие:_
	_Относно: ЛЮБОВ_
	Саймън ме помоли да ти предам чудесната новина, че е изгладил нещата с Глория Хънифорд. За съжаление не може да ти го съобщи сам, тъй като както винаги е затрупан с работа — Суси
C$
C>
	__Хариет Грийнбаум — 12.01.2000 г., 17:10 ч.__
	_До: Дейвид Крътън_
	_Копие:_
	_Относно: ЛЮБОВ_
	Извинявай, че ти отговарям със закъснение. Видеоконференцията с Джим приключи току-що и едва сега видях бележката на Зоуи да ти се обадя. Беше много ползотворна среща — жалко, че не успя да присъстваш. Сега се качвам. Получих доклад от Мел. Още не съм го чела, но ще го разпечатам, за да го обсъдим заедно.
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __12.01.2000 г., 17:27 ч.__
	_До: Мелинда Шеридан_/{pre}melinda_sheridan@millershanks-london.co.uk{/pre}
	_Копие:_
	_Относно: ЛЮБОВ_
	С Дейвид прегледахме доклада ти. Браво, че си успяла поне да разубедиш Хънифорд да не повдига обвинение! Доколкото знам, Пинки обсъжда „Фрийдъм“ в момента. Веднага ще я уведомя за налагащите се промени. За перченето на Саймън мисля, че Дейвид ще се погрижи сам. Не би било зле да ми изпратиш преработения сценарий на Брет и Винс, за да си съставим и ние мнение. А какво ще пише утре във вестниците, вече не зависи от теб. Опитай се да не мислиш за тях. Доколкото можем, ще се оправим с щетите.
	Съсредоточи се върху успеха на утрешните снимки, макар че какво точно ще снимате, засега е обект на догадки. Не затваряй пощенската си кутия, свари си какао и се подготви за дълго будуване. Ще ти се обадим.
	Усмихни се. В края на краищата това е просто работа. Ако може да ти послужи за утешение, и аз не съм без проблеми. Дейвид се засегна, че съм имала нахалството да проведа видеоконференция с Вайсмюлер — великия ни повелител.
C$
C>
	__Дейвид Крътън — 12.01.2000 г., 17:28 ч.__
	_До: Зоуи Кларк_
	_Копие:_
	_Относно: що за безмозъчно същество си?!_
	Защо не ми каза, че особено важната среща на Хариет е с Джим Вайсмюлер? Татуирай си на челото — отзад напред, та всеки път, като се поглеждаш в огледалото, да ти е пред очите:
	НИКОЙ НЕ МОЖЕ ДА ГОВОРИ С ВАЙСМЮЛЕР БЕЗ ЗНАНИЕТО НА ДЕЙВИД.
	Това определено е златно правило!
C$
C>
	__Дейвид Крътън — 12.01.2000 г., 17:33 ч.__
	_До: Суси Джъдж-Дейвис_
	_Копие:_
	_Относно: ЛЮБОВ_
	Прекрасна новина, Суси! Кажи на Саймън, че е страхотен и че не знам какво щях да правя без него. Сигурен съм, че той просто от скромност не ми се похвали сам с успеха си с Хънифорд. Добре че разбрах от теб, иначе щях да се хвана на въдицата на онази лъжлива стара баракуда Мелинда, че заслугата е изцяло нейна. Също така се зарадвах, че Саймън се е заел да спаси сценария за ЛЮБОВ. Помоли го заедно със своя вариант да ми прати и нещастния опит на Брет и Винс. Имам нужда от разведряване, а и той ще е добър коз, ако и когато се наложи да се отървем от тях.
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __12.01.2000 г., 17:36 ч. (12:36 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}; _Даниъл Уестбрук_/{pre}daniel_westbrooke@millershanks-london.co.uk{/pre}; _Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: „Кока-кола“_
	Вие спечелихте моето безгранично уважение и възхищение не само със забележителните идеи за „Кока-кола“, които повишават неимоверно шансовете ни да спечелим конкурса, но и с факта, че в лицето на Хариет Грийнбаум и на Пинки Фалън сте открили два невероятни таланта, на които сте поверили кампанията. Едночасовата ми видеоконференция с тях беше много приятна и полезна. Сигурно сте спокойни, като знаете, че ако се случи немислимото и на трима ви се наложи да напуснете агенцията, ще оставите такива достойни заместнички.
	Браво, господа!
@	Джим
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __12.01.2000 г., 17:42 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: ура!_
	Дейвид ми писа — възхитен е от теб! Не може да повярва, че си се справил с Глория Хънифорд. Но знаеш ли какво? Мелинда заговорничи зад гърба ти и се опитва да си присвои заслугите. Крава такава! Досега не съм го споменавала, защото не ми е присъщо да съдя хората, но винаги съм я смятала за двулична. Явно трябва повече да вярвам на вътрешното си чувство. Дейвид каза да му пратиш тъпия сценарий на Брет и Винс. Иска да се увери, че не ги бива за нищо! Знаех си, че като си отпочинеш, ще въдвориш ред. Ти си моят герой… Сх
C$
C>
	__Хариет Грийнбаум — 12.01.2000 г., 17:47 ч.__
	_До: Пинки Фалън_
	_Копие:_
	_Относно: „Фрийдъм“_
	Знам, че в момента обсъждате материалите, но възникна нещо, което налага да преустановите работа по кампанията и да започнете отначало. Обади ми се, и ще ти обясня.
C$
C>
	Рейчъл Стивънсън — 12. 01. 2000 г., 17,49 ч.
	До: Зоуи Кларк
	Копие:
	Относно: вземи се в ръце
	Едва разубедих Дейвид да не ти отправя писмено предупреждение за поведението ти. Спаси те единствено фактът, че наскоро загуби близък. Дейвид не вярва, че си подходяща за поста, който заемаш, и цитира редица случаи, в които не си оправдала доверието му. Особено ядосан е, че не си го уведомила за видеоконференция на Хариет с Джеймс Вайсмюлер. Здравият разум е трябвало да ти подскаже, че всичко, свързано с президента на холдинга, е от първостепенно значение.
	Знам, че Дейвид не е лесен шеф, но мисля, че сама си си виновна. Не си достатъчно съсредоточена.
	Положението не е чак толкова лошо. Той обикновено уволнява без предупреждение, но изглежда, изпитва слабост към теб. Удава ти се възможност да се поправиш. Възползвай се пълноценно.
C$
C>
	__Даниъл Уестбрук__/{pre}daniel_westbrooke@millershanks-london.co.uk{/pre} — __12.01.2000 г., 17:55 ч. (21:55 ч. местно)__
	_До: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Копие:_
	_Относно: „Кока-кола“_
	Нямам думи да изразя радостта си, че Хариет най-сетне получи полагащото й се признание. Когато преди няколко години постъпи в агенцията, малцина й отдадоха значимото, но аз видях в нея наченки на нещо специално. Трябва да ти кажа, че Дейвид не беше уверен в способностите на протежето ми да се справи с „Кока-кола“ в неизбежното ми отсъствие. Доволен се, че го разубедих. Намирането на таланти е неотделима част от работата на директора на връзки с клиенти, така че благодарностите са излишни. И вътрешното удовлетворение е награда.
	С най-сърдечни поздрави и с надежда да се видим в неделя, ако не съм твърде уморен от часовата разлика!
@	Даниъл
C$
C>
	__Дейвид Крътън__/{pre}david_crutton@millershanks-london.co.uk{/pre} — __12.01.2000 г., 18:09 ч.__
	_До: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Копие:_
	_Относно: „Кока-кола“_
	Благодаря за писмото. Надявам се, няма да възразиш, ако го приема като похвала и за себе си.
	Както знаеш, аз съм твърдо „за“ поощряването на таланта, дори да е недоказан. Въпреки съвета на някои колеги взех решение да възложа на Хариет и на Пинки допълнителни отговорности.
	Радвам се, че поне веднъж не се поведох по общото мнение, а се доверих на собствената си преценка.
	Чакам те в неделя. Позволих си да резервирам маса за вечеря в „Шугар клуб“. Той е посещаван редовно от някоя си г-жа Чиконе по време на визитите й в Лондон, така че е подходящ за нюйоркчани!
	С най-добри пожелания:
@	Дейвид
C$
C>
	__Саймън Хорн__/{pre}simon_horne@millershanks-london.co.uk{/pre} — __12.01.2000 г., 18:14 ч. (22:14 ч. местно)__
	_До: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Копие:_
	_Относно: „Кока-кола“_
	Джим, писмото ти ми достави безспорно удоволствие.
	Ще си позволя да проявя известна нескромност, като изтъкна, че винаги съм се гордял със способността си да откривам таланти.
	Пинки крееше в една безперспективна агенция, когато я намерих и реших да й дам шанс в нашата.
	Тя ми се отплати предостатъчно за доверието.
	Когато миналата седмица ми хрумна идеята за „Кока-кола“, знаех, че мога да я поверя само на нея.
	Творецът държи на идеите си като на собствени деца и не ги дава лесно.
	Аз обаче бях сигурен, че Пинки ще се допитва до мен на всеки етап от подготовката на кампанията. И макар на няколко пъти да се наложи да коригирам курса, тя успя да съхрани целостта на идеята, която й завещах.
	Много се радвам, че вече не само аз оценявам дарбата и целеустремеността й.
	Нямам търпение да ти я представя лично, когато пристигнеш от _le Pomme Grande_*.
	[* Голямата ябълка (фр.) — прякорът на Ню Йорк. — Б.пр.]
	С най-сърдечни пожелания:
@	Саймън Хорн
C$
C>
	__Даниъл Уестбрук__/{pre}daniel_westbrooke@millershanks-london.co.uk{/pre} — __12.01.2000 г., 18:20 ч. (22:20 ч. местно)__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: НОЩТА НА ДЪЛГИТЕ НОЖОВЕ*_
	[* Кървавата чистка, извършена от Хитлер на 30 юли 1934 г., за да пресече нарастващото влияние на политическите си противници от СА. — Б.пр.]
	Телефонът ти е изключен, но трябва да поговорим. Предполагам, че си прочел мейла на Джим. Нямаше да стана директор на връзки с клиенти, ако не умеех да помирисвам заговорите отдалеч. В стаята съм си и очаквам бърз отговор.
C$
C>
	__Зоуи Кларк — 12.01.2000 г., 18:27 ч.__
	_До: Лорейн Палистър_
	_Копие:_
	_Относно: това шибано, шибано копеле!!!!!!!!!!!!!!!!!!!_
	Цяла вечност плаках в тоалетната!!!!!!! Рейчъл ми каза, че Дейвид искал да ме уволни!!!!!!!!!!!!!!!!!!!!!!!!!!! От една седмица полагам неистови усилия да му угодя и не знам какво повече да сторя! Трябва да пийна нещо!!!!!! Заведи ме в бар „Зеро“!!!!!!
C$
C>
	__Саймън Хорн__/{pre}simon_horne@millershanks-london.co.uk{/pre} — __12.01.2000 г., 18:33 ч. (22:33 ч. местно)__
	_До: Даниъл Уестбрук_/{pre}daniel_westbrooke@millershanks-london.co.uk{/pre}
	_Копие:_
	_Относно: НОЩТА НА ДЪЛГИТЕ НОЖОВЕ_
	Полагам последните щрихи върху новия сценарий за ЛЮБОВ.
	Ела след 15 мин в апартамента ми.
	Ще отворя малцовото уиски.
	Прав си, трябва да поговорим.
C$
C>
	__Лорейн Палистър — 12.01.2000 г., 18:36 ч.__
	_До: Зоуи Кларк_
	_Копие:_
	_Относно: това шибано, шибано копеле!!!!!!!!!!!!!!!!!!!_
	С Лиам щяхме да ходим на кино, но той ме отсвири. Отпраши за Уопинг да чака първия брой на „Сън“. Не е ли жалък?! Избърши си очите и ела при мен към пет.
C$
C>
	__Саймън Хорн__/{pre}simon_horne@millershanks-london.co.uk{/pre} — __12.01.2000 г., 18:43 ч. (22:43 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: бъди готова_
	Ще ти пратя по факса новия сценарий за ЛЮБОВ заедно с жалкото усилие на Брет и Винс. Незабавно ги занеси на Дейвид и го помоли спешно да ми даде благословията си. Тук е късно, а трябва да уведомя режисьора какво ще снима утре.
C$
C>
	__Дейвид Крътън__/{pre}david_crutton@millershanks-london.co.uk{/pre} — __12.01.2000 г., 19:07 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие: Мелинда Шеридан_/{pre}melinda_sheridan@millershanks-london.co.uk{/pre}
	_Относно: ЛЮБОВ_
	Прочетох сценария ти. Знам, че всяка минута е ценна, и ще карам направо.
	Той е боклук.
	Боклук беше и преди шест месеца, когато го предложи за „Теско“.
	За разлика от качественото вино не е станал по-хубав. Пак си е боклук.
	Освен това, макар да не съм рекламист, нито продуцент, дори аз мога да ти кажа, че е и неосъществим за ограниченото време и ресурси, с които разполагате. Как например сред Индийския океан ще намериш шотландско коли, обучено да пази овце? А войнишките униформи по палмите ли растат?
	Снимате сценария на Брет и Винс. Той е простичък, остроумен и кратък. И най-важното — разсмя ме.
	Кой знае, ако се предадеш елегантно и си държиш устата затворена, те може и да ти спасят репутацията.
	Между другото, ако се питаш защо, копирал съм Мел, за да се подсигуря, че няма да се получат недоразумения в комуникацията и няма да се върнеш с хибрид между „Гадната дузина“* и „Един мъж и кучето му“**.
	[* Американски филм (1967 г.) за Втората световна война. — Б.пр.]
	[** ТВ предаване по Би Би Си. — Б.пр.]
C$
C>
	__Брет Топовлски__/{pre}brett_topowlski@millershanks-london.co.uk{/pre} — __12.01.2000 г., 19:32 ч. (23:32 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: алилуя!!_
	_И рече Бог: „Аз наказах тежко ония нехранимайковци Винсънт и Брет, пратих им мор и чума, но те издържаха..“ И остана доволен от тях._

	* * *

	_После се обърна към Своята рабиня Мелинда и й повели: „Иди при Винсънт и Брет по тъмни доби. Предай им, че Хорн наистина е слузеста гад, която се влачи по корем по земята, и че ще им целува задниците. Занеси им хубавата вест, че по техния сценарий ще бъде заснет филм, който ще се покаже по целия свят.“_

	* * *

	_И филмът стана. Пълен с тресящи се гърди, с щръкнали зърна и със сочни дупета. И всички хора на земята се зарадваха и рекоха: „Тоя Брет и тоя Винс са злато момчета.“_

	* * *

	Да, приятел, току-що разбрахме! Ще събудим Нейтан и ще му кажем да вади камерата. Чакат ни снимки.
C$
C>
	__Дейвид Крътън — 12.01.2000 г., 19:38 ч.__
	_До: Хариет Грийнбаум_
	_Копие:_
	_Относно: какво пише във вестниците_
	Отивам за къри. Ако още си тук, ела да ми правиш компания, докато Макс Грегъри донесе „Сън“. Така поне ще си пред очите ми и ще знам, че не се съвещаваш с Вайсмюлер.
C$
C>
	__Хариет Грийнбаум — 12.01.2000 г., 19:42 ч.__
	_До: Дейвид Крътън_
	_Копие:_
	_Относно: какво пише във вестниците_
	В момента съм с Пинки и се опитваме да напъхаме Глория Хънифорд в рекламната стратегия на „Фрийдъм“, така че ще пропусна кърито.
	Боя се, че Глория като възраст няма да допадне на целевата аудитория от 18-24-годишни младежи, към която се стреми „Фрийдъм“. Следобед Пинки беше одобрила кампания с участието на Ричард Блакуд* и с песен на Бъста Раймс**, която решаваше проблема ни.
	[* Британски комик и ТВ водещ, чернокож (1972 — ). — Б.пр.]
	[** Американски рап певец. — Б.пр.]
	Ще се видим, като се върнеш.
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __12.01.2000 г., 23:59 ч.__
	_До: Мелинда Шеридан_/{pre}melinda_sheridan@millershanks-london.co.uk{/pre}
	_Копие:_
	_Относно: „Сън“_
	Опасенията ни се оправдаха. Изкарали са ни повърхностни, лукави и похотливи — сякаш работим в рекламата. Особено са си изпатили Брет и Винс. Бих ги посъветвала да се обърнат към адвокат.
	Най-гадно бе, когато в края на „Новинарска вечер“ Джеръми Паксман* размаха първата страница от екрана. Надменната му усмивчица е страхотна, стига да не се отнася за теб.
	[* Журналист в Би Би Си, водещ на популярното ТВ предаване „Новинарска вечер“. — Б.пр.]
	Нищо повече не можете да направите, освен да си затваряте устата и да си вършите работа. На сутринта ще ти изпратя статията. Дотогава — приятни сънища!
C$


>	Четвъртък
>	13 януари 2000 г.

C>
	__Лиам О’Кийф__/{pre}liam_okeefe@millershanks-london.co.uk{/pre} — __13.01.2000 г., 1:42 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: ЧЕТИ!_
	Върнах се от Уопинг с такси, за да ти изпратя по-бързо статията, но тя е твърде голяма за факса, а скенерът не работи и не мога да я пусна по мейла. Затова, мобилизирайки всичките си машинописни умения, възпроизведох най-важното от нея. Порадвай се на своите 15 минути слава.


#	Горещ репортаж на „Сън“
#	ЗЕМЯТА НА ГРЕХА И НА ГЛОРИЯ
#	От ХАРИ СОЛТЪН на Мавриций и КИЙНАН УИЛКИ в Лондон
	_Райският остров Мавриций вчера бе разтърсен от новината, че Глория Хънифорд — бляскавата ТВ водеща и звезда на предаването на Би Би Си „Жалко, че не сте тук“, е станала жертва на необоснован сексуален тормоз._
	Надарената блондинка в зряла възраст е отседнала в луксозния хотел „Le Touessrok“, за да заснеме новия брой на популярното си предаване. Там е била нападната от Франк Синтън, директор в кабелния порноканал ЛЮБОВ.
	__Цици__
	Били Уордъл — операторът на Хънифорд, коментира: „Беше отвратително. Глория си лежеше на плажа и не пречеше на никого, когато тая лоена топки й налетя. Очевидно бе, че се опитва да й сграбчи циците.“ Както показват снимките на стр. 2, 3, 4 и 5, Уордъл е заснел неприятната сцена.
	След инцидента оплешивяващият Синтън заяви: „Беше безобидна шега. Чисто и просто я взех за друга. Вървете на м…… си и ме оставете на мира!“
	__Лесбийки__
	Синтън, на 34 г., е на Мавриций за снимките на нова телевизионна реклама на ЛЮБОВ. Тя ще включва едрогърди манекенки по монокини, симулиращи лесбийски оргии, и еднометрова надуваема риба. Според Винс Дъглас, който е на острова като представител на водещата лондонска рекламна агенция „Милър-Шанкс“, снимаща клипа: „Зажаднели за секс лесбийки ще се позабавляват на плажа. Ще бъде адски стилно.“ Заместникът му Брет Топовлски каза: „Рекламата е съвсем безобидна. Но е пълна с голи мацки.“
	__Свалка__
	Сексуалния тормоз Дъглас, който на 21 г. кара ферари и печели над 250 хил. лири годишно, коментира така: „Франк е директор в порноканал. Това определено се отразява на потентността му, ако разбирате накъде бия. Естествено е, когато види възможност за бърза свалка, да се възползва от нея. Особено ако е със знаменитост. В ЛЮБОВ са големи перверзници.“
	Президентът на „Милър-Шанкс“ Дейвид Крътън каза: „Докато не установим какви са фактите, не можем да коментираме. Но ако действително е имало сексуален тормоз, ние ще го осъдим и ще подкрепим силите на закона в предприетите от тях действия.“
	Монти Сейдлър, шеф на телевизия ЛЮБОВ, не бе открит за изявление.
	__Годност__
	Антъни Бонсън — депутат от Консервативната партия и председател на кампанията „Да изчистим екрана“, заяви: „От години се опитвам да сваля от екран гадости като ЛЮБОВ. Щом шефовете му вилнеят на воля и се нахвърлят на всяка жена, която им хване окото, значи не са годни да управляват телевизионен канал.“
	Още:
	„СЪН“ КАЗВА
	__ПОРНОТЪРГОВЦИ, играта свърши__
	Едно е порнотърговците в ЛЮБОВ да заливат екраните ни с помия, а друго — служителите им да претворяват гнусните си фантазии на обществени плажове. Преди те правеха всичко възможно да отърват кожата, но сега са осъдени от Винс Дъглас от собствената им рекламна агенция: __„В ЛЮБОВ са големи перверзници“__. Ние в „Сън“ го подкрепяме. Време е медийните цензори да си покажат зъбите. __Освободете ни от тази гадост в домовете ни.__
	__ГЛОРИЯ, ГЛОРИЯ, АЛЕЛУЯ!__
	Ние списваме семеен вестник и никога не бихме одобрили сексуалния тормоз, на който е била подложена вчера Глория Хънифорд. Но се радваме, че тази бляскава дама защитава правата на по-възрастните жени, като не крие прелестите си под пуловери и жилетки с перли. __Браво, Глория! Винаги бихме те щипнали по дупето!__


	Снимките са страхотни. Най ми харесва тази, на която ти си с кална маска, а на Вин му е лъснал бастунът. Добре че от благоприличие са го закрили с черна лента — тя стига почти до коленете му. Напомни му да я запази за албума на майка си. Не ми е приятно да ти го казвам, но здравата сте загазили. Веднага си наемете адвокат. Макар че повече ще ви помогне Макс Клифърд*.
	[* Най-известният английски публицист. — Б.пр.]
	Между другото, сценарият ви е чудесен. Приятни снимки! Може да са ви последните.
C$
C>
	__Брет Топовлски__/{pre}brett_topowlski@millershanks-london.co.uk{/pre} — __13.01.2000 г., 3:01 ч. (7:01 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: ЧЕТИ!_
	Кофти работа, а? Вин се бие по главата. Не помни какво точно е дрънкал, но има ужасното усещане, че са пропуснали най-лошото. Още не съм виждал Хорн, но съм сигурен, че тоя надут кретен скоро ще ни намери. Мел току-що прочете мейла ти и само промълви: „О, не, не сте казали това, нали? О, не…“ Препоръчах на Вин да гледа на станалото откъм добрата му страна — бастунът му наистина изглежда огромен.
	Другата лоша новина е, че се надига ураган. Днес няма да можем да снимаме. Искам при мама!
C$
C>
	__Дейвид Крътън — 13.01.2000 г., 8:02 ч.__
	_До: Зоуи Кларк_
	_Копие:_
	_Относно: Рейчъл Стивънсън_
	Щом пристигне, да дойде при мен. Настроен съм за уволнения.
C$
C>
	__Зоуи Кларк — 13.01.2000 г., 8:04 ч.__
	_До: Лорейн Палистър_
	_Копие:_
	_Относно: хиляди дяволи!!_
	Дейвид току-що каза, че днес ще има уволнения!!!!!!!!! Какво да правя?!!!!!!!!! Ако се разболея и се прибера, няма да може да ми връчи заповедта, нали?
C$
C>
	__Макс Грегъри__/{pre}max_gregory@huntermcpheepartners.co.uk{/pre} — __13.01.2000 г., 8:48 ч.__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: ЛЮБОВ_
	Прекрасно утро ти желая!
	На път за кантората купих по-късното издание на „Сън“, в което, слава богу, няма нови разкрития. Естествено, историята е подхваната и от другите таблоиди, но те няма какво да добавят.
	Като преспах с новината, мисля, че положението не е чак толкова лошо. Нужна е лека операцийка и след като отстраниш мъртвата тъкан от корпоративното тяло, всичко ще се нареди. Едва ли ще се изненадаш, че визирам г-н Дъглас, който е надробил солидна каша с голямата си уста. Препоръчвам ти следното:
	Прегледай договора му — той със сигурност съдържа стандартната клауза, че на служителя се забранява да прави изявления пред пресата без разрешение. Ако тя действително съществува, ще имаш пълното основание да го уволниш.
	Разграничи се от него колкото може по-шумно. Дай на околните да разберат, че в „Милър-Шанкс“ няма да се търпи такова поведение.
	Изпрати писмено извинение на ЛЮБОВ и се моли да не решат да те съдят за клеветническите думи на г-н Дъглас. Обаче е малко вероятно. И там ще искат случаят да се забрави по-бързо.
	Що се отнася до г-н Топовлски, неговото кратко изявление не е толкова инкриминиращо. Макар и несъгласувано, то не уличава „Милър-Шанкс“. Може да му се размине само с едно официално предупреждение.
	Мисля, че историята скоро ще отшуми. Освен ако г-жа Хънифорд не представи своята версия (съмнявам се, ако желае да запази достойнството си), утрешните вестници няма да я подемат.
	Когато след ден-два врявата поутихне, вероятно ще успееш да спасиш договора ви с ЛЮБОВ. След като г-н Дъглас и (предполагам) г-н Синтън се посветят на градинарството, няма причина да не продължите съвместната си работа.
	Снощи ти казах, че утрото е по-мъдро от вечерта.
	Както винаги с най-добри пожелания:
@	Макс Грегъри
C$
C>
	__Мелинда Шеридан__/{pre}melinda_sheridan@millershanks-london.co.uk{/pre} — __13.01.2000 г., 8:59 ч. (12:59 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: новини за ЛЮБОВ_
	Метеоролозите сбъркаха. Стареца край морето се оказа прав. Сутринта ни връхлетя мощен тайфун. И дума не може да става за снимки. Колкото и простичък да е, сценарият на Брет и Винсънт изисква хубаво време, когато вятърът не отнася покривите на къщите.
	Дани обвинява мен за случилото се — е, все някой трябва да опере пешкира. „Защо, за бога, не направи форсмажорна застраховка?!“, изхленчи над мюслите с кисело мляко. Напомних му, че когато преди два месеца го уведомих за премията, той ми се изсмя: „Форсмажорна застраховка?! Я стига! Та ние снимаме на Мавриций!“ Разбира се, Даниъл няма равен по измъкване от отговорност, така че сигурно съм изтълкувала думите му погрешно.
	Благодаря ти, че ми изпрати статията, макар че благодарение на Лиам вече бяхме се запознали с нея. Горките Винсънт и Брет! Имат вид на обречени кутрета, които са видели чувала с тухлите и са разбрали, че лобното им място е близо. Знам, че са големи палавници, но няма ли начин да ги отървем? Направили са го несъзнателно.
	Надявахме се сутринта да изпратим Франк по живо, по здраво, но заради тайфуна затвориха летището. Поне още 24 часа ще ни е на главата. Той обаче май въздъхна с облекчение. Достатъчно умен е, за да съзнава, че у дома го чакат заповед за уволнение и молба за развод.
	Не се притеснявай за нас. В хотела се стараят да повдигнат настроението на гостите си. Сутринта бяха ни събрали във фоайето да играем бинго. Спечелих бутилка местен ликьор (с ананас), сувенирен пепелник и кутийка ментолови бонбони „Le Touessrok“ (произведени в Бристол). Следобед ще има курс по традиционни островни танци, на който ще се поразкърша.
C$
C>
	__Лорейн Палистър — 13.01.2000 г., 9:09 ч.__
	_До: Зоуи Кларк_
	_Копие:_
	_Относно: хиляди дяволи!!_
	Не се паникьосвай. Явно още не си чела „Сън“ — прегледай го. Ако ще има уволнени, бас държа, че ще са Винс и Брет.
C$
C>
	__Хариет Грийнбаум — 13.01.2000 г., 9:15 ч.__
	_До: Дейвид Крътън_
	_Копие:_
	_Относно: „Фрийдъм“_
	Пак говорих с Пинки — тя не вижда логичен или разумен начин да включим Глория Хънифорд в реклама, насочена предимно към младежката аудитория. Нека да го обсъдим. Може би ти съзираш решение, което на нас ни убягва.
C$
C>
	__Дейвид Крътън — 13.01.2000 г., 9:23 ч.__
	_До: Рейчъл Стивънсън_
	_Копие:_
	_Относно: уволнение_
	Права си. Ще си навлечем неприятности, ако уволним Дъглас, докато е на другия край на света и нямаме никакво влияние над него. Ще почакаме до понеделник сутринта. Подготви заповедта, а същевременно и писмено предупреждение за Топовлски — да знае, че е с единия крак навън.
C$
C>
	__Дейвид Крътън__/{pre}david_crutton@millershanks-london.co.uk{/pre} — __13.01.2000 г., 9:28 ч.__
	_До: Макс Грегъри_/{pre}max_gregory@huntermcpheepartners.co.uk{/pre}
	_Копие:_
	_Относно: ЛЮБОВ_
	Благодаря ти за мейла. Заповедта за уволнението на Винс Дъглас вече се пише. Говорих с Монти Сейдлър от ЛЮБОВ — той, естествено, подготвя подобна за Франк Синтън. И също като нас иска да загърби тази история.
	Благодаря ти за безценната ти помощ.
@	Дейвид
C$
C>
	__Брет Топовлски__/{pre}brett_topowlski@millershanks-london.co.uk{/pre} — __13.01.2000 г., 9:35 ч. (13:35 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: извинение_
	Уважаеми г-н Крътън,
	Искаме да се извиним за публикуваните днес в „Сън“ наши изявления. Възможно е да сме ги направили, но не знаехме, че говорим с журналист. Освен това той е публикувал само отрицателните неща и не е споменал колко ни харесва да работим в такава интересна агенция и колко грижовни към нас са шефовете ни.
	Разбираме, че това не е основателно извинение и че вестникът ни представя в недобра светлина. Съзнаваме, че сме сбъркали и че не сме постъпили много умно. Можем само да кажем, че съжаляваме и че обещаваме да не се повтаря.
	Надяваме се, че в Лондон всичко е наред, и ви желаем успех с презентацията на „Кока-кола“ в понеделник!
@	С уважение:
@	Брет Топовлски
@	Винс Дъглас
C$
C>
	__Дейвид Крътън__/{pre}david_crutton@millershanks-london.co.uk{/pre} — __13.01.2000 г., 9:42 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: извинение_
	Прави сте, момчета, няма да се повтори.
C$
C>
	__Зоуи Кларк — 13.01.2000 г., 9:47 ч.__
	_До: Лорейн Палистър_
	_Копие:_
	_Относно: клюка_
	Кретен ме закле да го пазя в тайна, така че не казвай на никого!!!! В понеделник сутринта ще уволни Винс, а Брет ще се размине с предупреждение!!!!!!!!!! Те току-що му се извиниха. Не бях го чувала да се смее толкова силно!!!!!!!
C$
C>
	__Лорейн Палистър — 13.01.2000 г., 9:50 ч.__
	_До: Лиам О’Кийф_
	_Копие:_
	_Относно: лоша новина_
	Ела при мен. Крътън е взел решение за В&Б.
C$
C>
	__Кен Пери — 13.01.2000 г., 9:56 ч.__
	_До: Всички отдели_
	_Копие:_
	_Относно: МШТВ_
	С гордост ви съобщавам, че от днес „Милър-Шанкс“ си има свой ведомствен ТВ канал. Всички телевизори в коридорите, на рецепцията и на другите обществени места са настроени на него и програмата му ще започне в 12 ч.:
	__12:00 Добре дошли в МШТВ__ — кратко поздравление от нашия президент Дейвид Крътън.
	__12:10 Любимите ми реклами__ — интересно пътешествие в славната кариера на Саймън Хорн от „Разтърси и почисти“* до забавния анимационен телефон на „Ломбард дайрект“**
	[* ТВ реклама на ароматизаторите „Глейд“ от 1979 г. — Б.пр.]
	[** Водеща британска кредитна банка. — Б.пр.]
	__12:25 Въпросите на Годли__ — забавна викторина
	__12:45 Да изградиш успешна кариера__ — интервю без задръжки с директора на връзки с клиенти Дан Уестбрук.
	__13:00 На място__ — поглед в кухнята на лъскавите телевизионни клипове. Този месец ще посетим студията „Айлуърт“, където бе заснета миналогодишната реклама „Супердискретна“ на „Кимбел“ с Гери Халиуел.
	__13:15 Изтананикайте, ще го изсвиря__ — искрен призив на Саймън Хорн за съживяване на позабравеното изкуство на рекламната песен.
	__13:20 Край__
	Надявам се, че ще споделите с мен това телевизионно удоволствие. Ще има и почерпка.
@	Кен Пери
@	Административен директор
C$
C>
	__Дейвид Крътън — 13.01.2000 г., 10:03 ч.__
	_До: Хариет Грийнбаум_
	_Копие:_
	_Относно: „Фрийдъм“_
	Днес съм на вечеря с шефовете на „Фрийдъм“. Ела и ти и ще те представя като нашия гуру на стратегиите. Ще ги зашеметиш с малко демографски данни — брой на пенсионерите, по-голяма продължителност на живота, обичайните глупости. Ще им кажеш, че след задълбочен размисъл сме стигнали до извода, че няма смисъл да преследваме бедни тийнейджъри, когато има толкова възрастни сладурани, готови да вложат пенсиите си вместо в инвалидни колички в джинси и в диско джажди. Подготви ламинирани графики — те не са особено интелигентни и малко разноцветни диаграми ще ги накарат да зацвърчат от радост.
	Когато след седмица-две им представим Глория Хънифорд — новото лице на „Фрийдъм“, ще я приемат безропотно.
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __13.01.2000 г., 10:11 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: лоша новина_
	Седнал ли си? Няма как да ти го кажа по-меко. Вин ще бъде уволнен още щом стъпи в агенцията. Крътън без съмнение ще му поиска и ключовете от ферарито (извинявай, не устоях). Ти ще се разминеш само с писмено предупреждение. Говорих с Пинки — тя не вярва, че ще успее да направи нещо, но все пак ще се застъпи пред Крътън. Положението е деликатно, защото се предполага, че не знаем. Разбрахме от Зоуи, която го е издрънкала на Лол. Много съжалявам, но мисля, че това се очакваше. Ако мога да ти помогна, казвай.
C$
C>
	__Найджъл Годли — 13.01.2000 г., 10:16 ч.__
	_До: Всички отдели_
	_Копие:_
	_Относно: МШТВ_
	Не пропускайте телевизионния ми дебют по МШТВ (ако не броим появата ми в „Майсторлък“*). Ще нося въртяща се папийонка. Невероятно!
	[* Детско предаване по Би Би Си (1955 — 1984 г.). — Б.пр.]
@	Найдж
C$
C>
	__Брет Топовлски__/{pre}brett_topowlski@millershanks-london.co.uk{/pre} — __13.01.2000 г., 10:27 ч. (14:27 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: лоша новина_
	Вин я прие, без да му мигне окото, като истински мъж, и се отправи към бара. Благодари на Пинки, но няма смисъл да говори с Крътън. Вин смята, че само ще си загуби времето. Той и без това искал да напусне. Доволен е, че го уволнява Крътън, а не Хорн. И аз ще го последвам. С него се познаваме от колежа и няма да го изоставя. Вече се обадих на Летиша.
	Няма промяна във времето. До утре вятърът може да утихне, но на плажа ще е като в Хирошима след атомната бомба.
	Пиколата на „Le Touessrok“ търсят желаещи да учат местни танци във фоайето. Сигурно ще е доста забавно, но не ми се ходи.
C$
C>
	__Майк Апълтън__/{pre}mike_appleton@millershanks-hk.co.hk{/pre} — __13.01.2000 г., 10:32 ч. (18:32 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: Букурещ_
	Извинявай, че ти досаждам, но още не си говорил с ДФВ, нали?
C$
C>
	__Дейвид Крътън__/{pre}david_crutton@millershanks-london.co.uk{/pre} — __13.01.2000 г., 10:36 ч.__
	_До: Майк Апълтън_/{pre}mike_appleton@millershanks-hk.co.hk{/pre}
	_Копие:_
	_Относно: Букурещ_
	Майк, Джим пристига през уикенда. Тогава ще го попитам.
	Довиждане.
C$
C>
	__Пинки Фолън — 13.01.2000 г., 10:42 ч.__
	_До: Творчески отдел_
	_Копие:_
	_Относно: днешния преглед_
	Днешният преглед ще започне малко по-късно — в 14 ч., заради МШТВ. Сигурна съм, че не искате да го пропуснете… :)
C$
C>
	__Пинки Фолън — 13.01.2000 г., 10:45 ч.__
	_До: Суси Джъдж-Дейвис_
	_Копие:_
	_Относно: днешния преглед_
	Знам, че както непрекъснато ми напомняш, си секретарка само на Саймън, но би ли ни помогнала днес? Лорейн е много заета, затова ще ти бъда признателна, ако подготвиш материалите за 14 ч. — скицници, моливи, напитки и т.н. Благодаря… :)
C$
C>
	__Летиша Хег__/{pre}letitia@tavistockhegg.aol.co.uk{/pre} — __13.01.2000 г., 10:47 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: новини_
	Сигурно ще се зарадваш, като ти кажа, че току-що ми се обади твоят Брет с отчаяна молба да му намеря нова работа. Не знаех, че си уволнил приятелчето му Винс. Не би било зле да ме държиш в течение, скъпи. Имам нещо много подходящо за тях — Камбел и Ролф в Й&Р* търсят ексцентричен младежки тандем. Но Брет беше настроен доста войнствено, така че се въздържах. Както и да е, макар обикновено да не го докосвам и с градинарските ръкавици на майка, тази сутрин не можех да не прочета „Сън“. Сигурно днес в черния списък на всички творчески директори са били добавени две имена, започващи с В и с Б.
	[* Известна британска рекламна агенция. — Б.пр.]
	Имам и една клюка, която е толкова гореща, че трябва да се сервира _flambé от maître d’_ в „Савой“. Познай кого зърнах на маса до прозореца на „Одеон“ вчера по обяд. Твоята колежка Хариет Грийнбаум и бившия ти партньор. Сещаш се, че говоря за Бари Клемънт. Не вярвам да са просто влюбена двойка. Той движи с разкошна продуцентка от „Старк филмс“ — Дженифър Лопес с клапа. Не искам да изгаднявам, но се съмнявам, че Хариет ще го привлече с широките си бедра и със стриите си. Проблемът е, че надеждният кораб „Абът-Мийд“* му е отеснял. Няма вече къде да подрежда златните си лъвчета и изписаните си черни моливи. Мисля, че е отворен за нови предизвикателства. Нали и ти по същия начин беше привлечен от Дейвид К в „Милър-Шанкс“? Заради предизвикателството. Какво става? Ако си наясно, кажи ми.
	[* Английска рекламна агенция с клиенти, като Би Би Си, „Волво“, „Хародс“ и др. — Б.пр.]
	Доколкото разбрах от вестниците и от Брет, снимките на Мавриций не са се оказали райска почивка. Съчувствам ти. Ала, доколкото те познавам, ти ще свикаш войските с енергичен _cris de querre_* и ще спасиш положението с типичното си _brio_**! А когато се видим на обяд, ще ми разправиш тази забавна история с всичките й подробности. Съвсем скоро!
	[* Боен вик (фр.). — Б.пр.]
	[** Гениалност (фр.). — Б.пр.]
	Между другото, получаваш ли е-поща на Мавриций или ще прочетеш мейла ми, като се върнеш в агенцията?
	Дръж знамето високо!
C$
C>
	__Суси Джъдж-Дейвис — 13.01.2000 г., 10:50 ч.__
	_До: Пинки Фолън_
	_Копие:_
	_Относно: днешния преглед_
	Извинявай, че ти отговарям със закъснение, но съм ужасно заета с подготовката по завръщането на Сай. Бих искала да ти помогна, но не мога.
C$
C>
	__Пинки Фолън — 13.01.2000 г., 10:55 ч.__
	_До: Суси Джъдж-Дейвис_
	_Копие:_
	_Относно: днешния преглед_
	Виждам колко заета си. Наредила си четири лака за нокти на бюрото си. Сигурно е много трудно да решиш кой цвят ще хареса Сай. Аз бих избрала моравия, но… Извини ме за сарказма, Суси, но вече започва да ми писва. Сама ще се оправя… :)
C$
C>
	__Лорейн Палистър — 13.01.2000 г., 10:56 ч.__
	_До: Зоуи Кларк_
	_Копие:_
	_Относно: обяд_
	Джъдж-Демон май ще получи удар. Седи на бюрото си със зачервени очи и трака като бясна по клавиатурата — така прави само когато праща отровни мейли. Не ми се гледа телевизията за малоумни шизофреници или както там се нарича. Искаш ли да отидем на обяд в „Блейки“? Писна ми да плащам по три лири за блудкавата бира в бар „Зеро“. Може би ще откопча половин час след 13 ч. Обади се.
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __13.01.2000 г., 10:59 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: писна ми_
	Скъпи, не желая да те безпокоя, когато си под такова огромно напрежение, но вече не издържам. Като лична секретарка на творческия директор, очаквам да ми се оказва малко по-голямо уважение. Ала тази седмица Лорейн Палистър ме заплаши със саморазправа, а Пинки Фолън ме командори, сякаш е собственица на агенцията. Знаеш, че заради теб съм готова на всичко, но съм на края на силите си. Опитах се да ти се обадя, за да поговорим, обаче ти не вдигаш телефона. Явно не ми остава друг изход.
	Моля, приеми настоящото като официална молба за напускане. Естествено, ще изчакам да изтече едномесечното предизвестие, за да не бъда обвинена в липса на професионализъм.
	Бих искала да се възползвам от възможността и да ти благодаря за шанса, който ми даде да работя с теб. За мен бе чест да бъда приближена на една от малкото британски легенди в рекламата. Ако повече хора в „Милър-Шанкс“ споделяха твоите виждания и високи професионални стандарти, може би нямаше да пиша този мейл.
	Надявам се, че макар да се разделяме, винаги, винаги ще си бъдем близки.
@	Твоя скъпа приятелка:
@	Суси Джъдж-Дейвис
C$
C>
	__Саймън Хорн__/{pre}simon_horne@millershanks-london.co.uk{/pre} — __13.01.2000 г., 11:15 ч. (15:15 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: писна ми_
	Защо смяташ, че трябва да се притеснявам за твоето благосъстояние? Ако не беше такава егоистка, щеше да забележиш, че кариерата ми е в криза.
	Пинки се опитва да ми отнеме поста.
	Хариет — сигурно с благословията на Дейвид — обядва с бившия ми посредствен художествен директор, вероятно за да го убеди да ме замести.
	А Дейвид използва всяка възможност да ми подреже крилата.
	За капак съм на другия край на света и се опитвам да направя от нищо нещо.
	Всъщност аз имам по-голямо основание да подам оставка.
	А ти бягаш като плъх от потъващия „Титаник“.
	Сега най-вече трябва да си смела.
	Лоялна.
	Всеотдайна.
	А ти знаеш само да се самосъжаляваш и да хленчиш за жалките си проблемчета.
	Честно казано, отчайваш ме. Щом толкова искаш, върви си.
	Ще си намеря друга секретарка, която да ме подкрепя в трудните моменти.
C$
C>
	__Зоуи Кларк — 13.01.2000 г., 11:17 ч.__
	_До: Лорейн Палистър_
	_Копие:_
	_Относно: обяд_
	Не мога. Крътън настоява целият етаж да гледа МШТВ в кабинета му. Гадост!!!!!!! Съжалявам.
C$
C>
	__Саймън Хорн__/{pre}simon_horne@millershanks-london.co.uk{/pre} — __13.01.2000 г., 11:25 ч. (15:25 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: подкрепа_
	Реших да отделя няколко минути, за да се осведомя как вървят нещата при теб. Както знаеш, тук времето като никога е лошо.
	Но смятам, че с малко настойчивост ще успея да вкарам експреса на „Милър-Шанкс“ в релси.
	Поради тайфуна разполагаме с цял ден и аз имах възможност да помисля на спокойствие. Ще се зарадваш, като ти кажа, че вследствие на бурна мозъчна активност в лявото ми полукълбо се породиха някои невероятни идеи за презентацията в понеделник. Сигурно знаеш, че съм известен със странните си хрумвания.
	Вероятно си чула, че за конкурса на „Бъргър кинг“* маскирах всички в О&М — от портиера до президента — като крави.
	[* Верига заведения за бърза закуска. — Б.пр.]
	Съвсем малко не ни стигна да го спечелим.
	Откъде можех да предположа, че същата седмица ще избухне епидемията от „луда крава“!
	Но да не се отклонявам.
	Ще се постарая бързо да избистря идеите си.
	Между другото, едно птиченце ми каза, че си обядвала със старото ми приятелче Бари Клемънт. Не съм го виждал от миналогодишното раздаване на наградите на Д&АД. Той не спечели нищо и не бе в особено добро настроение.
	Как се чувства в „Абът-Мийд“? Откакто се разделихме, не е същият. Вече повече от година не е създал нищо сносно, а на теб не е нужно да обяснявам, че кампаниите са животът на рекламиста.
	Силно се надявам да успее да възстанови кариерата си.
	Необяснимо е, нали, как слабият пламък на творческото вдъхновение понякога примигва и угасва? Горкият Бари! Много мило от твоя страна, че си намерила време да го утешиш.
	Благодаря ти.
	Пиши ми как се справя Пинки с идеята ми за „Кока-кола“. Цяла седмица в носа ми мирише на сурова филмова лента, но ми липсва адреналинът на пред конкурсната подготовка.
	С най-добри пожелания:
@	Сай
C$
C>
	__Пинки Фолън — 13.01.2000 г., 11:41 ч.__
	_До: Кен Пери_
	_Копие:_
	_Относно: СПЕШНО_
	КЕН, ЗВЪНЯХ И НА ТЕБ, И НА ШАНИЙС, НО НЕ МОГА ДА ВИ НАМЕРЯ. ВЕДНАГА ИЗПРАТИ ОХРАНАТА!! СУСИ СЕ Е ЗАКЛЮЧИЛА В КАБИНЕТА НА САЙМЪН. НА БЮРОТО Й СЕ ВЪРГАЛЯТ ПРАЗНИ ШИШЕНЦА ОТ ПРИСПИВАТЕЛНИ ТАБЛЕТКИ. ПОВИКАХМЕ ЛИНЕЙКА, НО ТРЯБВА НЕЗАБАВНО ДА РАЗБИЕМ ВРАТАТА.
C$
C>
	__Саймън Хорн__/{pre}simon_horne@millershanks-london.co.uk{/pre} — __13.01.2000 г., 11:48 ч. (15:48 ч. местно)__
	_До: Летиша Хег_/{pre}letitia@tavistockhegg.aol.com.uk{/pre}
	_Копие:_
	_Относно: новини_
	Както винаги се радвам да те чуя, скъпа. Разбира се, че получавам мейли тук — може ли да прекъсна електронната си пъпна връв с цивилизацията!
	Снимките не вървят лесно, но ти знаеш колко обичам предизвикателствата.
	Трябва да кажа, че е доста стимулиращо да тренираш интелектуалните си мускули до откат.
	„Сън“ както обикновено превърна една нелепа история в национален проблем. Въпреки това бях принуден да накарам Винс да плати пълната цена за глупавите си изявления. Суров съм, да.
	Такъв е _le monde de chien mange chien_*, в който се бъхтим.
	[* Свят, в който човек за човека е вълк (фр.). — Б.пр.]
	Винс не е единствената риба в морето.
	Съжалявам, че ще те разочаровам, но във връзката Грийнбаум/Клемънт няма нищо непристойно и/или макиавелианско. Аз сам помолих Хариет да му предложи морална подкрепа и той я е приел.
	Естествено, няма повик за свежа кръв в ръководството на творческия ни отдел. При нас, както се казва, всичко е по мед и масло.
	Тъкмо днес сутринта Дейвид ми писа, че в мое отсъствие се чувствал като без една ръка.
	Това обаче не значи, че аз не се замислям за промяна. Смятах да ти го спомена по време на бъдещия ни обяд, но след като сама повдигна въпроса…
	Струва ми се, че вече включих моторите на революцията в „Милър-Шанкс“ и предизвикателството намалява. Вероятно е време да напусна.
	Дейвид, естествено, ще се бори със зъби и нокти да ме задържи.
	Но вярвам, ще го убедя, че трудната работа е свършена и задачата може да бъде продължена от не толкова колоритен талант.
	В момента това е само една много смътна идея.
	Копнеж по следващия рекламен Еверест.
	Но трябва скоро да я обсъдим — знаеш колко много ценя мъдрите ти съвети. След като се върна, сигурно ще съм зает с „Кока-кола“.
	Ала се обади на Суси и си запази най-ранния ми свободен час.
@	Сай
C$
C>
	__Саймън Хорн__/{pre}simon_horne@millershanks-london.co.uk{/pre} — __13.01.2000 г., 11:58 ч. (15:58 ч. местно)__
	_До: Бари Клемънт_/{pre}barry_clement@amv-bbdo.co.uk{/pre}
	_Копие:_
	_Относно: доста време мина_
	Приятелю, около мен блещука Индийският океан.
	Мургави девойки ми сервират на груби дървени подноси кокосови орехи и манго.
	И папая!
	За какво ти напомня това, стари приятелю? Чувам, че отвръщаш: „За иберийското ни приключение!“. Да!
	Бяхме в Севиля и нямаше океан. Вместо кокос ядяхме портокали.
	И сега усещам в ноздрите си онзи тръпчив мирис. Смесица от потта на филмовия екип и от грес, дошла _je ne sais quoi_*.
	[* Не знам какво (фр.). — Б.пр.]
	Какви снимки, а?! Да вземеш непретенциозна торбичка солени ядки и да накараш най-величествения испански град да полудее по нея беше гениално хрумване!
	Фалитът на клиента малко преди рекламата ни да задейства своята магия си остава една от най-големите трагедии в края на ХХ в.
	Какъв тандем бяхме, а, Бари!
	Днес всичко изглежда твърде лесно. Къде са предизвикателствата? Смее ли някой да разчупи калъпите?
	Може би съм сбъркал агенцията. Не ме разбирай погрешно. „Милър-Шанкс“ е хубава фирма. Ала просто тук не си дават голям зор.
	Вече осъзнавам, че в мен все още текат твърде много творчески сокове, за да се примирявам с посредствеността.
	Подозирам, че и в теб.
	Ако някога предусетя, че те тегли към спокоен пристан, какъвто предлага „Милър-Шанкс“, веднага ще скоча на борда, за да те преведа през буйните води.
	Не, ние с теб все още се чувстваме в стихията си само в опасните водовъртежи на рекламните чудеса.
	Като се върна, ще потърся нещо по-нестандартно — копнея за предизвикателства.
	И ще ти звънна.
	След като запазя маса в „Айви“, за да си припомним миналите подвизи и да пием за бъдещите.
@	Сай
C$
C>
	__Шанийс Дъф — 13.01.2000 г., 11:59 ч.__
	_До: Всички отдели_
	_Копие:_
	_Относно: МШТВ_
	Кен Пери ме помоли да ви уведомя, че поради спешен случай в творческия отдел МШТВ ще започне с половин час по-късно. Извинете за неудобството.
C$
C>
	__Саймън Хорн__/{pre}simon_horne@millershanks-london.co.uk{/pre} — __13.01.2000 г., 12:10 ч. (16:10 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: имаме работа за вършене_
	Извинявам се за малко рязкото си предишно писмо.
	Но то беше за твое добро, скъпичка.
	Понякога единствено плесник по бузата помага на изпаднал в истерия да дойде на себе си. Надявам се присъщият ти здрав разум да е надделял над самосъжалението, което беше те обхванало, защото ни чака важна работа.
	Както вече ти споменах, гърбът ми е уязвим.
	Врагът търси най-слабото ми място, в което да забие кинжала.
	Ето върху какво трябва да се съсредоточиш: освен използвачката Пинки дръж под око и машинациите на Хариет.
	И ако Летиша Хег не ти звънне до половин час, за да си уреди среща, ти й се обади.
	Дръж ме в течение, скъпа.
	И бъди винаги нащрек.
	От това зависи кариерата и на двама ни.
C$
C>
	__Зоуи Кларк — 13.01.2000 г., 12:14 ч.__
	_До: Лорейн Палистър_
	_Копие:_
	_Относно: „Бърза помощ“_
	Какво става?!!! Дейвид ме е приковал към бюрото, иначе досега да съм дотърчала!!! Чух линейката!!!!!!! Суси мъртва ли е?!!!!!!!!!!!!!!!! Нали не си ти?!!!!!!!!!! Кажи, кажи, кажи!!!!!!!!!!!!!!!!!!!!!!!!!!!
C$
C>
	__Дейвид Крътън — 13.01.2000 г., 12:15 ч.__
	_До: Пинки Фолън_
	_Копие:_
	_Относно: не можеш ли да въведеш ред?_
	Какво става? Не е нужно да превръщаме сградата в снимачна площадка на „Спешно отделение“. Мислех, че ще можеш да ръководиш отдела, без да прибягваш до мелодраматичните похвати на Саймън. Май съм сбъркал.
C$
C>
	__Бари Клемънт__/{pre}barrry_clement@amv-bbdo.co.uk{/pre} — __13.01.2000 г., 12:17 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: доста време мина_
	Каква изненада! Толкова приятелско писмо след последната ни среща! Доколкото си спомням, мен ме извлякоха навън, а ти беше се скрил под масата в „Гросвенър“. Бях пиян, но какво са наградите на Д&АД без поне един тупаник?!
	Никак не си се променил, нали?
	Още пишеш.
	Много.
	Кратки.
	Мъгляви абзаци.
	Надяваш се.
	Това да придаде по-голяма.
	Дълбочина.
	На думите ти.
	Отколкото притежават.
	Всъщност.
	Доколкото разбирам, намекваш, че бих напуснал „Абът-Мийд-Викърс“, за да отида в „Милър-Шанкс“ — да заменя агенция, спечелила повече награди, отколкото можеш да си представиш, за такава, в която работиш ти?
	Гениална идея, приятелю! Откъде да започна?!
	Спомняш си с умиление снимките в Испания, които бяха пълно фиаско. Именно шибаната ни реклама доведе до фалита на „Хапи снакс“. Не биваше малка компания като нея да пръска 650 бона за 30-секунден клип.
	Странно, че не бяхме говорили от месеци, а ми пишеш точно ден след като обядвах с твоя колежка (много е умна тая Хариет). Ако ти подметна, че Крътън другата седмица ме е поканил в „Мирабел“, цветя ли ще ми изпратиш?
@	Бари


	ПС. Току-що си спомних прякора ти в О&М: __Както го показват по телевизията__. Да си чукал някой готин травестит напоследък?
C$
C>
	__Саймън Хорн__/{pre}simon_horne@millershanks-london.co.uk{/pre} — __13.01.2000 г., 12:21 ч. (16:21 ч. местно)__
	_До: Суси Джъдж-Дейвис_/{pre}susi_judgedavis@millershanks-london.co.uk{/pre}
	_Копие:_
	_Относно: имаме работа за вършене_
	Суси, къде си? Обади ми се, миличка.
C$
C>
	__Брет Топовлски__/{pre}brett_topowlski@millershanks-london.co.uk{/pre} — __13.01.2000 г., 12:22 ч. (16:22 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: ПЛАНЪТ_
	Вин току-що се върна бесен от бара. Хрумнало му е нещо. Не е много изтънчено и няма да ни върне на работа. Но поне ще си тръгнем с широка усмивка на лицето. Съжалявам, ако през следващите дни животът ти се стъжни, но мисля, че планът ще ти хареса.
C$
C>
	__Брет Топовлски__/{pre}brett_topowlski@millershanks-london.co.uk{/pre} — __13.01.2000 г., 12:33 ч. (16:33 ч. местно)__
	_До: Пинки Фолън_/{pre}pinki_fallon@millershanks-london.co.uk{/pre}
	_Копие:_
	_Скрито копие: Лиам О’Кийф_/{pre}liam_okeefe@millershanks-london.co.uk{/pre}
	_Относно: „Кока-кола“_
	Здравей, Пинки. Много мислихме какво да ти кажем и не ни беше лесно да се решим. Не искаме да създаваме неприятности, но смятаме, че трябва да те уведомим.
	Лиам ни писа за идеята на Саймън за „Кока-кола“ и че я разработвате за конкурса. Щом я спомена, тя ни се стори позната. Бързо се сетихме откъде. Миналата година две момичета на име Джейн Бакър и Кити Бейтс бяха оставили портфолиото си на Саймън. Хвърлихме му един поглед. Те бяха правили кампания за „7UP“. Лозунгът й беше: В КУТИЯТА Е. Никого не обвиняваме. Може да е съвпадение. Но преди това бяхме говорили с Летиша Хег. Тя каза, че миналата седмица Саймън ходил при нея и разглеждал портфолиа, а е известно, че Летиша рекламира Джейн и Кити из целия град.
	Както вече споменахме, не желаем да ръсим необосновани обвинения. Но смятаме, че заради „Милър-Шанкс“ трябва да провериш, преди да сте отишли твърде далеч в подготовката. Може да си помислиш, че го правим от злоба, защото в момента сме загазили. Не е така. И ние допреди две години бяхме студенти и знаем какво е да те експлоатират. Както и да е, не е тайна, че не уважаваме особено Саймън, но ти си вложила доста усилия в конкурса и ако се окаже, че идеята не е оригинална, разбираш какво ще стане.
	Много съжаляваме — Брет и Винс
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __13.01.2000 г., 12:45 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: „Кока-кола“_
	Гадни копелета! Вероятно ще ми отворите адски много работа, но няма да ви придирям, след като сте с единия крак в центъра за безработни. Сега ще последва зрелищна вълна от прикриване на задници — а аз ще се облегна назад и ще й се наслаждавам. Пинки обсъжда „Кока-кола“ с Хариет, така че още не е прочела мейла ви.
	Но това ще ви хареса. Току-що откараха Суси в болница. Пинки заварила кабинета на Хорн заключен и се усъмнила — на бюрото на Суси имало празни шишенца от лекарства. Повика охраната да разбие вратата (новичката на мястото на предишната, която беше разсечена с брадва миналата седмица) и я намери просната върху бюрото на Хорн. След като я откараха, Лол потърси в чантата й телефона на майка й. И откри съдържанието на шишенцата, грижливо увито в книжна салфетка. Трябваше да се досетим, че на мършавата примадона няма да й стигне кураж да се самоубие. Пинки звънна в болницата, но беше късно — вече бяха промили стомаха й (съдържание: половин ръжена питка, две парченца мандарина, чашка чай, отгризан нокът?) Лол каза, че й е от полза и че й е спестило необходимостта сама да предизвика повръщане, както правела винаги след обяда. Все такива ги плещи — затова я обичам.
	Нима написах „обичам“?!
	Ще ви държа в течение на историята за кражбата на идеята за „Кока-кола“.
C$
C>
	__Лорейн Палистър — 13.01.2000 г., 12:54 ч.__
	_До: Зоуи Кларк_
	_Копие:_
	_Относно: обяд_
	Наистина ли няма как да дойдеш? Поне за малко? Трябва да ти разправя за напълно безполезния опит на Джъдж-Демон да се самоубие. Тя нищо не може да направи като хората.
C$
C>
	__Зоуи Кларк — 13.01.2000 г., 13:02 ч.__
	_До: Лорейн Палистър_
	_Копие:_
	_Относно: обяд_
	Ще ме убие, ако се измъкна точно сега, но трябва да го чуя!!!!!!!!!! До след две минути.
C$
C>
	__Пинки Фолън__/{pre}pinki_fallon@millershanks-london.co.uk{/pre} — __13.01.2000 г., 13:03 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: „Кока-кола“_
	Брет и Винс, съжалявам за неприятностите ви. Колкото и глупаво да си постъпил, Винс, не смятам, че заслужаваш да бъдеш уволнен. Мислих върху мейла ви и какво ви е подтикнало да го напишете — това е доста сериозно обвинение. Трябва да го проверя и тогава да реша какво да предприема. Засега искам да си мълчите. Никой не бива да узнае за подозренията ви, докато не научим истината. Моля ви, вярвайте ми, че ще постъпя, както е редно. Ще ви държа в течение… :)
C$
C>
	__Пинки Фолън__/{pre}pinki_fallon@millershanks-london.co.uk{/pre} — __13.01.2000 г., 13:10 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: Суси_
	Лоша новина. Суси беше откарана в болница, защото се уплашихме, че е взела свръхдоза лекарства. Оказа се, че не е, но очевидно е силно разстроена от нещо. Аз имах пререкания с нея, обаче не вярвах, че ще стигне дотам. Мисля, че ще я изпишат още днес — сигурна съм, че ще се зарадва, ако й се обадиш. Представям си колко ужасно се чувстваш, тъй като си далеч и не можеш да й помогнеш, но моля те, не се притеснявай. Тя и преди е имала проблеми, но винаги ги е преодолявала с усмивка. Уверена съм, че и сега няма да е по-различно.
	Между другото, спомняш ли си дали си разглеждал портфолиото на две момичета — Кити Бейтс и Джейн Бакър от колежа „Уотфорд“? Те непрекъснато ми звънят, че си искал пак да го видиш. Да ги приема ли, или да изчакам да се върнеш?
	Пиши ми. Надявам се, не възразяваш, че изпратих на Суси цветя от името на отдела… :)
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __13.01.2000 г., 13:15 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: подкрепа_
	Благодаря ти за мейла. Както и за идеите ти за презентацията в понеделник. Споменах на Дейвид, но той се бои да не прекалим. Няколко пъти се е срещал с Кели Деринджър от „Кока-кола“ и смята, че като американка от Айова, тя донякъде е пуританка и няма да одобри подобен подход.
	Обядът с Бари мина чудесно. Той далеч не е депресиран. Всъщност през цялото време ми се хвалеше с новите реклами, които е заснел за „Гинес“ и за „Волво“. Явно са фантастични. Помоли ме да ти кажа да поздравиш Дик Чик* — предполагам, че ви е бил колега.
	[* Жаргонна дума за хермафродит. — Б.пр.]
	Бавно се възстановяваме от историята със „Сън“. Надявам се, че ще ни помогнете да я забравим, като се върнете с невероятен клип. Успех!
C$
C>
	__Саймън Хорн__/{pre}simon_horne@millershanks-london.co.uk{/pre} — __13.01.2000 г., 13:31 ч. (17:31 ч. местно)__
	_До: Пинки Фолън_/{pre}pinki_fallon@millershanks-london.co.uk{/pre}
	_Копие:_
	_Относно: Суси_
	Само пет минути да ме няма, всичко отива по дяволите. Сутринта Суси беше в прекрасно настроение, затова ми е трудно да си представя що за анархия я е довела до опит за самоубийство.
	Страх ме е да си помисля какви щети още ще заваря, като се върна.
	А що се отнася до нелепия ти съвет как да се държа с нея, аз я познавам като петте си пръста и не приемам напътствия от човека, който вероятно я е подтикнал към толкова драстична постъпка.
	Няма повече да говорим за случая, но бъди сигурна, че ще го проуча.
	Колкото до Кити и Джейн, как е възможно да ме занимаваш с тях! Имам бегъл спомен, че идеите им бях скучни и сухи. Нищо не съм им обещавал.
	Не приемай портфолиото им, за да не им вдъхваш надежди. Колкото по-скоро разберат, че нямат бъдеще в рекламата, толкова по-добре за тях.
	Оттук не мога да преценя как ръководиш отдела ми.
	Достатъчно е да кажа, че не е зле да бъдеш максимално предпазлива през този ден и половина, който ти остава да „директорстваш“.
C$
C>
	__Пинки Фолън__/{pre}pinki_fallon@millershanks-london.co.uk{/pre} — __13.01.2000 г., 13:35 ч.__
	_До: Летиша Хег_/{pre}letitia@tavistockhegg.aol.com.uk{/pre}
	_Копие:_
	_Относно: Кити Бейтс и Джейн Бакър_
	Здравей, Лети,
	Надявам се да прочетеш мейла ми, щом се върнеш от обяд. Саймън спомена, че миналата седмица е прегледал портфолиото на Кити и Джейн и е бил много впечатлен. Помоли ме и аз да го видя и да си кажа мнението. Би ли ми го изпратила днес следобед? Спешно е — той явно иска да вкара малко свежа кръв в отдела.
	Благодаря и всичко най… :)
C$
C>
	__Дейвид Крътън — 13.01.2000 г., 14:19 ч.__
	_До: Зоуи Кларк_
	_Копие:_
	_Относно: МШТВ_
	Изрично ти наредих да бъдеш в кабинета ми за премиерата на прекрасния ни ТВ канал. Едва ли си посмяла да я пропуснеш, макар че задникът ти не беше залепен за дивана ми. За да се позабавляваш, подготвил съм ти списък с въпроси за програмата.
C$
C>
	__Зоуи Кларк — 13.01.2000 г., 14:22 ч.__
	_До: Лорейн Палистър_
	_Копие:_
	_Относно: мамка му!!!!!!!!!_
	Дейвид иска да отговарям на въпроси за МШТВ!!!!!! Помощ!!!!!!
C$
C>
	__Лорейн Палистър — 13.01.2000 г., 14:25 ч.__
	_До: Лорейн Палистър_
	_Копие:_
	_Относно: мамка му!!!!!!!!!_
	Защо не идеш при ходещия анорак Годли? Нямам представа кой е, но явно знае всичко, което става тук.
C$
C>
	__Летиша Хег__/{pre}letitia@tavistockhegg.aol.co.uk{/pre} — __13.01.2000 г., 14:36 ч.__
	_До: Пинки Фолън_/{pre}pinki_fallon@millershanks-london.co.uk{/pre}
	_Копие:_
	_Относно: Кити Бейтс и Джейн Бакър_
	Пинки, скъпа, колко хубаво е да получа _е_ от теб! Ти така трогателно ми напомняш за шейсетте години на миналия век, че просто не те свързвам с електронната революция!
	Трябва да призная, че съм изненадана. Когато разгледа материалите на Кити и Джейн, милият Саймън не даде да се разбере, че копнее да ги привлече на работа. Но се радвам, че е размислил (нали ще прибера 15 % комисиона).
	Разбира се, веднага ще ти предоставя портфолиото им. То е в Ти Би Дъбълю Ей, но ще помоля да ти го изпратят. Ще го получиш до затварянето на борсата. Не е зле Сай да побърза с неустоимото си предложение. В Ти Би Дъбълю Ей са ги харесали и те всеки момент ще се подпишат на пунктира.
	Винаги на твое разположение:
@	Лети
C$
C>
	__Кейти Филпот — 13.01.2000 г., 14:45 ч.__
	_До: Дейвид Крътън_
	_Копие:_
	_Относно: МШТВ_
	Невероятно!!!! Агенция със свой собствен телевизионен канал!! Беше гениален — информативен, професионален и забавен. Браво — Кейти Ф
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __13.01.2000 г., 14:53 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: трябваше да го видите_
	Това може би ще ви развесели. Днес гледахме МШТВ. Зле ли беше? Да кажем така: ако клиентите ни го видят, няма да ни поверят и една телевизионна реклама повече. Най-готино беше, когато Хорн запя рекламната песничка на „Шугар пъфс“* („В живота ми има двама мъже…“). Купете си албума.
	[* Марка готови тестени храни за закуска, известна с рекламите си, в които изгрява звездата на Кейт Уинслет. — Б.пр.]
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __13.01.2000 г., 15:07 ч.__
	_До: Мелинда Шеридан_/{pre}melinda_sheridan@millershanks-london.co.uk{/pre}
	_Копие:_
	_Относно: ЛЮБОВ_
	Дейвид току-що заяви, че въпреки тайфуна очаква да се върнете с реклама. Не го интересува качеството, само да донесете проявен филм. Каква е вероятността да успеете, за да ви остави на мира?
C$
C>
	__Дейвид Крътън — 13.01.2000 г., 15:14 ч.__
	_До: Рави Баснитал_
	_Копие:_
	_Относно: мълчанието е злато_
	Изминаха цели 95 ч и 34 мин, откакто не съм получавал мейл от Перти ван Хелден. Браво! Не съм разточителен в похвалите, така че сложи този _е_ в рамка.
C$
C>
	__Мелинда Шеридан__/{pre}melinda_sheridan@millershanks-london.co.uk{/pre} — __13.01.2000 г., 15:29 ч. (19:29 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: ЛЮБОВ_
	Предай на Дейвид, че през разнообразната си кариера съм била на 86 натурни снимки и никога не съм се връщала без филм. 17 дена чаках да преминат мусонните дъждове в Индонезия само с 200 цигари „Силк кът“, три романа на Харолд Робинс и един местен келнер с издръжливостта на расов бик. Виждала съм амазонски пиявици да се впиват в манекенка, наета само заради невероятната й кожа. И все пак спечелих първо място на Британските телевизионни награди. Веднъж основната ми актриса и фризьорката й едва не се пребиха в опита си да придадат по-естествен вид на прическата й. Няма да допусна един нищо и никакъв тайфун да съсипе реномето ми.
	Утре вятърът може да отвее камерата, клапата и режисьора (дано — той е толкова сприхав напоследък), но клипът ще бъде заснет, дори да се наложи да взема назаем любителската камера на някой гост на хотела.
C$
C>
	__Найджъл Годли — 13.01.2000 г., 15:34 ч.__
	_До: Зоуи Кларк_
	_Копие:_
	_Относно: моя милост!_
	Радвам се да се запозная с личната секретарка на президента. Явно се издигам в обществото! Жалко, че си пропуснала премиерата на МШТВ, но аз с удоволствие ще ти помогна. Искаш ли да ти дам видеозаписа си да го прегледаш вкъщи? Може някой път да обядваме заедно и да ти разкажа още интересни подробности от историята на „Милър-Шанкс“. Мисля, че осведомеността ти ще ти помогне да доразвиеш отношенията си със своя господар и повелител. Найдж
C$
C>
	__Зоуи Кларк — 13.01.2000 г., 15:50 ч.__
	_До: Лорейн Палистър_
	_Копие:_
	_Относно: Годли_
	Хиляди благодарности за съвета!!!!! Но сега кретенът ме кани на обяд!!!!!!!!!!!!!!!! По-добре да отговоря грешно на въпросите и да ме уволнят!!!!!!!!!!!!!!
C$
C>
	__Летиша Хег__/{pre}letitia@tavistockhegg.aol.co.uk{/pre} — __13.01.2000 г., 16:12 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: обяд_
	Търсих Суси, но тя е болна и си е тръгнала. Говорих с Лорейн — доста любезна севернячка — и си записах час в претрупания ти график. Във вторник на обяд си на мое разположение. В „Грийнхаус“? Цяла вечност не съм била там, а чух, че имали талантлив нов готвач, който вършел чудеса с пържола от рибиците.
	Между другото, изпратих на Пинки портфолиото на момичетата от Уотфорд. Тя ме увери, че те интересували. Радвам се, че си размислил, след като миналата седмица ги отряза. Предупредих хипарката, повтарям го и на теб: ако ги искаш, ще трябва да си бърз като Линфорд Кристи. Бийти ги е харесал за Ти Би Дъбълю Ей. Чудо ще е, ако откажат на Къдравия бог.
C$
C>
	__Найджъл Годли__/{pre}nigel_godley@millershanks-london.co.uk{/pre} — __13.01.2000 г., 16:19 ч.__
	_До: Брет Топовлски_/{pre}brett_topowlski@millershanks-london.co.uk{/pre}; _Винс Дъглас_/{pre}vince_douglas@millershanks-london.co.uk{/pre}
	_Копие:_
	_Относно: присъствени карти_
	Проверявах архива си и установих, че от 07.09.1998 г. насам не сте попълвали присъствени карти. Бихте ли ми ги изпратили веднага? Нямате представа колко важно за ефикасното управление на счетоводството е те да бъдат предавани навреме. Знам, че попълването им е досадна задача, но съм забелязал, че ако го приемете като игра (например да съставите проста таблица, за да видите на кои клиенти отделяте най-много време), ще стане по-забавно.
	Съжалявам, че се налага да ви подсещам, но всички трябва да си вършим работата.
@	Найдж


	ПС. Котката ти страшно хареса шкембето, което й сварих, Винс!
C$
C>
	__Саймън Хорн__/{pre}simon_horne@millershanks-london.co.uk{/pre} — __13.01.2000 г., 16:22 ч. (20:22 ч. местно)__
	_До: Летиша Хег_/{pre}letitia@tavistockhegg.aol.com.uk{/pre}
	_Копие:_
	_Относно: ПРОЧЕТИ ВЕДНАГА!_
	НЕЗАБАВНО ПОИСКАЙ ОБРАТНО ПОРТФОЛИОТО. НА ПИНКИ ИЗРИЧНО Е ЗАБРАНЕНО ДА ТЪРСИ НОВИ РЕКЛАМИСТИ. НЯМАШ ПРЕДСТАВА КОЛКО ВАЖЕН Е ТОЗИ МЕЙЛ.
	__!!!__
C$
C>
	__Саймън Хорн__/{pre}simon_horne@millershanks-london.co.uk{/pre} — __13.01.2000 г., 16:27 ч. (20:27 ч. местно)__
	_До: Пинки Фолън_/{pre}pinki_fallon@millershanks-london.co.uk{/pre}
	_Копие:_
	_Относно: Кити и Джейн_
	Летиша ми писа, че въпреки изричната ми забрана си й поискала портфолиото им.
	Достатъчно обидно е, че не приемаш оценката ми, а тя е, че са посредствени.
	Нещо повече: неподчинението ти се превръща в навик.
	Ако в понеделник разбера, че само си разлистила портфолиото, ще преосмисля решението си да те върна в отдела след поведението ти от миналата седмица.
	Предупредена си!
@	Сай
C$
C>
	__Брет Топовлски__/{pre}brett_topowlski@millershanks-london.co.uk{/pre} — __13.01.2000 г., 16:42 ч. (20:42 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: Хорн_
	Кретенът цял ден злорадства над нещастието на Винс, но току-що го видяхме в бара — беше бял като платно (дори синкавобял като в прословутата реклама на „Даз“*?) Не подозирах, че ще приеме толкова тежко новината за псевдо самоубийството на Суси. Чак ми дожаля за него. Не се безпокой. Мина ми за по-малко от секунда. Кой би могъл да изпита симпатии към петдесет и няколко годишен дебелак с тениска на „Мегадет“ и с бейзболна шапка?! Педал!
	[* Марка прах за пране. — Б.пр.]
C$
C>
	__Брет Топовлски__/{pre}brett_topowlski@millershanks-london.co.uk{/pre} — __13.01.2000 г., 16:52 ч. (20:52 ч. местно)__
	_До: Найджъл Годли_/{pre}nigel_godley@ millershanks-london.co.uk{/pre}
	_Копие:_
	_Относно: присъствени карти_
	Имаме нова система, Годърс. Всички присъствени карти в творческия отдел се попълват от Суси Джъдж-Дейвис. Тя се справя много по-добре от нас. Остави й ги на бюрото и ще ти ги върне, преди да си казал: „Двойно счетоводство“.
@	Брет и Винс
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __13.01.2000 г., 17:03 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: Хорн_
	В грешка си. Хорн има вид на смъртник, защото е предусетил, че Пинки ще разгледа портфолиото на Кити и Джейн. Сигурно бълва огън и жупел. Наредил й е да не го пипа под страх от уволнение. Тя обаче постъпи разумно и не му обърна внимание.
C$
C>
	__Найджъл Годли__/{pre}nigel_godley@millershanks-london.co.uk{/pre} — __13.01.2000 г., 17:11 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: присъствени карти_
	Все последен научавам новините в моята кабинка. Но идеята е чудесна — сега може би творческият отдел най-сетне ще настигне останалите в изпълнението на тази досадна, но жизненоважна задача. Още сутринта ще предам непопълнените карти на Суси. Много благодаря за информацията!
@	Найдж
C$
C>
	__Летиша Хег__/{pre}letitia@tavistockhegg.aol.co.uk{/pre} — __13.01.2000 г., 17:22 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: ПРОЧЕТИ ВЕДНАГА!_
	Скъпи, сега излизам от събеседване (с една очарователна художествена директорка в „Грей“ — ще ви запозная) и прочетох крещящия ти мейл. Обадих се в Ти Би Дъбълю Ей, но беше късно — вече бяха изпратили портфолиото. Няма значение. Сигурна съм, че ако звъннеш на Пинки, тя ще ми го върне, без да го отваря. Трябва да кажа, че за първи път те виждам да проявяваш такива колебания за мои подопечни. Обикновено си твърд и решителен. Кити и Джейн обаче правят страхотно впечатление на творческите директори, с които се срещат.
@	Лети
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __13.01.2000 г., 17:32 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: „Осъденият на смърт…“_
	Стоката пристигна. Пинки не ми даде да се приближа до нея. Разгледа портфолиото в пълно мълчание. После го взе и тръгна към Крътън. Настроение: бясна е. Съвсем е забравила ръководните си принципи — мир и любов.
	💣
C$
C>
	__Пинки Фолън — 13.01.2000 г., 18:21 ч.__
	_До: Зоуи Кларк_
	_Копие:_
	_Относно: спешно_
	Търсих навсякъде Дейвид и Хариет. Трябва незабавно да говоря с единия или и с двамата по въпрос от изключителна важност. Щом се върнеш на бюрото си, пиши ми къде да ги намеря. Благодаря.
C$
C>
	__Зоуи Кларк — 13.01.2000 г., 18:35 ч.__
	_До: Пинки Фолън_
	_Копие:_
	_Относно: спешно_
	Съжалявам, Пинки, но за малко ги изпусна. Отидоха на вечеря с клиент. С „Фрийдъм“, мисля. Бих ти предложила да звъннеш на Дейвид, но той си остави мобилния да се зарежда. Не може ли да почака?
C$
C>
	__Пинки Фолън — 13.01. 2000 г., 18,36 ч.__
	_До: Зоуи Кларк_
	_Копие:_
	_Относно: спешно_
	Не, не може. В кой ресторант са? Ще ги намеря.
C$
C>
	__Зоуи Кларк — 13.01.2000 г., 18:40 ч.__
	_До: Пинки Фолън_
	_Копие:_
	Относно: спешно
	Не помня. Съжалявам. Името му май започваше с П. Или пък с В? Не съм сигурна.
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __13.01.2000 г., 19:16 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: „Осъденият на смърт…“ ІІ_
	Не е намерила Крътън. Излязъл е на вечеря с Хариет, а тъпата Зоуи не помни в кой ресторант им е запазила маса. Така че Пинки показа на мен рекламата на Кити и Джейн за „7UP“ и ме попита какво мисля. Тайният педал Хорн определено я е изплагиатствал. Тя накара Лол да събере всички останали рекламисти, за да започнем работа по нова кампания за „Кока-кола“. Днес явно няма да се прибирам.
	Спете спокойно, момчета, със съзнанието, че сте изпълнили отлично задачата си.
C$
C>
	__Брет Топовлски__/{pre}brett_topowlski@millershanks-london.co.uk{/pre} — __13.01.2000 г., 19:21 ч. (23:21 ч. местно)__
	_До: Лиам О’Кийф_{pre}liam_okeefe@millershanks-london.co.uk{/pre}
	_Копие:_
	_Относно: „Осъденият на смърт…“ ІІ_
	Да спим?! Сигурно се шегуваш. Не ми е било толкова готино, откакто чуках Делия Стъбс (второкурсничка от колежа „Свято сърце“ в Брайтън). Отиваме в дискотеката „Люлеещи се палми“, преди бдителните майки да са прибрали френските си лолитки. Предчувствам, че ще ми се усмихне късметът.
C$
C>
	__Пинки Фолън — 13.01.2000 г., 19:32 ч.__
	_До: Хариет Грийнбаум; Дейвид Крътън_
	_Копие:_
	_Относно: „Кока-кола“_
	Търсих ви, за да ви уведомя какво открих. Съжалявам, ако не се видим, преди да прочетете това, защото щеше да е по-добре да ви го съобщя лично.
	Моля ви, не ме питайте как, но разбрах, че кампанията ни за „Кока-кола“ не е оригинална. В КУТИЯТА Е всъщност е идея за „7UP“ на тандем студентки от колежа „Уотфорд“. Казват се Кити Бейтс и Джейн Бакър. Днес следобед проверих и установих, че миналата седмица Саймън е ходил в „Тависток-Хег“ и е разглеждал портфолиа. Включително и тяхното. Тъкмо в деня, в който ви представи „идеята“ си. Поисках от Летиша да ми изпрати въпросното портфолио за сравнение. Двете кампании практически са еднакви. Изключено е да е съвпадение. Единствената разлика са материалите, които добавихме след заминаването на Саймън.
	Следобед получих два мейла от него. В светлината на разкритието, те съвсем го разобличават.
	Сигурно първо ще се запознаете с портфолиото, преди да вземете решение. За себе си аз вече го сторих. Не мога да имам нищо общо с тази кампания, и ако агенцията все пак я използва, не желая да оставам тук. Безжалостното ограбване на идеите на младите рекламисти е порочна практика, която продължава от години.
	Вероятно ще си помислите, че пиша това, защото съм обидена на Саймън и искам да открадна поста му, но не е така. Аз съм съсипана. Вярвах, че идеята му е гениална, и с интерес участвах в доразвиването й.
	За ваше сведение наредих на отдела да започне работа по нова кампания. Поради късния час не бяха останали много хора, така че до сутринта едва ли ще имаме някакъв резултат.
	Съжалявам за лошата новина. Бих дала мило и драго да видя и хубавата страна в нея… :(
C$
C>
	__Пинки Фолън__/{pre}pinki_fallon@millershanks-london.co.uk{/pre} — __13.01.2000 г., 19:35 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: „Кока-кола“_
	Видях кампанията на Кити и Джейн за „7UP“ — прави бяхте. Писах на Дейвид, но той е излязъл и вероятно ще реагира чак на сутринта. Каквото и да се случи, искам да ви кажа, че няма да остана в агенция, която използва крадени идеи. Ако Саймън не бъде уволнен, няма да работя с крадец. Като се има предвид колко безскрупулен е рекламният бизнес, сигурно другата седмица ще ви правя компания на опашката за безработни. Успех на утрешните снимки… :)
C$
C>
	__Брет Топовлски__/{pre}brett_topowlski@millershanks-london.co.uk{/pre} — __13.01.2000 г., 20:20 ч. (2:20 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: лека нощ_
	Току-що се връщаме от танци. По пътя спряхме до апартамента на Хорн да се доотрежем с по една бира. През вратата се чуваха само глухите вопли на човек, чиято кариера окончателно и безвъзвратно е отишла на кино. На прага му имаше салата с омар под сребърен похлупак — явно не я е приел. Вин я нагъна — за утешение, че не взехме със себе си разкошната Франсоаз. Все пак беше на 11 г., а дори той слага чертата на 12.
	Пинки ни изпрати мил _е_. Кажи й да си слуша дисковете на Ленард Коен колкото иска — няма повече да й се сърдим.
	Време е за сън, рече Зеведей*.
	[* От детска поредица на Би Би Си (1965 — 1977 г.) за хипи героите на която се предполага, че олицетворяват различни наркотици или наркотични ефекти. — Б.пр.]
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __13.01.2000 г., 20:31 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: лека нощ_
	Радвам се, че СХ го приема като голямо момиче. За нас няма почивка. Опитваме се да измислим нещо за „Кока-кола“, но Пинки съвсем е блокирала. Обречени сме, приятелю, обречени сме.
C$


>	Петък
>	14 януари 2000 г.

C>
	__Брет Топовлски__/{pre}brett_topowlski@millershanks-london.co.uk{/pre} — __14.01.2000 г., 1:31 ч. (5:31 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: събуди се и се усмихни_
	Хорн още плаче. Тайфунът отмина и грейна слънце. Идиличните плажове на Мавриций приличат за нормандския бряг след съюзническия десант на 6 юни 1944 г., но какво пък! Днес е чудесен ден за снимки на рекламен клип.
C$
C>
	__Дейвид Крътън — 14.01.2000 г., 7:47 ч.__
	_До: Пинки Фалън_
	_Копие:_
	_Относно: „Кока-кола“_
	Ако си тук, ела веднага в кабинета ми. Донеси всичко — това, което сте направили със Саймън и с отдела ти, и кампанията за „7UP“. Искам да ги сравня.
C$
C>
	__Хариет Грийнбаум — 14.01.2000 г., 7:52 ч.__
	_До: Пинки Фалън_
	_Копие:_
	_Относно: „Кока-кола“_
	Пинки, това е катастрофа! Обади ми се, щом дойдеш. Искам да разгледам портфолиото на спокойствие, преди да го е видял Дейвид и шансът за разумна преценка да е изхвърчал през прозореца.
C$
C>
	__Пинки Фалън — 14.01.2000 г., 7:56 ч.__
	_До: Хариет Грийнбаум_
	_Копие:_
	_Относно: „Кока-кола“_
	Тук съм. Въобще не сме си тръгвали. Хрумнаха ни няколко идеи, но нито една не е толкова добра, че да ни гарантира победа в конкурса. Ела, и заедно ще отидем при Дейвид. Той вече ми писа… :)
C$
C>
	__Зоуи Кларк — 14.01.2000 г., 8:35 ч.__
	_До: Лорейн Палистър_
	_Копие:_
	_Относно: неописуеми крясъци_
	Дейвид е в кабинета си с Пинки и с Хариет и съвсем е откачил!!!!!!!! Мята каквото му попадне по стените!!!!!!!!!!!!!!! Явно е във връзка с „Кока-кола“!!!!!!!!!!! Не мога да разбера какво става, но види ли Саймън, ще го убие!!!!!! Не се шегувам — наистина ще го убие!!!!!!!!!!!!!!!! Знаех си, че днес си струва да дойда рано на работа!!!!!!!
C$
C>
	__Дейвид Крътън — 14.01.2000 г., 8:49 ч.__
	_До: Пинки Фалън; Хариет Грийнбаум_
	_Копие:_
	_Относно: „Кока-кола“_
	Съжалявам, че си изпуснах така нервите. Пинки, разбирам, че ти просто ми съобщи новината. Но ако смяташ, че сега съм ядосан, почакай да ми падне Хорн.
	Помислих над проблема. Той има очевидно и рационално решение. Наеми двете момичета. Нека да постъпят веднага, като им се признае авторството върху идеята. Само така ще можем да използваме иначе много добрата кампания и да опазим безценната ти съвест чиста. Колко е първоначалната заплата? 15 бона ли? Предложи им двайсет, и ще се изтрепят да ти целуват ръка.
	Упълномощавам те да се обадиш на Летиша Хег и да сключите договор.
	Дори хлапетата да не захапят примамката, аз съм склонен да представим рекламата. Може да изтъкнем, че добавените от нас елементи я отличават от тяхната. А ако се разчуе и станем за смях, поне, надявам се, ще сме спечелили „Кока-кола“ и донякъде ще се отсрамим с такъв клиент.
	Ако такова поведение ме заклейми като обикновен крадец и доведе до оставката на старши рекламистка от творческия отдел, какво пък — ще го преживея.
	Между другото, ако Хорн или Уестбрук се опитат да се свържат с вас, не им казвайте нищо. Не желая Саймън да разбере какво го чака и „случайно“ да хване самолет за страна, която няма договор за екстрадиране с Великобритания.
C$
C>
	__Пинки Фалън — 14.01.2000 г., 9:03 ч.__
	_До: Дейвид Крътън; Хариет Грийнбаум_
	_Копие:_
	_Относно: „Кока-кола“_
	Ще направя всичко възможно да наема Кити и Джейн. По принцип портфолиото им е чудесно и ако наистина сте готови да признаете авторството им върху идеята за „Кока кола“, смятам, че решението е справедливо. Летиша още я няма на работа, затова ще й изпратя _е_. Дано го види по-скоро.
	Ако по някаква причина момичетата не приемат предложението ни, а вие все пак представите В КУТИЯТА Е, ще преосмисля позициите си. Кражбата на идеи е твърде важен проблем, за да го пренебрегна… :)
C$
C>
	__Дейвид Крътън — 14.01.2000 г., 9:07 ч.__
	_До: Пинки Фалън_
	_Копие:_
	_Относно: „Кока-кола“_
	Заплашваш ли ме? Странно.
C$
C>
	__Пинки Фалън__/{pre}pinki_fallon@millershanks-london.co.uk{/pre} — __14.01.2000 г., 9:13 ч.__
	_До: Летиша Хег_/{pre}letitia@tavistockhegg.aol.com.uk{/pre}
	_Копие:_
	_Относно: Кити Бейтс и Джейн Бакър_
	Здравей, Летиша,
	Искаме да наемем Кити и Джейн в „Милър-Шанкс“. Налага се спешно да попълним редиците си, а те притежават таланта, който търсим. Предлагаме им по 20 хил. лири годишно. Знам, че тази заплата е по-висока от обичайната, но смятаме, че я заслужават.
	Надявам се да се свържеш с тях възможно най-бързо и да ме уведомиш за отговора им.
	Благодаря… :)
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __14.01.2000 г., 9:26 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: „Осъденият на смърт идва…“ ІІІ_
	Знам, че в момента се припичате на плажа, докато камерата снима тресящи се цици, но трябва да ви уведомя за развитието на събитията. Рано сутринта Пинки отвори очите на Крътън за измамата на Хорн. Нашият президент станал по-морав от големия морав нос на Барни Моравия динозавър* и метнал декоративната си лампа към стената. Когато се успокоил, казал й наеме момичетата от „Уотфорд“. Дори да не приемат, пак бил готов да представи кампанията — явно беше глупаво да се надяваме, че под костюма му за 1500 лири се крие някаква съвест. Но това е без значение, защото със сигурност ще уволни Хорн.
	[* Герой от детската ТВ поредица „Барни и приятели“. — Б.пр.]
	Ще ви държа в течение.
C$
C>
	__Лорейн Палистър — 14.01.2000 г., 9:49 ч.__
	_До: Лиам О’Кийф_
	_Копие:_
	_Относно: няма да повярваш_
	Ако си подадеш главата през вратата и надзърнеш надолу по коридора, ще видиш Суси Самоубийцата, облечена изцяло в пастелно розово (розови чорапогащи?!). Като седна, усмихна ми се загадъчно. Какво търси тук, по дяволите? Плаши ме.
C$
C>
	__Летиша Хег__/{pre}letitia@tavistockhegg.aol.com.uk{/pre} — __14.01.2000 г., 10:00 ч.__
	_До: Пинки Фалън_/{pre}pinki_fallon@millershanks-london.co.uk{/pre}
	_Копие:_
	_Относно: Кити Бейтс и Джейн Бакър_
	Пинки, скъпа, нищо не ми доставя по-голямо удоволствие от интереса на рекламните агенции към подопечните ми. Но сигурна ли си? Докато ти въздишаш: „Да, да, да“, Саймън ми крещи: „Само през трупа ми!“ Не знам какво да си мисля.
	Това обаче е без значение. Снощи двете сладуранки черпеха куцо и сакато в „Дог&дък“ за назначението си в Ти Би Дъбълю Ей. Бийти им е предложил по 18 бона — два повече едва ли ще ги накарат да размислят.
	Съжалявам, че изпусна влака, но аз разполагам с десетки други тандеми, които заслужават любовта ви. Само кажи, и ще те зарина с черни портфолиа.
@	Лети
C$
C>
	__Пинки Фалън — 14.01.2000 г., 10:03 ч.__
	_До: Зоуи Кларк_
	_Копие:_
	_Относно: спешно_
	Знам, че Дейвид е зает, но му кажи, че трябва незабавно да говоря с него… :)
C$
C>
	__Суси Джъдж-Дейвис — 14.01.2000 г., 10:11 ч.__
	_До: Рейчъл Стивънсън; Пинки Фалън_
	_Копие: Саймън Хорн; Дейвид Крътън_
	_Относно: извинение_
	След нервния си срив вчера имах възможност да помисля над поведението си. Разбирам, че напоследък реагирах твърде бурно на някои събития, затова бих искала да ви се извиня, ако съм ви причинила излишни притеснения. Бях под огромно напрежение, но знам, че това е валидно за всички и че не бива да се дразня излишно. Ще ви бъда благодарна, ако ми дадете шанс да ви припомня, че притежавам нужните качества да работя в „Милър-Шанкс“.
@	Искрено ваша:
@	Суси Джъдж-Дейвис
C$
C>
	__Даниъл Уестбрук__/{pre}daniel_westbrooke@millershanks-london.co.uk{/pre} — __14.01.2000 г., 10:16 ч. (14:16 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: „Кока-кола“_
	Някой би ли бил така добър да ми обясни какво става с конкурса за „Кока-кола“? Не е нужно да ти напомням, че именно аз присъствах на първата среща с клиента. Нито, че съм директор на връзки с клиенти. Обикновената учтивост налага да ме държиш в течение на новостите. Твърде много ли искам?
C$
C>
	__Пинки Фалън__/{pre}pinki_fallon@millershanks-london.co.uk{/pre} — __14.01.2000 г., 10:23 ч.__
	_До: Летиша Хег_/{pre}letitia@tavistockhegg.aol.com.uk{/pre}
	_Копие:_
	_Относно: Кити Бейтс и Джейн Бакър_
	Говорих с Дейвид и той ме упълномощи да им предложа по 45 хил. лири. Ще получат и всякакви привилегии — служебни коли, места на паркинга, мобилни телефони и частни медицински осигуровки.
	Това е твърде щедро, знам, но то показва само, че ги смятаме за изключителни таланти, които имат голямо бъдеще при нас.
	Моля, уведоми ме за отговора им.
	Благодаря… :)
C$
C>
	__Летиша Хег__/{pre}letitia@tavistockhegg.aol.com.uk{/pre} — __14.01.2000 г., 10:26 ч.__
	_До: Пинки Фалън_/{pre}pinki_fallon@millershanks-london.co.uk{/pre}
	_Копие:_
	_Относно: Кити Бейтс и Джейн Бакър_
	Нямам думи! Веднага ще им предам.
C$
C>
	__Дейвид Крътън — 14.01.2000 г., 10:33 ч.__
	_До: Рейчъл Стивънсън_
	_Копие:_
	_Относно: Джъдж-Дейвис_
	Току-що получих странен мейл от Суси. Това момиче ме плаши. В началото на седмицата ще се изяснят някои неща, които ще ни позволят да се отървем от нея — наред с други хора. Постарай се да не забравя.
C$
C>
	__Суси Джъдж-Дейвис — 14.01.2000 г., 10:39 ч.__
	_До: Рейчъл Стивънсън_
	_Копие: Саймън Хорн_
	_Относно: чашата преля_
	Преди малко Найджъл Годли ми донесе огромен куп присъствени карти и буквално ми ги стовари на бюрото (което, между другото, току-що бях подредила). Заяви ми, че вече било моя работа да попълвам картите на целия отдел. Отвърнах му, че не съм обикновена, а лична секретарка, и то на творческия директор, но той просто си тръгна с думите, че такава била новата система — ако не ми харесвала, да съм се оплачела на Дейвид Крътън.
	Полагам огромни усилия да бъда любезна, но не мога да се разправям с груби и невежи хора като него. Рейчъл, настоявам незабавно да му обърнеш внимание.
C$
C>
	__Рейчъл Стивънсън — 14.01.2000 г., 10:48 ч.__
	_До: Дейвид Крътън_
	_Копие:_
	_Относно: Джъдж-Дейвис_
	Не се притеснявай. Нито за минута няма да ти позволя да забравиш.
C$
C>
	__Летиша Хег__/{pre}letitia@tavistockhegg.aol.com.uk{/pre} — __14.01.2000 г., 10:55 ч.__
	_До: Пинки Фалън_/{pre}pinki_fallon@millershanks-london.co.uk{/pre}
	_Копие:_
	_Относно: Кити Бейтс и Джейн Бакър_
	Предадох им. Натъртих, че е практически нечувано току-що завършили студентки да получат толкова щедро предложение. Дори изкарах „Милър-Шанкс“ същински рай на земята. Украсяването на истината е част от арсенала на всеки добър ловец на глави.
	За голямо мое учудване те отказаха. Вече били поели ангажимент към Ти Би Дъбълю Ей и не можели да разочароват къдрокосия бирмингамец. А и бяха на особено мнение за агенцията ви. Как по-меко да се изразя… Не било маловажно къде ще започнат кариерата си и перспективите им щели да бъдат по-големи, ако получели закалката си в „по-творческа атмосфера“.
	Ужасно съжалявам, скъпа. Но както вече споменах, в сините дълбини плуват много други риби.
@	Лети
C$
C>
	__Пинки Фалън — 14.01.2000 г., 11:01 ч.__
	_До: Дейвид Крътън; Хариет Грийнбаум_
	_Копие:_
	_Относно: „Кока-кола“_
	Може ли да ви видя веднага?
C$
C>
	__Дейвид Крътън — 14.01.2000 г., 11:03 ч.__
	_До: Пинки Фалън_
	_Копие:_
	_Относно: „Кока-кола“_
	Хариет е при мен. Ела.
C$
C>
	__Летиша Хег__/{pre}letitia@tavistockhegg.aol.com.uk{/pre}
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: много странно_
	Може би това, което ще ти кажа, не е новост за теб, но четейки между редовете, ми се струва, че по-скоро си бил изключен от информационната верига, скъпи. Въпреки твоята очевидна липса на интерес към Кити Бейтс и Джейн Бакър сутринта Пинки започна нечувано наддаване за тях. Мизата стигна 45 бона. Аз нямах нищо против предвид полагащата ми се комисиона. Но трябва да кажа, че макар да са талантливи, двете момиченца не са Ивлин Уо и Пабло Пикасо. Пинки твърдеше, че била упълномощена от Дейвид. Накрая остана с празни ръце. Кити и Джейн вече са законна собственост на Тревър Бийти.
	Какво, за бога, става тук, миличък? Обясни на своята дружка
@	Лети
C$
C>
	__Пинки Фалън — 14.01.2000 г., 11:30 ч.__
	_До: Дейвид Крътън_
	_Копие:_
	_Относно: молба за напускане_
	Скъпи Дейвид,
	За мое съжаление съм принудена да напусна. Не го желая, но при така стеклите се обстоятелства мисля, че нямам друг избор.
	Не мога да подкрепя решението да предложим на „Кока-кола“ кампания, чиято идея не е оригинална и за която знаем, че принадлежи на творчески тандем извън системата на „Милър-Шанкс“. Смятам, че такова предателство на принципите излага агенцията и тя вече не е учреждението, в което постъпих с толкова големи надежди преди година.
	Бих предпочела да си тръгна веднага, но ако настоиш, мога да остана до изтичането на тримесечното ми предизвестие.
@	Искрено твоя:
@	Пинки Фалън
C$
C>
	__Найджъл Годли — 14.01.2000 г., 11:38 ч.__
	_До: Всички отдели_
	_Копие:_
	_Относно: Продава се, продава се, продава се!_
	ПРОДАВА СЕ
	_Стелаж за сидита в цвят махагон_
	• Побира 65 диска
	• Издръжлива полиуретанова конструкция
	• Автентична имитация на махагон
	• В отлично състояние, освен една лека драскотина
	• Около 14 лири
	• Който първи го види, негов е!
	Звънете на х4667 — Найдж
C$
C>
	__Дейвид Крътън — 14.01.2000 г., 11:43 ч.__
	_До: Пинки Фалън_
	_Копие:_
	_Относно: молба за напускане_
	Молбата ти е удовлетворена. Може да си тръгнеш в края на деня. Би ли помолила Лиам да дойде при мен?
C$
C>
	__Лиам О’Кийф — 14.01.2000 г., 11:45 ч.__
	_До: Лорейн Палистър_
	_Копие:_
	_Относно: чао_
	Пинки си тръгна. Крътън ме вика. Аз съм 1,78 м, гръдна обиколка — 107 см, дължина на крака по вътрешния ръб — 81 см. Поръчай ми ковчег.
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __14.01.2000 г., 12:08 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: представям ви новия ви шеф_
	Пинки напусна. Крътън ме повика — готов бях да се обзаложа на моторите и на двама ви, че ще ми връчи заповед за уволнение, а той ме назначи за шеф. Е, не точно — попита, като единствения оцелял старши рекламист в творческия отдел, готов ли съм в понеделник да представя рекламата за „Кока-кола“. Помислих си за откраднатата идея, за безпощадната експлоатация на беззащитните студенти и за принципите, накарали партньорката ми да направи такава саможертва.
	И отвърнах „да“.
	Вижте, знам, че Пинки постъпи правилно, показа рядко срещана почтеност, благородство, героизъм и т.н., и т.н. Но има и слава, повишение на заплатата, безплатни обеди… А и като „единствения оцелял старши рекламист в творческия отдел“, може би ще успея да те върна на работа, Вин — поне докато следващият мухльо, когото назначат за творчески директор, не размаха новата метла (всички си носят) и не те уволни.
C$
C>
	__Дейвид Крътън — 14.01.2000 г., 12:10 ч.__
	_До: Хариет Грийнбаум_
	_Копие:_
	_Относно: „Кока-кола“_
	Съвсем очаквано св. Пинки Гластънбърийска напусна. Така да бъде. Надявам се, че ти няма да се заразиш от нейния пристъп на етичност и ще покажеш решимост да довършим започнатото. 99% от работата по конкурса е приключена, остава само да я доизгладим. Смяташ ли, че нехранимайкото Лиам ще успее да се стегне и да представи кампанията в понеделник?
	Освен това трябва да потърсим нов творчески директор. Саймън е неспасяем. Хранех известни надежди, че Пинки ще го смени, но и тя е извън играта. Ти си падаш по тази част. Някакви идеи?
C$
C>
	__Хариет Грийнбаум — 14.01.2000 г., 12:23 ч.__
	_До: Дейвид Крътън_
	_Копие:_
	_Относно: „Кока-кола“_
	Знаеш мнението ми по въпроса. Съгласна съм с Пинки, но да напусна в такъв момент, би било безотговорно. Ти си президент на агенцията и аз съм длъжна да изпълнявам решенията ти.
	И да, имам идеи за нов ТД. Готова съм и с конкретно име. Когато другата седмица нещата се поуталожат, може да го обсъдим.
C$
C>
	__Хариет Грийнбаум__/{pre}harriet_greenbaum@millershanks-london.co.uk{/pre} — __14.01.2000 г., 12:33 ч.__
	_До: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Копие:_
	_Относно: опасения_
	Джим, извинявам се, че те безпокоя толкова рано, но искам да споделя с теб сериозните си притеснения. Ще ти бъда благодарна, ако ни посъветваш как да постъпим. С кампанията на „Кока-кола“ възникна проблем и в прекомерното си, макар и понятно, желание да спечелим конкурса Дейвид според мен допусна грешка.
	Сутринта разбрахме, че идеята, която ти представихме преди два дена, не е оригинална. Пинки е получила сведения, че Саймън Хорн е видял в едно студентско портфолио кампания за „7UP“ и я е пригодил за нашите цели. Дейвид е на мнение, че все пак трябва да я използваме, тъй като тя безспорно е добра, а и вече е твърде късно да измислим друга. За съжаление, това негово решение принуди Пинки да напусне.
	Аз не бих постъпила толкова прибързано, но все пак смятам, че той бърка. Освен принципите, редно е да ни възпре и здравият разум. Да предположим, че спечелим конкурса с В КУТИЯТА Е и започнем рекламната кампания. Тогава истината за кражбата ни ще лъсне пред всички — не на последно място и пред авторките на идеята. Положението ще се усложни и от факта, че те вече работят в Ти Би Дъбълю Ей, която, както знаеш, също участва в конкурса за „Кока-кола“. Изтъкнах този довод пред Дейвид, но той остава непреклонен.
	Нямаме почти никакво време да измислим нещо стойностно. Но според мен е за предпочитане да се откажем, макар и в последния момент, отколкото да рискуваме да бъдем разобличени в плагиатство.
	Дълго се колебах дали да ти пиша. Нямам никакво желание да създавам проблеми на Дейвид. Както споменах, той се опитва да защити интересите на „Милър-Шанкс“, но се боя, че възхитителното му усърдие е замъглило разсъдъка му.
	Чакам мнението ти и ще последвам курса, който ни препоръчаш.
@	Хариет
C$
C>
	__Дейвид Крътън — 14.01.2000 г., 12:39 ч.__
	_До: Хариет Грийнбаум_
	_Копие:_
	_Относно: „Кока-кола“_
	Благодаря ти, че остана, макар и с нежелание. Ще разбереш, че лоялността се отплаща. Искаш ли да обядваме заедно? Ще си поговорим за Бари Клемънт. За него ми намекна, нали? Смешното е, че Саймън не беше най-добрата ми идея за творчески директор. Познай за кого се сетих първи.
C$
C>
	__Лорейн Палистър — 14.01.2000 г., 12:42 ч.__
	_До: Зоуи Кларк_
	_Копие:_
	_Относно: обяд_
	Суси е на парацетамол и прозак, а Лиам — на крилете на славата. Чакай ме след десет минути на рецепцията, и ще ти разкажа с подробности.
C$
C>
	__Хариет Грийнбаум — 14.01.2000 г., 12:44 ч.__
	_До: Дейвид Крътън_
	_Копие:_
	_Относно: „Кока-кола“_
	С удоволствие бих излязла с теб на обяд, но чакам важни новини. Между другото, разузнаването ти е добро.
C$
C>
	__Дейвид Крътън — 14.01.2000 г., 12:49 ч.__
	_До: Зоуи Кларк_
	_Копие:_
	_Относно: обяд_
	Озовах се в небрано лозе. Ще дойдеш с мен на обяд, за да ти покажа другата си приемна. Вземи си палтото.
C$
C>
	__Зоуи Кларк — 14.01.2000 г., 12:51 ч.__
	_До: Дейвид Крътън_
	_Копие:_
	_Относно: обяд_
	Не мога, имам други планове. Съжалявам. Може би в понеделник?
C$
C>
	__Дейвид Крътън — 14.01.2000 г., 12:54 ч.__
	_До: Зоуи Кларк_
	_Копие:_
	_Относно: обяд_
	Моля?!
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __14.01.2000 г., 12:58 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: завръщането ти_
	Старая се всичко да е идеално за завръщането ти (нямам търпение, скъпи!) и реших да отскоча до „Либърти“ за нови копринени цветя. Знам, че лилиите са само от два месеца, но вече са ужасно прашни. Мислех да взема есенен букет, ала ти може би предпочиташ нещо в бледорозово и жълто? Освен това зареждам хладилника. Какво да бъде шампанското?
	Обичам те/липсваш ми… _Сх_
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __14.01.2000 г., 13:15 ч. (8:15 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: опасения_
	С пълно право сподели опасенията си. Дейвид понякога може да бъде много упорит. Ще се разбера с него. Благодаря ти, че ме уведоми. Лоялността ти към „Милър-Шанкс“ няма да бъде забравена.
@	Джим
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __14.01.2000 г., 13:34 ч. (8:34 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: „Кока-кола“_
	Дейвид, до вниманието ми беше доведен един факт, който много ме притесни. Разбрах, че В КУТИЯТА Е не е оригинална идея. Разбрах също, че макар да си го установил, ти възнамеряваш да я представиш.
	В никакъв случай! Това е долно, нечестно и не по американски. Като президент, сигурно знаеш, че когато през 1929 г. Доналд Милър и Сайръс Шанкс основават агенцията само с 50 долара и с рекламния бюджет на бисквитите „Крабтрий“, главният им принцип е: „Да пласираме чрез почтеност.“ Той ни служи вярно вече цели 70 г., а постъпката е цинично предателство спрямо паметта на предшествениците ни.
	Нямаш представа колко ме боли, като си помисля, че си готов да уличиш „Милър-Шанкс“ в боравене с крадена собственост.
	Ще постъпиш, както е редно. Ако се колебаеш какво трябва да сториш, ще ти подскажа.
	Ще прекратиш работата по В КУТИЯТА Е — без възражения!
	Веднага ще се свържеш с Перти ван Хелден. Ако се наложи, на колене ще го молиш до понеделник да е в Лондон с материалите за кампанията си. От самото начало ти казах, че тя е чудесна. В стила на най-добрите реклами на „Кока-кола“. Отрицателното ти отношение към нея си обяснявам единствено със завист.
	Също така ти препоръчвам да мобилизираш цялото си красноречие, за да убедиш Пинки Фалън да оттегли молбата си за напускане. Тъй като на теб ти липсва почтеност, отчаяно се нуждаеш от нейната.
	Не е нужно да ти казва колко съм разочарован.
@	Джим
C$
C>
	__Дейвид Крътън__/{pre}david_crutton@millershanks-london.co.uk{/pre} — 14.01.2000 г., 13:44 ч.
	_До: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Копие:_
	_Относно: „Кока-кола“_
	Джим, ти четеш мислите ми. Естествено, щом разкрих подлата измама на Саймън Хорн, осъзнах, че трябва да се отървем от него и от идеята му. Забавих се само за да изпитам етичността на подчинените си. Боя се, че единствено Пинки Фалън се оказа на нужната висота.
	И макар да знаеш, че не споделям възхищението ти от „Готин поп“, вече установих връзка с Перти. Ще те държа в течение на събитията.
@	Дейвид
C$
C>
	__Дейвид Крътън — 14.01.2000 г., 13:52 ч.__
	_До: Хариет Грийнбаум_
	_Копие:_
	_Относно: катастрофа_
	Някой е издрънкал на Вайсмюлер за плагиатството на Саймън. Предполагам, че това е изопачената представа на Пинки за прощален подарък. Джим настоява да повикаме Ван Хелден. По-лошо от това няма. Не, има — той може да доведе „Аква“. Ела.
C$
C>
	__Дейвид Крътън__/{pre}david_crutton@millershanks-london.co.uk{/pre} — __14.01.2000 г., 14:13 ч.__
	_До: Перти ван Хелден_/{pre}pertti_vanhelden@millershanks-helsinki.co.fin{/pre}
	_Копие:_
	_Относно: „Кока-кола“_
	Отдавна не си ми писал, Перти. Може би онзи ден бях малко рязък с теб. Моите извинения! Единственото ми оправдание е, че съм под голямо напрежение заради конкурса на „Кока-кола“.
	Като стана дума за него, напоследък се замислям за творческия ни подход. Стигнах до заключението, че радикалният курс, който разработихме в Лондон, е твърде рискован и новаторски за консервативна фирма като „Кока-кола“. С екипа ни отново разгледахме вашата кампания. Както ти писа Хариет Грийнбаум, ние бяхме впечатлени от идеята за „Аква“ — харесва ни свежата липса на ирония и детинското чувство за хумор.
	Вече сме на мнение, че тъкмо това ни е необходимо, за да спечелим такъв безценен клиент. Вашата идея напомня за великите реклами на „Кока-кола“ и предизвиква същите емоции като „Света в съзвучие да пее, искам да науча“*. На талантлив рекламист като теб не е нужно да обяснявам, че носталгията е вероятно най-силното оръжие в арсенала ни.
	[* Песен от ТВ реклама на „Кока-кола“ от 1971 г. — една от най-успешните за всички времена. — Б.пр.]
	Ужасно съжалявам, че ти го казвам в последния момент, но много бих желал да присъстваш на презентацията в понеделник. Разбирам, че няма абсолютно никакво време да доведеш и „Аква“, но с теб и с вашата кампания ще организираме такова шоу за дамите и господата от Атланта, че те ще затанцуват от радост. Джим Вайсмюлер е уведомен за решението ми и няма търпение да те види.
	Секретарката ми проверява полетите. Моля те, уведоми ме веднага дали ще успееш да вместиш тази моя спешна молба в графика си.
@	Искрено твой:
@	Дейвид Крътън
C$
C>
	__Дейвид Крътън — 14.01.2000 г., 14:15 ч.__
	_До: Хариет Грийнбаум_
	_Копие:_
	_Относно: задачка за теб_
	Току-що писах на Ван Хелден. Сега ми се гади. Едва ли ще успея да преглътна за втори път гордостта си и да се унижа и пред Пинки. Говори ти с нея. Теб е много по-вероятно да послуша.
C$
C>
	__Дейвид Крътън — 14.01.2000 г., 14:19 ч.__
	_До: Зоуи Кларк_
	_Копие:_
	_Относно: ти_
	Къде си, по дяволите? Провери какви полети има от Хелзинки до Лондон. И ми донеси нещо за ядене. Хляб. Какъвто и да е!
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __14.01.2000 г., 14:26 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: завръщането ти_
	Взех разкошни копринени рози — розови, виолетови и огненожълти. Попаднах и на още нещо, което ще ти хареса: ароматерапевтични възглавнички за дивана ти! Купих три. Наричат се „Вдъхновение“, „Съживяване“ и „Чувственост“ и струват само по 49,99 лири. Продавачката ме увери, че помагали на творческия ум да възстанови равновесието си! Дано не ми се сърдиш, но поразместих малко мебелите. Диваните разположих под формата на буквата Г под прозореца, а бюрото ти — срещу вратата. Мисля, че така ще изглеждаш много по-сериозен и авторитетен пред посетителите си. Пиши ми — нямам търпение да дойде понеделник!! _Сх_
C$
C>
	__Хариет Грийнбаум — 14.01.2000 г., 14:33 ч.__
	_До: Дейвид Крътън_
	_Копие:_
	_Относно: Пинки_
	Говорих с нея — тя е трогната, че си размислил. Ще се върне да се включи в подготовката за конкурса. Между другото, сигурна съм, че не Пинки е казала на Джим — тя въобще не разбира от корпоративна политика.
	Следобед ще се посветя на приспособяването на документите за конкурса към финландската кампания, но ако имаш нужда от помощ за Перти, викни ме.
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __14.01.2000 г., 14:57 ч. (16:57 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: „Кока-кола“_
	Скъпи Дейвид,
	Извинението ти е прието. Като твой колега президент, аз съм фамилиарен с буреносното напрежение на върха. И Джим ми се обади с молба да бъда на твоя разположеност. С най-голямо удоволствие ще се отзова и ще се включа в конкурса. Този уикенд бях си отбелязал да уча най-големия си син да лови риба в леда, но няма значение. Той от малка възраст разбира, че за Воина на рекламата битката винаги е на първо място.
	Имаш късмет, че стори бордовете вече са завършващи и сме готови за действие. Хубавата новина е, че щом прочитам съобщението ти, аз се мятам като светкавица на телефона и говоря с импресариото на „Аква“. Представяш ли си! Групата е свободна и с огромна радост ще пристигне в Лондон. Признавам, че предвиждах този изход и цяла седмица я държа в очакване. Не се притеснявай за самолетните билети. Ние ще се заемем с тях. Кацам на международното летище в Лутън утре в 1 ч. „Аква“ пристига с чартърен полет в неделя.
	Доста неща трябва да обсъдим и да планираме, така че може би ще си почешем езиците утре на вечеря.
	Тора, тора, тора!*
	[* Японски кодове, погрешно възприети като една дума, за успешното начало и край на самолетните атаки при нападението над Пърл Харбър на 7. ХІІ. 1941 г. — Б.пр.]
@	Перти
C$
C>
	__Дейвид Крътън — 14.01.2000 г., 15:01 ч.__
	_До: Хариет Грийнбаум_
	_Копие:_
	_Относно: Ужас!_
	Ще доведе и „Аква“.
C$
C>
	__Джеймс Вайсмюлер__/{pre}james_f_weissmuller@millershanks-ny.co.usa{/pre} — __14.01.2000 г., 15:12 ч. (10:12 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: пристигам_
	Днешните събития ме накараха да променя намеренията си. С Рик Корнинг кацаме утре в 8:30 ч. Ще дойдем направо в агенцията, без да се отбиваме в хотела. Дейвид, Рик ще побърза утре вечер да те запознае с двугодишния ни план за развитие. Не би било зле и Перти да присъства, ако е там. Хариет, ако си свободна, бих искал да те поканя на вечеря.
	Нямам търпение да видя и двама ви!
@	Джим
C$
C>
	__Дейвид Крътън — 14.01.2000 г., 15:17 ч.__
	_До: Хариет Грийнбаум_
	_Копие:_
	_Относно: вечеря_
	Пропускам ли нещо?
C$
C>
	__Дейвид Крътън__/{pre}david_crutton@millershanks-london.co.uk{/pre} — __14.01.2000 г., 15:22 ч.__
	_До: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Копие:_
	_Относно: пристигам_
	Радваме се, че пристигаш по-рано. Хариет с удоволствие ще ти прави компания на вечеря. При нейната неопитност ще й е от полза да се озове в подножието на Олимп. Тъкмо ще те запознае с новата ни стратегия от пет точки. Дотогава — всичко най-хубаво!
@	Дейвид
C$
C>
	__Дейвид Крътън — 14.01.2000 г., 15:26 ч.__
	_До: Зоуи Кларк_
	_Копие:_
	_Относно: задача_
	Потърси в папката за нови идеи документ, наречен „Стратегия от пет точки’95“. Мисля, че е на името на Уестбрук. Донеси ми го. Не планирай нищо за вечерта — след като нанеса поправките, ще го препишеш.
C$
C>
	__Пинки Фалън — 14.01.2000 г., 15:35 ч.__
	_До: Хариет Грийнбаум_
	_Копие:_
	_Относно: върнах се_
	Току-що пристигам. С какво мога да помогна за „Кока-кола“?… :)
C$
C>
	__Хариет Грийнбаум — 14.01.2000 г., 15:44 ч.__
	_До: Пинки Фалън_
	_Копие:_
	_Относно: върнах се_
	Слава богу! Елате при мен с Лиам. Финландската реклама е ужасна. Освен това е само телевизионна. Може би ще успеете да й придадете по-сносен вид с няколко плаката.
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __14.01.2000 г., 16:12 ч.__
	_До: Брет Топовлски_/{pre}brett_topowlski@millershanks-london.co.uk{/pre}
	_Копие:_
	_Относно: „Давай, рекламисте“*_
	[* „Давай…“ — поредица британски комедийни филми от 60-те и 70-те години на 20 век. — Б.пр.]
	Да знаете какъв фарс се разиграва тук! Някой подшушнал на Тарзан Вайсмюлер, че разработваме крадена идея, и той започна да се прави на морализатор. Накарал Крътън да зареже В КУТИЯТА Е и да представим някаква финландска недомислица. Току-що бях при Хариет. Разгледахме изпратените по факса стори бордове — толкова са тъпи, че чак ти става неудобно. Слънце, умопомрачителни усмивки и малоумни хлапета. Още по-нелепото е, че всичко това е гарнирано с песен на „Аква“ в стил „Барби“. Хариет ни помоли да добавим плакати, за да му придадем по-сносен вид. Откъде да започнем?!
	Пинки се върна. Явно Тарзан е принудил Крътън да я убеди да размисли. Пристигна на крилете на целомъдрието. Но те бързо й бяха подрязани, щом зърна скандинавската фантасмагория. Сега седи на бюрото си с химикал над скицника — напълно е блокирала, горкичката!
	Ако спечелим конкурса, кълна се в майка си, ще захвърля маркерите и ще стана общ работник!
C$
C>
	__Мелинда Шеридан__/{pre}melinda_sheridan@millershanks-london.co.uk{/pre} — __14.01.2000 г., 16:22 ч. (20:22 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: новини за ЛЮБОВ_
	На днешния ден най-добре приляга поетичното излияние на Винсънт: „Дяволски шибано гениален!“
	А започна като всички други — ужасно. След като загубихме четири от момичетата на ЛЮБОВ, счупихме рекорда по нехайство, като останахме и без последните две. Шарън и Уинона (Райдс, представяш ли си!) получиха остър пристъп на ботулизъм. Не помня вече колко пъти ги предупредих да внимават какво ядат. Когато слязохме на закуска, увесените ни носове стигаха до земята. Но Брет и Винсънт ме изпълниха с гордост. След като се подкрепиха с няколко парчета бекон, за нула време измислиха нов скрит. Ще ти го преразкажа, защото е върхът в творчеството им.
	Започваме с прашен капак на камион в едър план. Влиза първи младеж (Винсънт) и с показалец изписва: ЖАЛКО, ЧЕ ЖЕНА МИ НЯМА ТОЛКОВА МРЪСНО ПОДСЪЗНАНИЕ.
	Излиза, а камерата се фокусира върху графита.
	Влиза втори младеж (Брет — позна), който прочита написаното и добавя: НАПРОТИВ, ИМА.
	След което на черен фон се появява:
	АБОНИРАЙ Я ЗА КАНАЛ „ЛЮБОВ“
	ПРЕДИ ДА СА ТЕ ИЗПРЕВАРИЛИ.
	Отидохме на паркинга, конфискувахме един камион (на „Кока-кола“ — какво съвпадение) и заснехме клипа. Мина като насън, скъпа. Дойде и злочестият Франк Синтън и заяви: „Това можеше да стане и на някоя лондонска магистрала“. Убягна му най-важното — а именно, че клипът плаче за награда, сърчице мое. Пък и Франк е бита карта. Интересува ли ни мнението му? Едва ли!
	Дани се косеше, че сценарият не бил одобрен от никого, но на моите момчета не им пука. Честно казано, започвам да развивам вкус към опасния им начин на живот.
	Е, филмът е готов. Ще си събера багажа и ще го отпразнуваме, сякаш пак е краят на 1999 г. Мили боже, та нали току-що приключихме! Хвърлила съм око на един келнер, който прилича на Омар Шариф в „Д-р Живаго“ — знаеш слабостта ми към буйните мустаци.
	Саймън пак мина в нелегалност. „Гък“ не е казал. Случило ли се е нещо? Брет и Винсънт имат вид на котараци, които току-що са наследили мандра, и той едва ли се дължи на кинематографичните им успехи.
C$
C>
	__Брет Топовлски__/{pre}brett_topowlski@millershanks-london.co.uk{/pre} — __14.01.2000 г., 16:30 ч. (20:30 ч. местно)__
	_До: Лиам О’Кийф_/{pre}liam_okeefe@millershanks-london.co.uk{/pre}
	_Копие:_
	_Относно: „ДАВАЙ, РЕКЛАМИСТЕ“_
	Ние сме гениални! Днес заснехме най-хубавия си клип. По сценария за прашния камион, помниш ли го? Беше първото ни предложение за ЛЮБОВ, но Саймън го отхвърли. С участието на моя милост и на прекрасния ми помощник Вин. Трябваха му 12 дубъла, за да напише правилно МРЪСНО, но иначе е същинско копие на Боби де Ниро.
	Вие май здравата се забавлявате. Откъде се появиха пък финландците? Не очаквайте помощ от нас. От понеделник сме свободни агенти. Този път няма да напусна Мързелания за по-малко от 50 бона и за беемве 325i със супер уредба.
	Отиваме на прощален купон. Ще гледаме как Нейтан и Мел се бият за келнера, по когото цяла седмица им текат лигите. Ще се видим в понеделник. Или в неделя вечерта. Стига да не сме скапани от полета или ти да не чукаш пак Лол.
C$
C>
	__Дейвид Крътън — 14.01.2000 г., 16:43 ч.__
	_До: Всички отдели_
	_Копие:_
	_Относно: „Кока-кола“_
	Всички, които са работили върху „Кока-кола“, или през последните две седмици са изпили поне една чаша ко`ла, утре да са на бюрата си. Сигурен съм, че ще намеря с какво да ви оползотворя времето. Освен това тук ще е и Джеймс Вайсмюлер и в наш общ интерес е да си помисли, че нямаме друг живот, освен в агенцията.
	Колкото до останалите, през почивните дни ще подберете най-приличните си тоалети и ще си помислите как в понеделник да дадете най-доброто от себе си. Презентацията е в 12 ч. и когато представителите на „Кока-кола“ дойдат, тук трябва не само да блести от чистота, а и да гъмжи от трудолюбиви пчелички.
	Приятен уикенд!
@	Дейвид Крътън
@	Президент
C$
C>
	__Дейвид Крътън — 14.01.2000 г., 16:50 ч.__
	_До: Рейчъл Стивънсън_
	_Копие:_
	_Относно: „Кока-кола“_
	В допълнение на циркулярното ми писмо искам да преброиш колко празни секретарски бюра ще има в понеделник и да ги запълниш с временни заместнички. Ако попитат за работа, нека да преписват Библията, като започнат от първа глава на „Битие“.
C$
C>
	__Даниъл Уестбрук__/{pre}daniel_westbrooke@millershanks-london.co.uk{/pre} — __14.01.2000 г., 16:57 ч. (20:57 ч. местно)__
	_До: Хариет Грийнбаум_/{pre}harriet_greenbaum@millershanks-london.co.uk{/pre}
	_Копие:_
	_Относно: „Кока-кола“_
	Така и не получих отговор на предишния си мейл. Не виждам как ще играя водеща роля на срещата в понеделник, каквато ми се полага по ранг, без да съм запознат с материалите. Хариет, наближава шестмесечната ти атестация — не забравяй, че аз не прощавам лесно.
	Нека също така те уведомя, че днес Мелинда, Брет и Винс заснеха клип по сценарий, който никой никога не е одобрявал. Заявих им, че като директор на връзки с клиенти, досега не съм допускал такова своеволие и че не желая да имам нищо общо с крайния резултат. Опитах се да говоря с Дейвид по въпроса, но той не вдига телефона. Ако обичаш, предай му, че храня сериозни опасения.
C$
C>
	__Зоуи Кларк — 14.01.2000 г., 17:05 ч.__
	_До: Лорейн Палистър_
	_Копие:_
	_Относно: тази вечер_
	Крътън ми възложи до сутринта да препиша план от пет точки!!! Цели 70 страници за пет шибани точки!!!!! Ще ми отиде и петъчната вечер, не само уикендът!!!!!!!!!!!!!!
C$
C>
	__Хариет Грийнбаум — 14.01.2000 г., 17:11 ч.__
	_До: Дейвид Крътън_
	_Копие:_
	_Относно: Дан_
	Цял ден ме пита за „Кока-кола“. Да му кажа ли нещо и какво?
	Освен това е притеснен, че клипът за ЛЮБОВ, който са заснели днес, не бил предварително одобрен. От друга страна, Мел ме уведоми, че е станал много хубав. Преразказа ми го — наистина е чудесен. Изпълнили са точно инструкцията ти: „Да правят, да струват, но да се върнат с филм“.
	Между другото, нямам никакви аспирации по отношение на Джим Вайсмюлер. Имах планове за утре вечер и с голямо съжаление ги отмених. Ако искаш да ме заместиш на вечерята с него, за мен ще е удоволствие.
C$
C>
	__Перти ван Хелден__/{pre}pertti_vanhelden@millershanks-helsinki.co.fin{/pre} — __14.01.2000 г., 17:21 ч. (19:21 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: „Кока-кола“_
	Свиквам екипа си за последна главоблъсканица и тя поражда лудешки идеи, които може да въплътим:
	• Бейзболни шапки и якета с надпис „Кока-кола“ за създаване на младежка, рокерска атмосфера.
	• Презентационната зала да бъде декорирана с океански мотиви, за да отразява подводния свят на „Аква“. (За целта мога да донеса фински музейни реликви за лов на херинга.)
	• Рекламна кола да изпълнява песента при излизането на клиентите.
	Кажи ми от кое предложение ти падна шапката. Аз ще бъда още няколко часа на работното си място и съм на твоя разположеност — _Перти_.
C$
C>
	__Найджъл Годли — 14.01.2000 г., 17:26 ч.__
	_До: Дейвид Крътън_
	_Копие:_
	_Относно: „Кока-кола“_
	Аз обработих няколко поръчки за конкурса за „Кока-кола“ — трябва ли да дойда през уикенда? Повечето съботи и/или недели съм тук, но утре ще участвам в спонсорски химнатон за фондацията на църквата „Сейнт Мери“ в Балам. Не бих искал да разочаровам отец Клайв.
C$
C>
	__Дейвид Крътън — 14.01.2000 г., 17:33 ч.__
	_До: Найджъл Годли_
	_Копие:_
	_Относно: „Кока-кола“_
	Сам прецени.
C$
C>
	__Дейвид Крътън — 14.01.2000 г., 17:42 ч.__
	_До: Хариет Грийнбаум_
	_Копие:_
	_Относно: Дан_
	Кажи му само това, което трябва да знае. Тъй като няма да присъства на срещата, значи нищо.
C$
C>
	__Лорейн Палистър — 14.01.2000 г., 17:59 ч.__
	_До: Лиам О’Кийф_
	_Копие:_
	_Относно: размърдай си задника_
	Кога ще ме отведеш от тази лудница?
C$
C>
	__Лиам О’Кийф — 14.01.2000 г., 18:04 ч.__
	_До: Лорейн Палистър_
	_Копие:_
	_Относно: размърдай си задника_
	Не и тази вечер. С праведната Пинки мъдрим плакати за „Кока-кола“. Доникъде не сме. Май до понеделник следобед няма да мръдна оттук.
C$
C>
	__Суси Джъдж-Дейвис — 14.01.2000 г., 18:16 ч.__
	_До: Творчески отдел_
	_Копие:_
	_Относно: завръщането на Саймън_
	Както знаете, в понеделник Саймън се връща. Известно ви е, че не обича да закъсняваме за работа, така че нека да направим усилие да пристигнем навреме. Още — този, който е поставил до кафемашината картонената фигура на Шарлот Чърч* с обидната реплика, моля да я махне. И последно — съблюдавайте забраната на Саймън да се пуши в коридора. Забелязах, че през последните дни тя не се спазваше.
	[* Уелска оперна певица, сопран (1986 —). — Б.пр.]
	Тъй като в понеделник Саймън ще бъде зает с „Кока-кола“, предполагам, че ще иска да отложи сутрешното обсъждане на извършената работа. Преместих го във вторник от 8:45 ч. Моля, впишете го в графика си.
@	Благодаря — Суси
C$
C>
	__Даниъл Уестбрук__/{pre}daniel_westbrooke@millershanks-london.co.uk{/pre} — __14.01.2000 г., 18:36 ч. (22:36 ч. местно)__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: Хариет_
	Цял ден се опитвам да се свържа с Хариет, за да ми докладва за положението с „Кока-кола“. Искам просто да бъда от полза. Може с опита си да стигна до проникновения, които да превърнат поражението в победа. Би ли поговорил с нея? Помоли я да ми се обади. Знаеш, че не обичам клюките, но ми се струва, че ме избягва съзнателно.
C$
C>
	__Дейвид Крътън__/{pre}david_crutton@millershanks-london.co.uk{/pre} — __14.01.2000 г., 18:42 ч.__
	_До: Даниъл Уестбрук_/{pre}daniel_westbrooke@millershanks-london.co.uk{/pre}
	_Копие:_
	_Относно: Хариет_
	Дори на хиляди километри и на четири часови зони оттук проявяваш необикновена проницателност.
C$
C>
	__Суси Джъдж-Дейвис__/{pre}susi_judgedavis@millershanks-london.co.uk{/pre} — __14.01.2000 г., 18:50 ч.__
	_До: Саймън Хорн_/{pre}simon_horne@millershanks-london.co.uk{/pre}
	_Копие:_
	_Относно: новини от къщи_
	Скъпи, най-сетне приведох всичко във вида, в който го харесваш. Нямам търпение животът да се върне към нормалния си ритъм. Инструктирах отдела за очакванията ти. Пинки силно снижи стандартите, затова се наложи да ги припомня. Надявам се, че ти си добре. Безпокои ме, че цял ден не си се обаждал. Сигурно разпускаш след трудните снимки, а на мен ми хрумват разни глупости. Почини си и се забавлявай. Заслужаваш го… _Сх_
C$
C>
	__Найджъл Годли — 14.01.2000 г., 18:55 ч.__
	_До: Дейвид Крътън_
	_Копие:_
	_Относно: „Кока-кола“_
	Отец Клайв беше разочарован, но разбира колко важна е кариерата ми. Ще намери друг тенор. Така че до утре — Найдж
C$
C>
	__Хариет Грийнбаум — 14.01.2000 г., 19:09 ч.__
	_До: Пинки Фалън_
	_Копие:_
	_Относно: „Кока-кола“_
	Готови ли са плакатите?
C$
C>
	__Пинки Фалън — 14.01.2000 г., 19:14 ч.__
	_До: Хариет Грийнбаум_
	_Копие:_
	_Относно: „Кока-кола“_
	Шегуваш се, нали? Попитай ме утре сутринта… :)
C$
C>
	__Дейвид Крътън__/{pre}david_crutton@millershanks-london.co.uk{/pre} — __14.01.2000 г., 19:22 ч.__
	_До: Перти ван Хелден_/{pre}pertti_vanhelden@millershanks-helsinki.co.fin{/pre}
	_Копие:_
	_Относно: „Кока-кола“_
	Благодаря за идеите, Перти. Ти просто нямаш спиране. Хрумванията ти са чудесни, но за мен тайната на успешната презентация е в правилното дозиране на елементите. До утре!
C$


>	Събота
>	15 януари 2000 г.

C>
	__Дейвид Крътън — 15.01.2000 г., 11:23 ч.__
	_До: Всички отдели_
	_Копие:_
	_Относно: среща_
	Моля всички, които са дошли да работят по „Кока-кола“ (без Найджъл Годли), да дойдат в заседателната зала. Джеймс Вайсмюлер вече е тук. Иска да се срещне с вас и да направи кратко съобщение.
@	Дейвид Крътън
@	Президент
C$
C>
	__Зоуи Кларк — 15.01.2000 г., 11:59 ч.__
	_До: Лорейн Палистър_
	_Копие:_
	_Относно: гадост!_
	Крътън току-що ми нареди да им поръчам обяд. Великия Джим иска суши! Сурова риба!!!! Отврат!!!!!!!!!!!!!
C$
C>
	__Лорейн Палистър — 15.01.2000 г., 12:02 ч.__
	_До: Зоуи Кларк_
	_Копие:_
	_Относно: звезди и шкембе_
	Спомни си каква реч произнесе. Когато от устата ти излязат толкова глупости, трябва да я напълниш с нещо.
C$
C>
	__Пинки Фолън — 15.01.2000 г., 12:58 ч.__
	_До: Хариет Грийнбаум_
	_Копие:_
	_Относно: плакати_
	Хрумнаха ни някои идеи. Не знам дали са гениални, или тъпи. Най-добре ела да ги видиш… :)
C$
C>
	__Хариет Грийнбаум — 15.01.2000 г., 13:22 ч.__
	_До: Дейвид Крътън_
	_Копие:_
	_Относно: „Кока-кола“_
	Пинки и Лиам ми показаха няколко плаката, които по мнението и на трима ни не са на ниво. Ако успееш да се откъснеш за малко от Джим и от Рик, ела да ги видиш.
C$
C>
	__Дейвид Крътън — 15.01.2000 г., 13:27 ч.__
	_До: Хариет Грийнбаум_
	_Копие:_
	_Относно: „Кока-кола“_
	Те тръгват за хотела. Идвам след десет минути.
C$
C>
	__Дейвид Крътън — 15.01.2000 г., 13:54 ч.__
	_До: Хариет Грийнбаум_
	_Копие:_
	_Относно: „Кока-кола“_
	Права си. Плакатите не струват, но честно казано, не ме интересува. Да ги използваме. Не беше моя идея да представим тази кампания и като загубим конкурса, няма аз да го отнеса.
C$
C>
	__Зоуи Кларк — 15.01.2000 г., 14:48 ч.__
	_До: Дейвид Крътън_
	_Копие:_
	_Относно: дошъл е някакъв човек_
	От охраната се обадиха, че на рецепцията дошъл някой си Пери ван Хален* и питал за теб. Да го доведа ли?
	[* „Ван Хален“ — американска рокгрупа. Б.пр.]
C$
C>
	__Дейвид Крътън — 15.01.2000 г., 14:54 ч.__
	_До: Зоуи Кларк_
	_Копие:_
	_Относно: дошъл е някакъв човек_
	Казва се Перти ван Хелден. Той е президент на финландския ни офис. Доведи го и бъди изключително мила с него.
C$
C>
	__Дейвид Крътън — 15.01.2000 г., 14:58 ч.__
	_До: Хариет Грийнбаум_
	_Копие:_
	_Относно: Перти_
	Ногин Нога* е тук. Защо не дойдеш да ви запозная?
	[* Герой от едноименен детски анимационен сериал по Би Би Си. — Б.пр.]
C$
C>
	__Лорейн Палистър / lorraine_pallister@millershanks.co.uk — 15.01.2000 г., 15:34 ч.__
	_До: Деби Райт / debbie_wright@littlewoods/manchester.co.uk_
	_Копие:_
	_Относно: какво търся тук?_
	Днес всички сме на работа, защото в понеделник ще има важна презентация за „Кока-кола“. Не знам аз защо дойдох. Няма какво да правя, но явно трябва да си придаваме вид на страшно заети. Още по-тъпо от обикновено е. Долетя и американският президент на холдинга. Носи раирана синя риза с бяла яка и с жълти презрамки. Води си и помощник, който е облечен по същия начин, но с по-тесни райета и презрамки. Явно е белег на ранга. Г-н президентът произнесе реч. Помниш ли „Алчността е полезна“ на Майкъл Дъглас в „Уолстрийт“? Тази нямаше нищо общо — беше адски тъпа. Сигурно ще похарчат маса пари. За срещата в понеделник пристига „Аква“ да изпее една трийсетсекундна рекламна мелодийка. Нямат ни здрав разум, ни вкус, само много мангизи. Обади се по-скоро с по-нормални вести, иначе ще откача — _Lol х_
C$
C>
	__Лорейн Палистър — 15.01.2000 г., 15:38 ч.__
	_До: Лиам О’Кийф_
	_Копие:_
	_Относно: хоп_
	Приличаш на човек, който спешно трябва да се освободи от стреса. Намерих резервен ключ за кабинета на Даниъл Уестбрук. Има голям диван и бутилка водка в хладилника. Чакам те там.
C$
C>
	__Дейвид Крътън — 15.01.2000 г., 15:55 ч.__
	_До: Хариет Грийнбаум_
	_Копие:_
	_Относно: плакати_
	Показах плакатите на Ван Хален (печатна грешка на Зоуи, но ми допадна) и той е във възторг — особено от оня с излизащите от кутията ко`ла ноти. Какво ли разбираме ние! Ако искаш да го запознаеш с презентацията, изпратих го в кабинета на Дан Нещастника. Зоуи ще го заведе.
C$
C>
	__Дейвид Крътън — 15.01.2000 г., 16:14 ч.__
	_До: Лиам О’Кийф_
	_Копие:_
	_Относно: предупреждение_
	Имаш късмет, че мъжът, който те е хванал по гол задник, идва от земята на смесените сауни и е намерил инцидента за трогателен. Можеше да е другият чужденец — който не упражнява конституционното си право да носи оръжие само заради охранителната система на летището. Ако държиш да се чукаш в офиса, бъди малко по-дискретен и се заключвай. Или си потърси килер.
C$


>	Неделя
>	16 януари 2000 г.

C>
	__Дейвид Крътън — 16.01.2000 г., 10:19 ч.__
	_До: Всички отдели_
	_Копие:_
	_Относно: вечеря_
	Снощи прекарах три часа в неописуемо тъпата компания на Ван Хален, Корнинг и безсмислените му графики.
	Как беше при вас с Джим? Земята разтресе ли се? Вярвам, че си ме представила в добра светлина.
C$
C>
	__Хариет Грийнбаум — 16.01.2000 г., 10:28 ч.__
	_До: Дейвид Крътън_
	_Копие:_
	_Относно: вечеря_
	Беше много добре, благодаря. Джим е забавен, макар и твърде обстоятелствен. Вече знам всичко за лова на едра риба във Флорида, за къщата му с 50 стаи на Хамтънс и за рекордите на бейзболиста Марк Макгуайър. За съжаление не успях да му представя новия ти план за развитие. Той упорито отбягваше да говорим за работа.
C$
C>
	__Лиам О’Кийф — 16.01.2000 г., 11:43 ч.__
	_До: Всички отдели_
	_Копие:_
	_Относно: маркери_
	След петхилядния плакат за „Кока-кола“ червените ми маркери свършиха. На някого да му се намират?
C$
C>
	__Найджъл Годли — 16.01.2000 г., 11:52 ч.__
	_До: Лиам О’Кийф_
	_Копие:_
	_Относно: маркери_
	Аз имам кутия с червени химикали. Ще ти свършат ли работа?
@	Найдж
C$
C>
	__Дейвид Крътън — 16.01.2000 г., 12:13 ч.__
	_До: Всички отдели_
	_Копие:_
	_Относно: репетиция за презентацията_
	Ще направим пълна репетиция от 13 ч. в заседателната зала. Който ще участва, да не закъснява. Останалите да пазят тишина.
@	Дейвид Крътън
@	Президент
C$
C>
	__Лорейн Палистър — 16.01.2000 г., 13:58 ч.__
	_До: Зоуи Кларк_
	_Копие:_
	_Относно: Смешно ли ти е? Аз се напиках._
	Току-що минах покрай заседателната зала и чух ДК и откаченият скандинавец да пеят „Барби“. Като свършиха, янките се разкрещяха: „Ура! Браво! Ура!“ Тук май хората оглупяват право пропорционално на заплатите си.
C$
C>
	__Дейвид Крътън — 16.01.2000 г., 15:06 ч.__
	_До: Хариет Грийнбаум_
	_Копие:_
	_Относно: какво правим?_
	Адски унизително беше да пея тази нелепа песничка с Ван Хален, сякаш е караоке вечер на президентите на „Милър-Шанкс“. Каквито и грехове да съм извършил през живота си, днес определено ги изкупих. Напомни ми, когато всичко приключи, да изтръгна черния дроб на финландеца, но да е буден, за да изпита удоволствие.
C$
C>
	__Зоуи Кларк — 16.01.2000 г., 15:35 ч.__
	_До: Дейвид Крътън_
	_Копие:_
	_Относно: дошъл е още някой_
	„Аква“ е на рецепцията. Какво да я правя?
C$
C>
	__Дейвид Крътън — 16.01.2000 г., 15:38 ч.__
	_До: Зоуи Кларк_
	_Копие:_
	_Относно: дошъл е още някой_
	Поискай си автограф. Откъде да знам какво да я правиш, заспала краво! Намери Ван Хален и го накарай да се заеме с нея. Тя е негова идея.
C$
C>
	__Дейвид Крътън — 16.01.2000 г., 16:03 ч.__
	_До: Хариет Грийнбаум_
	_Копие:_
	_Относно: довечера_
	Ван Хален настоява довечера да отида с тях с Джим и „Аква“ в тъпото „Фашън кафе“ — искал да почерпи. Ще се извиня, че ме боли глава. Замести ме. Моля те.
C$
C>
	__Хариет Грийнбаум — 16.01.2000 г., 16:09 ч.__
	_До: Дейвид Крътън_
	_Копие:_
	_Относно: довечера_
	Джим вече ме покани. Жалко, че не ти се идва. За мен Перти е далеч от типичния президент на рекламна агенция и затова е доста забавен. Ако не дойдеш, ще се видим утре.
C$
C>
	__Брет Топовлски / brett_topowlski@demon.co.uk — 16.01.2000 г., 16:49 ч.__
	_До: Лиам О’Кийф / liam_okeefe@millershanks-london.co.uk_
	_Копие:_
	_Относно: дом, роден дом_
	Прибрахме се. В „Пичър & Пиано“ на „Ъпър“ в седем. Вин ще се жалва от Бруно. След като една седмица е бил хранен от Годли, не може да минава през отвора на вратата. Ободри го.
C$
C>
	__Лиам О’Кийф — 16.01.2000 г., 17:06 ч.__
	_До: Лорейн Палистър_
	_Копие:_
	_Относно: момчетата са се завърнали_
	След около час приключвам с тия тъпотии и отивам при тях. Идваш ли?
C$


>	Понеделник
>	17 януари 2000 г.

C>
	__Дейвид Крътън — 17.01.2000 г., 7:57 ч.__
	_До: Суси Джъдж-Дейвис_
	_Копие:_
	_Относно: Саймън_
	Щом дойде, помоли го да дойде при мен. Имаме доста да наваксваме, а и той сигурно ще иска да види как сме доразвили идеята му за „Кока-кола“. След това искам да видя Винс Дъглас.
C$
C>
	__Даниъл Уестбрук — 17.01.2000 г., 8:02 ч.__
	_До: Дейвид Крътън_
	_Копие:_
	_Относно: добър ден!_
	От нетърпение да разгледам материалите за „Кока-кола“ пристигнах за рекордно кратко време. Кога може да се видим тримата с Джим? По време на обратния полет нахвърлях в основи уводната си реч пред клиента. Бих искал да чуя мнението ви.
	Говори ли вече със Саймън? Мисля, че той хвана по-ранен самолет в петък и вероятно е бил тук през уикенда.
	Кажи кога ще ти е удобно.
C$
C>
	__Дейвид Крътън — 17.01.2000 г., 8:15 ч.__
	_До: Даниъл Уестбрук_
	_Копие:_
	_Относно: добър ден_
	Явно не разбираш от намеци. Тогава ще бъда прям. Смятам, че би било нечестно спрямо Хариет и другите колеги, които положиха огромни усилия през изминалата седмица, да получиш водеща, или каквато и да е било, роля в днешната презентация. Нямаш представа пред какви трудности бяхме изправени, докато ти увеличаваше въздушния си километраж. Преди да хукнеш при Джим, ще ти кажа, че и той е съгласен да не претъпкваме заседателната с излишни зяпачи. Пък и все прави мили очи на Хариет, така че вилата ти в Тоскана този път няма да ти помогне.
	Колкото до Саймън, не съм го виждал, но зърна ли го, с него е свършено.
C$
C>
	__Суси Джъдж-Дейвис — 17.01.2000 г., 8:31 ч.__
	_До: Дейвид Крътън_
	_Копие:_
	_Относно: Саймън_
	Още го няма — вероятно е попаднал в задръстване. Сигурна съм, че щом дойде, ще се качи при теб. Ще предам на Винс.
C$
C>
	__Даниъл Уестбрук — 17.01.2000 г., 8:44 ч.__
	_До: Рейчъл Стивънсън_
	_Копие:_
	_Относно: секретарка_
	Наближава девет. Надявам се, че когато часовникът отброи последните секунди, в кабинета ми ще влезе висококвалифицираната секретарка, която ми обеща преди седмица. В противен случай те предупреждавам, че днес не съм в настроение да си играят с мен.
C$
C>
	__Мелинда Шеридан — 17.01.2000 г., 8:49 ч.__
	_До: Хариет Грийнбаум_
	_Копие:_
	_Относно: Саймън_
	Не знам на кого да съобщя, но имам ужасното чувство, че Саймън е изчезнал безследно. Казах ти, че в петък въобще не го видяхме, а когато в събота попитахме на рецепцията, отговориха, че е напуснал хотела. Дан предположи, че просто се е върнал по-рано от нетърпение да се поперчи с „Кока-кола“, но самодоволните физиономии на Брет и Винсънт ми говорят друго. Вчера звъннах у тях, но и Селин нямаше вест от него. Струва ми се, че всях паника.
	Между нас да си остане, но се боя от най-лошото. Знам, че е голямо момче и че умее да се грижи за себе си, но като продуцент на снимките, се чувствам отговорна, че не върнах всичките си гъсета живи и здрави. Какво предлагаш да направя? Дейвид ще се ядоса ли, че Саймън го няма да се включи в презентацията?
C$
C>
	__Хариет Грийнбаум — 17.01.2000 г., 9:02 ч.__
	_До: Мелинда Шеридан_
	_Копие:_
	_Относно: безследно изчезнал_
	Ако си забравила да прибереш Саймън в куфара си, най-вероятно си ни направила услуга. Дейвид ще се ядоса само, че няма да задоволи жаждата си за мъст веднага. Иди при Пинки и й кажи, че й разрешавам да ти разкаже всичко.
	О, добре дошла!
C$
C>
	__Суси Джъдж-Дейвис — 17.01.2000 г., 9:04 ч.__
	_До: Брет Топовлски_
	_Копие:_
	_Относно: добре дошли_
	Дейвид Крътън вика незабавно Винс. Знам, че той не ползва _е_, така че би ли му предал?
C$
C>
	__Брет Топовлски — 17.01.2000 г., 9:07 ч.__
	_До: Лиам О’Кийф_
	_Копие:_
	_Относно: осъденият на смърт идва_
	Суси ми писа, че ДК викал Вин. Усещам злорадството в мейла й. Вин се чуди дали може да съди Крътън за расова дискриминация.
C$
C>
	__Лиам О’Кийф — 17.01.2000 г., 9:12 ч.__
	_До: Брет Топовлски_
	_Копие:_
	_Относно: осъденият на смърт идва_
	Защото той не си мери приказките ли? Кажи му просто да приеме наказанието си като мъж. И ще ми даде ли настолната си лампа, фикуса, ъгломера, поставката за химикали…
C$
C>
	__Дейвид Крътън — 17.01.2000 г., 9:17 ч.__
	_До: Зоуи Кларк_
	_Копие:_
	_Относно: стегни се_
	Къде е синият ми костюм, който обеща да вземеш от химическото рано сутринта? И така ще се чувствам тъпо на презентацията, а какво остава да съм по долни гащи.
C$
C>
	__Лиам О’Кийф — 17.01.2000 г., 9:25 ч.__
	_До: Брет Топовлски_
	_Копие:_
	_Относно: осъденият на смърт идва_
	…металната линия, пепелника, чашата с маркери…
C$
C>
	__Хариет Грийнбаум — 17.01.2000 г., 9:25 ч.__
	_До: Дейвид Крътън_
	_Копие:_
	_Относно: „Сън“* не грее_
	[* Слънце (англ.). — Б.пр.]
	Лоши новини! Когато разбрал, че идва тук, таксиметровият шофьор на Джим се впуснал в бясна тирада срещу покварения канал ЛЮБОВ и неговата рекламна агенция и му преразказал, леко поукрасена, статията на „Сън“. Джим не е очарован. Накара ме да изровя вестника и сега го чете на дивана ми. Като свърши, сигурно ще се качи при теб. Мислех, че ти ще му кажеш.
C$
C>
	__Дейвид Крътън — 17.01.2000 г., 9:32 ч.__
	_До: Хариет Грийнбаум_
	_Копие:_
	_Относно: „Сън“ не грее_
	А аз мислех, че ти. Поне мога да го уверя, че съм уволнил Винс. Знаех си, че днес ще е кофти ден още щом видях Ван Хален да влиза. Той сега седи на бюрото на Зоуи и се опитва да я изкуши със сушено еленско месо.
C$
C>
	__Брет Топовлски — 17.01.2000 г., 9:39 ч.__
	_До: Лиам О’Кийф_
	_Копие:_
	_Относно: точка ком_
	Вин си разчиства бюрото, а аз току-що написах молба за напускане. След като Хорн е изчезнал, на кого да я връча? Да ти кажа ли една супер новина? Помниш ли, че изпратих копие на филмчето ти на Глен и Тони в „Грей“? Преди доста време бях ти казал, че Тони има страница в Интернет. Отвори http://www.antonio.com. Хорн вече прави компания на Пами и Томи* в царството на кибер еротиката. Томи има по-голям бастун, но пък хермафродитът е с по-готини импланти от Пами.
	[* Памела Андерсън и съпругът й Томи Лий. — Б.пр.]
C$
C>
	__Дейвид Крътън — 17.01.2000 г., 9:56 ч.__
	_До: Всички отдели_
	_Копие:_
	_Относно: Винс Дъглас_
	Сутринта имах неприятната задача да уволня Винс Дъглас от творческия отдел. Причината е коментарът, който е направил миналата седмица пред журналист и който засяга не само агенцията, но и един от клиентите ни. Този коментар е напълно неоторизиран и навреди силно на репутацията ни.
	Както знаете, обикновено не излагам никого на такова публично унижение. Но мерките срещу Винс Дъглас трябва да послужат за пример какво ще се случи с всеки, който наруши договора си и говори с пресата без разрешение.
	Не исках да започнем този забележителен ден в историята ни с лоша вест. Но сега може би вече ще успеем да загърбим неприятния епизод и да продължим напред, към величието.
	Да спечелим „Кока-кола“!
@	Дейвид Крътън
@	Президент
C$
C>
	__Суси Джъдж-Дейвис — 17.01.2000 г., 10:12 ч.__
	_До: Мелинда Шеридан_
	_Копие:_
	_Относно: Саймън_
	Не е в стила на Саймън да закъснява, особено в толкова важен ден. На връщане не сподели ли какво възнамерява да прави?
C$
C>
	__Мелинда Шеридан — 17.01.2000 г., 10:20 ч.__
	_До: Суси Джъдж-Дейвис_
	_Копие:_
	_Относно: Саймън_
	Скъпа Суси, никой ли не е казал? Подозирам, че Саймън няма да се върне скоро, а и като се появи, вероятно ще е за кратко. Послушай съвета ми, миличка, и се обади в „Алфред Маркс“, „Кели Гърл“*, или в която агенция използваш, за да провериш какви са перспективите ти.
	[* „Алфред Маркс“, „Кели Гърл“ — Английски агенции за набиране на персонал. — Б.пр.]
C$
C>
	__Рейчъл Стивънсън — 17.01.2000 г., 10:22 ч.__
	_До: Дейвид Крътън_
	_Копие:_
	_Относно: Брет_
	Съжалявам, че те безпокоя точно тази сутрин, но при мен е Брет Топовлски. Той току-що подаде молба за напускане. Аз ли да я приема в отсъствието на Саймън?
C$
C>
	__Дейвид Крътън — 17.01.2000 г., 10:25 ч.__
	_До: Всички отдели_
	_Копие:_
	_Относно: Брет_
	Извади късмет, че не го уволних с приятелчето му. Да се маха.
C$
C>
	__Хариет Грийнбаум — 17.01.2000 г., 10:29 ч.__
	_До: Пинки Фалън; Лиам О’Кийф_
	_Копие:_
	_Относно: „Кока-кола“_
	Току-що говорих с Джим Вайсмюлер, който смята, че макар идеята да не е ваша, би било грешка да няма представители от британския творчески отдел. Свободни ли сте?
C$
C>
	__Пинки Фалън — 17.01.2000 г., 10:38 ч.__
	_До: Хариет Грийнбаум_
	_Копие:_
	_Относно: „Кока-кола“_
	Лиам е с тениската, с която изкара тук уикенда — цялата е в червени петна и в пица, и аз не съм облечена като за „Оскар“, но с удоволствие ще присъстваме. Трябва ли да се преструваме, че рекламите ни харесват? :)
C$
C>
	__Хариет Грийнбаум — 17.01.2000 г., 10:43 ч.__
	_До: Пинки Фалън_
	_Копие:_
	_Относно: „Кока-кола“_
	Да, боя се, че се налага — обикновено е така. Не се притеснявайте за външния си вид. Това е творчески безпорядък.
C$
C>
	__Найджъл Годли — 17.01.2000 г., 10:50 ч.__
	_До: Рейчъл Стивънсън_
	_Копие:_
	_Относно: Дейвид Крътън_
	Скъпа Рейчъл,
	Сигурно си прочела циркулярното писмо на Дейвид Крътън, в което той публично ме изключи от обща среща в събота. Сега третира Винс Дъглас като престъпник само защото той е упражнил правото си в нашето т.нар. свободно общество да изрази мнение пред пресата. Мисля, че съм длъжен да взема отношение и да напусна. Не мога да работя в агенция, която запушва устата на служителите си, сякаш сме в Русия.
	Искрено твой,
@	Найджъл Годли
C$
C>
	__Суси Джъдж-Дейвис — 17.01.2000 г., 10:51 ч.__
	_До: Рейчъл Стивънсън_
	_Копие:_
	_Относно: Саймън_
	Някой ще ми обясни ли какво става? Саймън е изчезнал, а когато попитам къде е, всички ми се присмиват. Не разбирате ли, че той е един от най-важните хора тук и че аз съм негова лична секретарка? Ще покажеш ли поне малко уважение и ще ме осведомиш ли за положението?
C$
C>
	__Даниъл Уестбрук — 17.01.2000 г., 10:52 ч.__
	_До: Рейчъл Стивънсън_
	_Копие:_
	_Относно: чакам_
	Няма и следа от новата ми секретарката и нито дума от теб кога ще се появи. Нима очакваш директорът на връзки с клиенти сам да си прави кафе и да вдига телефона? Ако не решиш своевременно и задоволително проблема, няма да се поколебая да го отнеса до Дейвид, и дори до Джеймс Вайсмюлер, докато е тук.
C$
C>
	__Рейчъл Стивънсън — 17.01.2000 г., 11:04 ч.__
	_До: Даниъл Уестбрук; Найджъл Годли; Суси Джъдж-Дейвис_
	_Копие:_
	_Относно: достатъчно!_
	Даниъл, ако щеш, вярвай, но сега въобще ни е да ти търся секретарка. Докато ти намеря, опитай се да се справяш като всички нас. Не съм станала шеф на личен състав с грубост, така че ще спра дотук.
	Найджъл, никой не ти запушва устата. Щом толкова искаш, напусни, но моля те, не се прави на толкова принципен.
	Суси, и аз не знам къде е Саймън. За разлика от теб обаче не ме и интересува. Може би колегите ще престанат да се хилят и ще те третират с уважение, ако спреш да тропаш с крак като двегодишно хлапе и бъдеш по-възпитана.
	Извинявам се, че ви отговарям едновременно, но аз поне имам работа, а това пести време.
C$
C>
	__Лиам О’Кийф — 17.01.2000 г., 11:24 ч.__
	_До: Брет Топовлски_
	_Копие:_
	_Относно: не ме зарязвай така_
	Хариет ни каза да отидем на презентацията. Страх ме е — боя се, че ще се напикая от смях, когато „Аква“ запее. Видя ли ги в заседателната зала? Приличат на герои от „Флинтстоун“. Не си тръгвайте, без да се сбогувате. Ако изчакате да приключа, ще излезем и ще се напием.
	Току-що показах на Пинки тръпнещия задник на Саймън. Ако се вслушате, ще чуете виковете й на възмущение. Кой да предположи, че твърдото порно било толкова забавно!
C$
C>
	__Дейвид Крътън — 17.01.2000 г., 11:47 ч.__
	_До: Всички отдели_
	_Копие:_
	_Относно: най-хубавият миг_
	След десетина минути ще се впуснем в пътешествие, което може да ни осигури бляскаво бъдеще. При мен е Джеймс Мюлер, който изказва благодарност на всички за положените усилия — какъвто и да е изходът.
	Стискайте ни палци.
@	Дейвид Крътън
@	Президент
C$
C>
	__Лорейн Палистър — 17.01.2000 г., 12:16 ч.__
	_До: Зоуи Кларк_
	_Копие:_
	_Относно: в „Милър-Шанкс“ не чуват писъците ти_
	Колко тихо стана! Дори Суси спря да хленчи. Винаги ли е толкова тихо по време на конкурс?
C$
C>
	__Зоуи Кларк — 17. 01. 2000 г., 12:23 ч.__
	_До: Лорейн Палистър_
	_Копие:_
	_Относно: в „Милър-Шанкс“ не чуват писъците ти_
	Само при тези, от изходи на които зависи бъдещето на половината агенция. Приятно ми беше!!!!!!!!!
C$
C>
	__Брет Топовлски — 17.01.2000 г., 12:36 ч.__
	_До: Лиам О’Кийф_
	_Копие:_
	_Относно: събери сили_
	Вин се готви да изневери на себе си. Помоли ме да включа компютъра ми. Ще изпрати _е_.
C$
C>
	__Винс Дъглас — 17.01.2000 г., 12:54 ч.__
	_До: Всички отдели_
	_Копие:_
	_Относно: първия ми мейл_
	е кретени ет’ ви нешто което що ви надърви/подмокри (изтрейте излишното) {pre}http://www.antonio.com{/pre}
	кефете се
	’бичкам ви
	вин
C$
C>
	__Зоуи Кларк — 17.01.2000 г., 13:06 ч.__
	_До: Лорейн Палистър_
	_Копие:_
	_Относно: О, БОЖЕ!!!!!!!!!!!!!!!!!!!!!!!!!!!_
	Пълна отврат!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!
C$
C>
	__Лорейн Палистър — 17.01.2000 г., 13:13 ч.__
	_До: Зоуи Кларк_
	_Копие:_
	_Относно: О, БОЖЕ!!!!!!!!!!!!!!!!!!!!!!!!!!!_
	Казах ти, че е гаден. Джъдж-Демон май току-що го видя. Чувам я, че се бори с капачката на шишенцето с валиум. Ще пием ли по-късно бира с В&Б?
C$
C>
	__Брет Топовлски — 17.01.2000 г., 14:15 ч.__
	_До: Всички отдели_
	_Копие:_
	_Относно: краят вече е близо_
	Време е да тръгваме. Тези, които харесваме (знаете кои сте), да дойдат в бар „Зеро“, където до края на деня ще се наливаме с бира, вино и други напитки. Другите да вървят на майната си — Брет + Вин.


	ПС. Ако ще ни правите прощален подарък, Вин иска „Дриймкаст“*, а аз — пари в брой, за да си платя застраховката на мотора.
	[* Конзола за видеоигри. — Б.пр.]
C$
C>
	__Зоуи Кларк — 17.01.2000 г., 14:49 ч.__
	_До: Всички отдели_
	_Копие:_
	_Относно: „Кока-кола“_
	Презентацията приключи и Дейвид заръча да си седите на бюрата, защото ще разведе клиентите из агенцията. Усмихвайте се, моля! _Зоух_
C$
C>
	__Дейвид Крътън — 17.01.2000 г., 15:32 ч.__
	_До: Хариет Грийнбаум_
	_Копие:_
	_Относно: конкурса_
	Беше невероятна излагация. Вайсмюлер и Корнинг от двете ми страни танцуваха степ като луди. Нямаше да се учудя, ако накрая Ван Хален беше извадил и запалка. Мислиш ли, че клиентите го харесаха? Имам ужасното усещане, че да.
	Както и да е, ела в кабинета ми. След малко ще дойдат и Перти, Джим и „Аква“ и ще започне потупването по гърба.
	И какъв е този сайт, за който говорят всички?
C$
C>
	__Дейвид Крътън — 17.01.2000 г., 15:47 ч.__
	_До: Всички отдели_
	_Копие:_
	_Относно: „Кока-кола“_
	Сигурно нямате търпение да разберете как е минала презентацията. Едва ли можеше да представим по-убедително кампанията си, за да спечелим „Кока-кола“ за „Милър-Шанкс“. Гордея съм, че съм ваш президент.
	Ти Би Дъбълю Ей, Дъбълю Си Ар Ес, „Маккан-Ериксън“ и „О&М“ също са представили кампаниите си и сега ще чакаме. Мисля, че ще е няколко дена. Стискайте палци.
@	Дейвид Крътън
@	Президент
C$
C>
	__Даниъл Уестбрук — 17.01.2000 г., 15:53 ч.__
	_До: Хариет Грийнбаум_
	_Копие:_
	_Относно: мисли_
	Извинявай, че днес не намерих време да поговорим, но беше ми се натрупала твърде много работа. Поздравявам те за кампанията за „Кока-кола“. Жалко, че доколкото разбирам, нямаме никакъв шанс да спечелим. Натрупаният опит обаче ще ти бъде от полза в бъдеще.
	На Мавриций имах възможност да обмисля някои идеи за преструктуриране на рекламоведния отдел. На теб съм отредил по изтънчена роля — по-малко преки връзки с клиентите, по-топли взаимоотношения с випускниците на колежите и по-твърда ръка при квалификацията на персонала.
	Както знаеш, аз твърдо вярвам, че подготовката на бъдещите крътъновци и уестбруковци трябва да започне отрано, и смятам, че на теб повече ти се удава да обучаваш, отколкото да действаш. Разбира се, трябва да го обсъдя с Дейвид, но може би първо ще си поговорим с теб.
C$
C>
	__Кен Пери — 17.01.2000 г., 15:38 ч.__
	_До: Всички отдели_
	_Копие:_
	_Относно: попгрупи_
	Рецепцията е превзета от момиченца, дошли да видят попгрупата „Аква“. Мебелите и подовата настилка във фоайето не са предназначени да издържат толкова деца на ученическа възраст без надзора на възрастни.
	Това е добър пример защо аз или член на отдела ми трябва да бъде предупреден преди пристигането на представители на шоубизнеса, за да осигурим необходимата охрана.
	Благодаря за съдействието.
@	Кен Пери
@	Административен директор
C$
C>
	__Хариет Грийнбаум — 17.01.2000 г., 16:14 ч.__
	_До: Даниъл Уестбрук_
	_Копие:_
	_Относно: мисли_
	Благодаря ти за мейла. По странно стечение на обстоятелствата преди малко аз самата споделих с Джим Вайсмюлер идеите си за по-ефикасно преструктуриране на рекламоведния отдел. Трябва да се видим и да стиковаме мислите си. Кажи кога ще ти бъде удобно.
C$
C>
	__Дейвид Крътън — 17.01.2000 г., 16:33 ч.__
	_До: Суси Джъдж-Дейвис_
	_Копие:_
	_Относно: Лиам_
	Ако е тук, кажи му, че бих искал да поговорим. Подозирам, че той може да ми разкаже подробно за уебсайта, на който е изложен задникът на бившия ти шеф. Ако знаех, че е толкова космат, повярвай ми, нямаше да го взема на работа.
C$
C>
	__Суси Джъдж-Дейвис — 17.01.2000 г., 16:41 ч.__
	_До: Дейвид Крътън_
	_Копие:_
	_Относно: Лиам_
	Той заедно с целия отдел е в бар „Зеро“, където всички се напиват до умопомрачение с Брет и Винс. Ще му залепя бележка на бюрото. А сега, ако нямаш нищо против, ще си тръгна. Днес беше много тежък ден.
C$
C>
	__Кели Деринджър__/{pre}k_derringer@cokeGB.com{/pre} — __17.01.2000 г., 17:12 ч.__
	_До: Дейвид Крътън_/{pre}david_crutton@millershanks-london.co.uk{/pre}
	_Копие:_
	_Относно: презентацията ви за „Кока-кола“_
	Скъпи Дейвид,
	Благодаря ти за забележителната презентация. Тя ни впечатли с много неща — не на последно място с отличната проява на международно сътрудничество с хелзинкския ви офис. Към това се стремим и ние в търсенето си на по-хомогенен подход на европейските пазари.
	Хареса ни и идеята. Тя е весела и жизнерадостна, а в „Аква“ сте намерили подходящо средство за представянето й, което ще допадне на различни възрастови групи. Не само аз съм й почитателка, но и 12-годишният ми син и шестгодишната ми дъщеря!
	Но да мина към същественото. Когато в петък излязохме от Ти Би Дъбълю Ей, за нас тя беше на първо място. С колегите ми смятахме, че трябва ни покажете изключителна кампания, за да я изместите от него.
	На път за офиса единодушно решихме, че успяхте. А както и че няма смисъл да отлагаме решението си. Ето защо с огромно удоволствие те уведомявам, че бихме желали да поверим рекламния си бюджет на „Милър-Шанкс“.
	Остава само да уточним възнагражденията. Но не очаквам никакви пречки в това отношение. Ще ти бъда благодарна, ако ми се обадиш да се договорим за среща през следващия ден-два. Също така ще те помоля новината да не излиза от офиса ви, докато не я съобщим официално на другите четири участнички в конкурса.
	Честито, Дейвид! Нямам търпение да започна работа с теб и с прекрасния ти екип. А тя никак не е малко!
	Искрено твоя,
@	Кели Деринджър
@	Старши вицепрезидент, маркетинг и промоции, „Кока-кола“ ВБ
C$
C>
	__Дейвид Крътън — 17.01.2000 г., 17:20 ч.__
	_До: Всички отдели_
	_Копие:_
	_Относно: „Кока-кола“_
	СПЕЧЕЛИХМЕ! ШАМПАНСКО И КО`ЛА В ЗАСЕДАТЕЛНАТА — ВЕДНАГА!
C$
C>
	__Дейвид Крътън — 17.01.2000 г., 18:58 ч.__
	_До: Хариет Грийнбаум_
	_Копие:_
	_Относно: вечеря_
	Извинявай, но няма да мога да ви правя компания на вечерята с екипа на „Кока-кола“. Джим иска да си поговорим, преди да отлети. След днешния триумф явно има планове за мен. Не бой се, няма да те забравя на трона си от дясната страна на ДФВ.
C$


>	Вторник
>	18 януари 2000 г.

C>
	__Хариет Грийнбаум — 18.01.2000 г., 8:47 ч.__
	_До: Дейвид Крътън_
	_Копие:_
	_Относно: „Кока-кола“_
	Тъй като Кели ще дойде в 16:30 ч., реших, че ще е разумно да й представим структура за управление на бюджета. Съставила съм план. Може ли да го обсъдим преди обяд?
	Сигурно ще се зарадваш, като ти кажа, че снощи на Перти му домъчня за теб. Качи се на масата и в твоя чест изпя „Нужен ми е герой“. Беше много забавно, но сигурно само ако беше го видял.
C$
C>
	__Зоуи Кларк — 18.01.2000 г., 7:57 ч.__
	_До: Хариет Грийнбаум_
	_Копие:_
	_Относно: „Кока-кола“_
	Получих гласовото ти съобщение да ти запазя час при Дейвид. 11:15 става ли? Още го няма, но ще му кажа, като дойде.
C$
C>
	__Зоуи Кларк — 18.01.2000 г., 9:19 ч.__
	_До: Лорейн Палистър_
	_Копие:_
	_Относно: шибаната ми глава!!!!!!_
	Не мога да гледам от главоболие и повърнах на спирката на метрото.!!!!!!! Никога, никога, никога, никога повече няма да пия, кълна се!!!!!!!!! Както и да е, толкова бързах да пристигна навреме, а Дейвид е решил точно днес да закъснее за първи път от милион, трилион години!!!!!!!!!! Току-що ми се обади от колата си. Щял да пристигне след половин час!!!!!! Какво стана с теб? За последен път те видях, когато Лиам беше си заврял главата под полата ти!!!!!! Добре ли си изкара после?!!!!
C$
C>
	__Зоуи Кларк — 18.01.2000 г., 9:43 ч.__
	_До: Лорейн Палистър_
	_Копие:_
	_Относно: Кретен_
	Току-що дойде. Нареди да отменя всичките му срещи и да не го свързвам по телефона!!!!!!!!!!! Казах му, че Хариет иска да го види, а той ме замери с мобилния си телефон!!!!!!!!!!!!!! После влезе в кабинета си и затръшна вратата!!!!!! Адски е ядосан!!!!!!!!!!!!!!
C$
C>
	__Дейвид Крътън — 18.01.2000 г., 9:48 ч.__
	_До: Хариет Грийнбаум_
	_Копие:_
	_Относно: ти_
	Разговорът ми с Вайсмюлер придоби неочаквани обрати. Той не е много доволен. А следователно и аз. Ела веднага.
C$
C>
	__Даниъл Уестбрук — 18.01.2000 г., 10:29 ч.__
	_До: Дейвид Крътън_
	_Копие:_
	_Относно: „Кока-кола“_
	Съжалявам, че не ми се удаде възможност да те поздравя лично. Това е невероятна победа. Във и извън агенцията има много хленчещи създания, които не вярваха, че ще успеем, но аз през цялото време им казвах, че след като ти си начело, ще ги опровергаем. Още от самото начало, когато отидох в „Кока-кола“ да взема заданието, хранех добро предчувствие.
	Сега започва истинската работа. Снощи останах до късно, за да нахвърля структурата за управление на бюджета и бих искал да я обсъдим. Кога си свободен?
C$
C>
	__Дейвид Крътън — 18.01.2000 г., 10:37 ч.__
	_До: Даниъл Уестбрук_
	_Копие:_
	_Относно: „Кока-кола“_
	майната ти
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __18.01.2000 г., 10:51 ч.__
	_До: Брет Топовлски_/{pre}brett_topowlski@demon.co.uk{/pre}
	_Копие:_
	_Относно: много странно_
	Стана ли или си се задавил с повърнатото и си умрял в съня си? Тук става нещо странно. Хариет е разговаряла с Крътън при закрити врати и според радио Зоуи имало сериозни крясъци и мятане на твърди предмети. Хариет слезе преди няколко минути и завлече Пинки в дамската тоалетна. Аз изпратих Лол да ги подслуша и се оказа, че Тарзан В. е показал жълт картон на Крътън — заради „Сън“, великата кражба на идеята за „Кока-кола“, обвиненията на Карла Браун, „Кимбел“ и какво ли още не. А вероятно и заради неспособността му да прави по четири часа на ден коремни преси в стил Тарзан. Длъжностната характеристика на Крътън изисква да прехвърли вината на друг и той си е избрал Хариет — твърди, че му е подляла вода. Ако питаш мен, Вайсмюлер е неблагодарен. Спечелването на „Кока-кола“ нищо ли не значи? Не ме разбирай погрешно. Не ми е жал за Крътън, но мразя шибаните янки. Педали!
	Както и да е, надигни се от леглото и си намери работа. Писна ми да плащам данъци и да гледам как мързеливи сюнгери като теб не вършат нищо, само зяпат Джери Спрингър. Аз чета „Дейли мейл“.
C$
C>
	__Кели Деринджър__/{pre}k_derringer@cokeGB.com{/pre} — __18.01.2000 г., 11:13 ч.__
	_До: Дейвид Крътън_/{pre}david_crutton@millerhshanks-london.co.uk{/pre}
	_Копие: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Относно: промяна на обстоятелствата_
	Скъпи Дейвид,
	Пиша настоящото с най-голямо съжаление, но смятам, че нямам друг избор.
	Когато снощи се прибрах вкъщи, заварих сина си на компютъра. Друг път не бих те занимавала със семейното си битие, но сега случаят е различен. Похвалих се с новата ни рекламна агенция и за да ми покаже компютърните си умения, той потърси „Милър-Шанкс“ в Интернет.
	Намери кратък видеозапис. Главни герои в него са творческият ви директор и един травестит, които извършват невероятно гнусен акт в кабинета, който беше ми показан вчера следобед.
	Разбираш, че сутринта не можех да не уведомя колегите си за това печално разкритие. След кратко обсъждане стигнахме до единодушно решение.
	Марка като „Кока-кола“ — гордееща се с високи стандарти и семейни ценности — не може да бъде поверена на хора с толкова либерални разбирания.
	Ето защо със съжаление ти съобщавам, че в края на краищата няма да възложим рекламния си бюджет на „Милър-Шанкс“. Както ще прочетеш в пресата, натоварихме Ти Би Дъбълю Ей със задачата да ни представлява.
	Искам още веднъж да ти благодаря за високо професионалната презентация. Съжалявам само, че тя даде не особено правдива представа за пълния обхват на способностите ви.
	И ако може накрая да изразя личното си мнение, омерзена съм до дъното на душата си, че станах свидетелка на перверзиите, които допускаш да се вършат в офиса ви. Не ми достигат думи обаче да опиша колко ядосана съм, че на тях бяха изложени и децата ми.
	Искрено твоя,
@	Кели Деринджър
@	Старши вицепрезидент, маркетинг и промоции, „Кока-кола“ ВБ
C$
C>
	__Зоуи Кларк — 18.01.2000 г., 11:19 ч.__
	_До: Кен Пери_
	_Копие:_
	_Относно: спешно_
	В кабинета на Дейвид се счупи прозорец! Би ли изпратил хора да почистят? Благодаря!!
C$
C>
	__Лиам О’Кийф__/{pre}liam_okeefe@millershanks-london.co.uk{/pre} — __18.01.2000 г., 11:31 ч.__
	_До: Брет Топовлски_/{pre}brett_topowlski@demon.co.uk{/pre}
	_Копие:_
	_Относно: прощалния ти подарък_
	Помниш ли, че снощи с Вин бяхте много пияни и оставихте моторите си пред агенцията? Твоят Р1 вече има аксесоар, за който в „Ямаха“ не са и сънували — лаптопът на Крътън е в резервоара ти. Май току-що загубихме „Кока-кола“.
C$


>	Понеделник
>	7 февруари 2000 г.

C>
	__Лиам О’Кийф__/{pre}liam_okeefe@millershanks-london.co.uk{/pre} — __07.02.2000 г., 10:31 ч.__
	_До: Брет Топовлски_/{pre}brett_topowlski@tbwa.co.uk{/pre}; _Винс Дъглас_/{pre}vince_douglas@tbwa.co.uk{/pre}
	_Копие:_
	_Относно: добре дошли_
	Как беше в Тенерифе? Ядове, чукане и тен, а? Изненадвате ме. Както и да е, дано да сте си отпочинали преди първия работен ден в Ти Би Дъбълю Ей. Върху какво работите? Не ми казвайте. Върху „Кока-кола“. Между другото, като видите Бийти, предайте му от мен, ако държи да се нарича „рекламист“, да си проверява правописа — „мамак му“, моля ви се!
	Пропуснахте първото излъчване на рекламата ви за ЛЮБОВ. Аз я хванах в „Саут Парк“* в петък. Страхотна е, момчета. Само че, Вин, според Лол косата ти била много дълга.
	[* Анимационен сериал. — Б.пр.]
	Пропуснахте и изпращането на Крътън миналата седмица. Като старши кретен с най-голям стаж в агенцията, Дан Нещастника произнесе искрена и вълнуваща реч. Тя съдържаше думи, като „крупен“, „принос“, „реклама“ и „история“. За другото се сещаш. Събрали бяхме едва 47 долара за прощален подарък, но Крътън стоя само половин час и не дочака да му връчим шест чаши за вода в ръчно изработена кожена сувенирна касетка — неблагодарен педал!
	В „Милър-Шанкс“ — Букурещ, не знаят какво ги чака. Само след две седмици под неговото ръководство ще замечтаят за безгрижните дни на комунизма.
	На Джъдж-Демон страшно й пасна да работи за Дан. Вече каканиже, че е лична секретарка на един от най-опитните директори в рекламата и че й дължим по-голямо уважение — двамата са си лика-прилика.
	Лол изглежда невероятно в деловия си костюм пред кабинета на Бари Клемънт. Той още не е пристигнал, но надявам се, няма да внуши на бъдещата г-жа О’Кийф (виж, запознах я с мама, което за мен почти е равносилно на годежен пръстен), че е твърде важна за мен. Но пък от сутринта тук работи апетитната й приятелка Деби, така че винаги има и план Б.
	Промените не се отразиха никак на Пинки. Тя си е все същата откачалка. Хипнотерапевтката й й казала, че е прероденият Ърнест Хемингуей. Това обяснява писателските й способности и пристрастеността й напоследък към лулите.
	Засега няма и следа от Хорн, а докато не го намерят, не могат да го уволнят. Той е хитра лисица, но не е Рони Бигс*. Рано или късно ще се появи. Казват, че президентът на МШ — Манила, го забелязал пред бар за травестити. Говори се също, че щял да води предаване в най-гледаното време по ЛЮБОВ — „На живо от вертепа на мадам Жо-Жо“. Не, току-що си го измислих.
	[* Участвал във великия влаков обир през 1963 г.; през 1965 г. бяга от затвора и до 2001 г. се крие в Бразилия. — Б.пр.]
	Това са новините, които може да се предадат писмено. Врътни една шайба, щом ви включат телефоните. Аз имам работа — ще търся партньор на Глория Хънифорд в новата ни реклама за „Фрийдъм“. Трябва да е достатъчно млад, за да прилича на неин любовник, но не и на син. Границата е доста неясна.
	Ще приключа с вест от „Зоната на здрача“*. Импресариото на Куентин Тарантино току-що се обадил на Лол да попита кога ще са снимките за рекламния клип на „Кимбел“, за да ги включат в натоварения график на артиста. Иди, че разбери.
	[* Американски телевизионен научнофантастичен сериал. — Б.пр.]
C$
C>
	__Хариет Грийнбаум — 07.02.2000 г., 11:11 ч.__
	_До: Зоуи Кларк_
	_Копие:_
	_Относно: жадна съм_
	Ако успееш да отлепиш за миг носа си от „Космополитън“, донеси ми нова каничка с кафе.
C$
C>
	__Хариет Грийнбаум — 07.02.2000 г., 11:25 ч.__
	_До: Всички отдели_
	_Копие: Джеймс Вайсмюлер_/{pre}james_f_weissmuller@millershanks-ny.co.usa{/pre}
	_Относно: НОВО НАЧАЛО_
	Годината започна доста бурно, но съм сигурна, че наложилите се промени ще са интересни и положителни.
	Първо, бих искала да изразя огромната си благодарност към Дейвид Крътън. С херкулесовските си усилия той ни осигури солидна основа, върху която да изградим светлото си бъдеще. В негово лице ние загубихме, а румънският ни офис спечели една силна личност с несекваща енергия.
	Второ, нека заедно да поздравим Дан Уестбрук на новото му, изключително важно, поприще като директор на ресурси и квалификация. Програмата ни за подбор и обучение на млади кадри попада в отлични ръце.
	Накрая искам да изразим всеобщата си подкрепа за новите ни творчески директори.
	През последните шест месеца Пинки Фалън неведнъж е демонстрирала своята всеотдайност и дарба. Тя заслужава тази възможност да поведе „Милър-Шанкс“ към нови творчески висоти.
	В лицето на Бари Клемънт, който днес идва при нас от „Абът-Мийд-Викърс“, ще има чаровен, опитен и невероятно талантлив заместник.
	Повишението на Пинки и привличането на Бари са символ на нашата решимост да заемем видно място в британския рекламен бизнес.
	Да им помогнем да започнат с летящ старт, като спечелим конкурса за „Барби“.
@	Хариет Грийнбаум
@	Президент
C$
C>
	__Пинки Фалън — 07.02.2000 г., 11:34 ч.__
	_До: Хариет Грийнбаум_
	_Копие:_
	_Относно: „Барби“_
	Хариет, знаеш моите резерви. Не мога да одобря стока, която цинично експлоатира момиченцата на доста крехка възраст и им налага потискащи стереотипи. Бих променила мнението си, ако успеем да ги убедим да променят радикално гамата си от продукти. Помисли колко положителни модели за подражание можем да дадем на децата. Представи си Барби шофьорка лесбийка, Барби самотна майка или Барби размер XXL. Дали с Бари да не съберем няколко тандема, за да го обсъдим… :)
C$
