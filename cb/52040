>	І. Увод

E>
	„Знанието е власт, Властта е знание“.
@	Алвин Тофлър
E$
E>
	„Dosis sola factit venenum“*
	[* „Дозата сама прави отровата“]
@	Парацелз
E$
	Целта на тази книга е да даде нов био-психо-социален системен поглед върху категориите „власт“ и „отрови“ и съществуващите връзки между тях. Според нас взаимовръзката е на биохимично, токсикологично, психо-физиологично и социално ниво.
	Историята на човешката цивилизация свидетелства, че властта и свързаното с нея насилие, винаги е било обективен фактор както за развитие, така и за упадък. Според нас Властта като личностно психично явление и като социално поведение, както и Свободата _(Бенедикт Спиноза 1632–1677 г.)_, са осъзнати необходимости подвластни на обективни закони, и могат да предизвикват различни последици. Единственият начин да се оптимизират положителните резултати и да се намалят негативните, е процесът на обучение и Знанието — точно, широко и масово, като „противоотрова“, като коректив на властта, и като гарант на Свободата.
	В продължение на хилядолетия чрез скриване на Знанието и чрез властови насилствени методи са се разрешавали или създавали политически, социални и икономически противоречия между народите. Често силовото властово принуждаване (в т.ч. и политическо) се е превръщало в най-важната външна формална страна в между личностно и международно общуване, в това число и чрез предизвикване на страх — основният признак и цел на тероризма, при който чрез предизвикването на страх в отделния човек, в обществото, в тълпата като обекти на властта, стремежът е да се наложи и утвърди принуждаващата власт на подсъзнателно ниво. Днес, социалното неравенство и не ефективното властово законово регулиране, са предпоставки и фактори за образуването и дейността на значително количество екстремистки националистически организации и фанатични религиозни секти използващи тероризма като средство за налагане на политическа, икономическа и религиозна власт. Докато в миналото добиването на информацията и легитимизирането и са били бавен и труден процес, то сега сме „затрупани“ от огромно количество различна по вид и качество информация, в това число и властово налагана. Особено важно е да можем да изберем кой да приемем за източник и какъв алгоритъм да използваме за да направим информиран избор на това, което искаме. А това е свързано с изградената във всеки човек ценностна система и като резултат — със Свободата на човека.
	На фона на „бойното поле наречено човешки мозък“ (1, 2), от хилядолетия контролът над човешкото съзнание от малки елитни групи властници, което освен власт носи и пари, днес се извършва: чрез образованието (за създаване на поколения от сервилни, безчувствени и без собствено мнение хора); чрез реклама и пропаганда на консуматорската култура създаваща мисловни и поведенчески модели в т.ч. и по технологията на „прозорецът на Овертон“ _(Дж.П.Овертон 1960 — 2003 г.)_; чрез електронни виртуални игри (искането се превръща в овеществена потребност — мотивация чрез манипулиране на образа, който хората сами изграждат за себе си) — _(Edward Bermays, 1928 г.)_; чрез налагането на хомосексуална антиеволюционна култура (за еволюцията като процес е важно размножаването и развитието на биологичния вид, а не на индивида); чрез спорт, политика, религия („разделяй и владей“ посредством групи основани върху внушението за нуждата от доминиране и конкурентна победа); чрез храна, вода, въздух (с добавяне на токсични вещества водещи до апатичност и подчиненост); чрез зависимост от наркотици; чрез незабележимото премигване на електронните екрани на компютри и телевизори, променящи алфа ритъма на мозъчните вълни; чрез силната условна власт на медиите и т.н.
	Особено важно и исторически утвърдено място в историята на човешката цивилизация като средства на властта, заемат отровните и психоактивните, в т.ч. и растителни вещества, променящи поведението, мислите, чувствата и възприятията на хората за осъществяване на контрол върху живота и съзнанието им.
	Още от Асиро-Вавилонската религия и медицина, лекарите практици (асу) и магьосниците (ашипу) наред с физическо и психотерапевтичното въздействие са използвали предимно растения (шамму). Така е и при траките чрез виното с целево добавени растителни части или извлеци, при индийските „Веди“, „Ригведи“ (например напитката „сома“) и при иранската „Авеста“ (например напитката „хаюма“) и при древен Китай — император _Шен-Нунгу_ (описал повече от 70 растителни отрови и противоотрови). Тази традиция преминава и в Египет в лицето на _Имхотеп_ — учен, медик, архитект, в Гърция — _Ескулап_, а после и _Теофраст, Александър, Митридат, Хипократ_, както и в последващите Римска и Византийска империи.
	Минералните отрови, преди всичко Арсен и неговите съединения — As{sub}2{/sub}O{sub}3{/sub} (без цвят и мирис и при 60 мг. смъртоносна доза и симптоми от отравяне подобни на холера) и As{sub}2{/sub}S{sub}3{/sub} и As{sub}4{/sub}S{sub}4{/sub}, Живак, Талий — солите му TlNO{sub}3{/sub}, TlClO{sub}4{/sub} (в ХХ век талиевите соли като отрова се използват в радиоактивен вариант) и др., са се появили по-късно и са се използвали в Европа в Средновековието _(Чезаре Борджа, Екатерина Медичи, Ла Вуазен)_ (3, 4).
	Тук ние се спираме само на фитопсихофармакологичните препарати (и растенията от тях) въздействащи на централната нервна система и периферната нервна система. Съвременната психофармакология и токсикология разглежда биологично-активните вещества (БАВ) действащи на психичната дейност на човека на ниво синаптични образования, неврохормони и ензими в централната нервна система, и в крайна сметка променящи процеса на предаване на информация или трансформиращи го, чрез въздействие на невродинамичните системи в мозъка. Химичните агенти, които участват в предаването на интрацелуларните информационни сигнали в нервната система са невротрансмитери, невромедиатори и невромодулатори. Те променят или трансформират процеса на предаване и използване на информацията от акционен електропотенциал в химично-рецепторен, и обратно. При това предаването на информация дори и под формата на химична невротрансмисия изисква само бинарно кодирано (възбудно или потискащо) съобщение оформено от фактора време. Декодирането на възбудната или инхибиторната заповед се осъществява най-често от постсинаптичния рецептор вместо от трансмитера.
	Актуално и опасно е масовото им налагане и използване в т.н. съвременна „хибридна война“ като „продължение на икономиката и политиката с други средства“ в борбата за власт.
	Днес те се използват чрез властови действия или бездействие при все по-голям брой (над 36%) млади и незрели хора, срещу които психоактивните вещества са мощно оръжие както във финансово, така и в политическо и идеологическо отношение. Това широко е залегнало в програмата на ЦРУ-САЩ „МКУЛТРА“ още от 1953–1973 г. и други подобни програми, например на КГБ в бившия СССР. (5, 6, 7, 8, 9, 10, 11).
	По легален или нелегален начин, човек може да намери стотици психоактивни вещества, чийто обща способност е да променят нивото на наличност в мозъка на невротрансмитерите (предимно допамин), водещо до бързо, в момента и без дълги усилия, изживяване на удоволствия, без значение или поради незнание, че това води до грубо нарушаване на фино балансирания механизъм на нормалното човешко поведение и физиологичното и социалното здраве, тоест до тяхното „отравяне“. За целите на властта се използва характерното им действие да предизвикват състояние на безразличие към околния свят с потискане на всякакъв вид активност при запазена яснота на съзнанието, като по такъв начин обектите на властта стават лесно управляеми при запазване на производствените им функции.
	С изучаването на системата: „власт — психично явление — поведение — източници на власт“, целим да осигурим информация, която да послужи за профилактика на ефектите от властта у властващите и подчинените, както и да помогнем за съзнателен информиран избор от всяка Човешката Личност. Тази научно-приложна разработка е базирана на научна информация за психо-физиологичните, психофармакологичните и токсикологичните механизми, методи и средства на властта.


>	ІІ. Свързани понятия, цел и методология:

	Властта като съзнателното контролиране и променяне на околната среда, включително и поведението на други същества за удовлетворяване на актуални потребности на дадена система (в т.ч. и на човека, и на социума), е възникнала като осъзната необходимост много отдавна.
	Според нас __Власт (Imperium)__ е система от двупосочно взаимно обвързани:
	__1.__ психично явление — психо-физиологична личностна субективна потребност за влияние, въздействие върху себе си, върху нещо или някого, подкрепяно положително от мозъчните неврохимични системи за самостимулация чрез удоволствия, при което цел на властта става самото властване.
	__2.__ социално поведение — процес на личностно или групово властване, господарстване, владеене, контролиране на нещо или някои, като обективна социална потребност свързана с конкуренцията, който се осъществява чрез:
	__2.1.__ действия основани на комбинации от сила, заплаха, налагане и спазване на установени правила-закони (принуждаваща власт, свързана и с негативни последици), включително политическо насилие, имащо за цел предизвикването на страх в обществото(терорът като средство на властта и властта като предпоставка и фактор за терор, вкл. биотероризъм);
	__2.2.__ контрол върху информацията и съзнанието чрез променяне на начина на мислене, възприятията и ценностната система (условна власт), функционираща на равнище на идеи, като възприемането на авторитета и властта се превръща във висше предпочитание на подчиняващите се;
	__2.3.__ обещание, предлагане, придобиване и предоставяне на материални или други ценности като положително възнаграждение (компенсаторна власт), водещи до доброволно подчинение.


	__Конкуренцията__ _(Гълбрайт Джон К)_, като движеща сила и стимул за властване, както и като инструмент за лишаване от власт, (а в икономиката и за повишаване качеството и ефективността на дейността на фирмите) е динамичен процес на съперничество между отделни лица или групи, заинтересувани да постигнат една и съща цел. Конкуренцията е проявление на законите на диалектиката за единство и борба на противоположностите, за преминаване на количествените изменения в качествени и за отрицание на отрицанието.
	Освен конкуренция, в природата съществуват и процесите на симбиоза (форма на взаимоотношения, съжителство, между различни организми, продиктувана от необходимостта за взаимно осигуряване на различните им ресурсни потребности) и на синергизъм (съвместни комбинирани действия, ефективността на които превишава сумата от ефектите от действието на всяко от тях поотделно), които властта като поведение също може да използва, „запазвайки взаимовръзката и единството на противоположностите с цел хармонично единство в различията, тоест колкото повече любов даваш от себе си на другите и колкото повече свобода оставяш на себе си и на това, което те заобикаля, толкова повече ред ще има“_(Лао Дзъ)_. Сътрудничеството(симбиозата и синергизмът)според нас е възможно само ако икономиката стане ресурсно ориентирана с основен ресурс Знанието, а не финансово ориентирана както е сега, и основният приоритет стане качеството на хората, а не количеството на парите им.
	„Като намалява необходимостта от суровини, труд, време, пространство, капитал и други вложения, познанието се превръща в централен ресурс на една модерна икономика. По този начин стойността му стремително се повишава.“
	_(Тофлър А., Х.Тофлър, Новата цивилизация. Политиката на Третата вълна, „Военно издателство“, София, 2002 г.)_


	__Източниците на властта__, взаимообвързани в система, са (12):
	__1.__Индивидуалността или качествата на водача (лидера) — качества на ума, изказа, моралната убеденост, физиката, способността да убеждаваш или да внушаваш доверие, вярата в собствената си правота и изключителност(харизма) и др.
	__2.__Собствеността или богатството, които осигуряват влиятелно положение, сигурен успех, купуване на подчинение.
	__3.__Организацията, характеризираща се с постоянна и широко разпространена достъпност и задължително убеждение и свързаната с него подчиненост на целите на организацията от членовете на тази организация.
	Бихейвиориският подход (13) характеризира властта като „доминираща черта на човешката психика и съзнание и следователно определяща форма на политическата активност на човека. Политическият човек е човек, който се стреми към властта като върховно благо и властта е изходен пункт и крайна цел на политическото действие. При това хазартността и удовлетвореността присъщи на борбата за власт, могат да изместят като мотивация, материалните изгоди от властта“.
	Най-задълбочено политическата власт се изследва от позициите на психологията, като се поставя акцент върху нейното субективно съдържание, свързано с личностното предразположение (авторитаризма и мотивацията) на субектите и на обектите на властта. При психологичния анализ на властта се очертава нейна специфична структура, включваща три основни вида отношения и взаимодействия между нея и отделните обществени сфери: социално-политически, политико-управленски и политико-идеологически (14).


	__Система__, в случая „власт — психично явление — поведение — източници на власт“, (според „Синергетиката“ — съвременната теория за самоорганизация на системите) се нарича определено множество от взаимносвързани елементи, образуващи устойчива съвкупност, цялост, която е повече от сумата елементи, явяващо се в същото време част от друго по-обширно множество. Най-важното в общата теория на системите е, че всеки обект е обект-система, а всеки обект-система принадлежи, макар и само на една система, обекти от един и същи род. Това е закон на природата, който позволява да се установи на пръв поглед парадоксално, а в действителност дълбоко единство между обектите и явленията, които като че ли външно не са свързани един с друг. В различните системи се проявяват еднакви закономерности. Една от тях е законът за системните преобразувания. Според него всеки обект-система се преобразува в друг от същия род, само по седем начина: чрез изменения в количеството на елементите си, в качеството на елементите си, в отношенията между елементите си, или в едно от четирите възможни съчетания между тези признаци, а ако се разглеждат преобразувания на съвкупности от обекти, то начините се изчисляват на 255. Системността е една от фундаменталните и универсални характеристики на обективната реалност. За нея е характерен т. н. „системен изоморфизъм“. Най-общо той допуска множество реализации на едно и също, чрез различни първични елементи, отношения на единство, композиционни закони. Изоморфизмът допуска системно организирано многообразие в единството. Самоорганизацията е едно от основните свойства на движещата се материя. Това понятие обхваща всички процеси на самоструктуиране, саморегулиране и самовъзпроизвеждане на системи от различна природа. За самоорганизацията на дадена система, особено на биологичните живи системи, е характерно: сложно, нелинейно движение; откритост на системата, т.е. обмяна на енергия, вещество и информация с околната среда; кооперативност (самосъгласуваност) на извършващите се в системата процеси; термодинамична неравновестност, т.е. притока на външна енергия не само спира растежа на ентропията, но и намалява ентропията. Началото във всеки случай на самоорганизация е някаква флуктуация, мутация, след което се включва процесът на отбор.
	__Структурата__ е обект, имащ устойчивост и способност в определени граници да се съпротивлява на външни или вътрешни изменения, без да се променя цялостно. Хаосът не е отсъствие на структура, а също е структура, но от друг тип. Структурите са два типа: пространствени и пространствено-времеви. Структури, създадени при голяма термодинамична неравновестност се наричат дисипативни. В тях под действието на термодинамични сили и локални концентрационни или други нееднородности, т.е. източници на енергия в активна среда с реагенти, спонтанно и самопроизволно възникват и се самоподдържат сложни пространствени и пространствено — времеви структури, така наречените вълнообразни пространствено-времеви дисипативни структури или автовълнови процеси и структури на Жаботински-Белоусов (15). Днес са изучени четири типа автовълнови структури: неподвижни и устойчиви — от струпвания на промеждутъчни вещества в реакционна среда; движещи се вълнови структури; спирално въртящи се вълни; хаос — възникващ в автовълнов процес при взаимодействие между обикновени вълни и автовълни, което води до режим приличащ на турбулентност. Тъй като всяка структура носи и запазва определена информация, то и автовълновите структури могат да бъдат акумулатори и преносители на информация.
	Живият организъм (в т.ч. и на човека, и на социума) са отворени многокомпонентни сложно организирани вероятностни системи, в които на различни нива (субклетъчно, клетъчно, органно, функционално-системно, организмово, популационно) успоредно и едновременно се осъществяват различни процеси свързани с динамичното относително постоянство на вътрешната им среда, въпреки промените в обкръжаващата ги среда. Връзките между тях се осъществява от актуалните му потребности, в чиято пресечна точка са т.н. случайности.
	__Потребността__ (16) е специфичната (същностна, фактическа) витална, духовна и социална сила на живите организми, осигуряваща тяхната връзка с външната среда за самосъхранение и саморазвитие. Потребността е причина и източник на активност на живите системи в обкръжаващия свят. Тя се трансформира в мотивация, превръщайки се в „овеществена потребност“. За мотивите е характерно, че никога не могат да се наблюдават непосредствено, а само чрез думите и делата на човека. Те невинаги са осъзнати. Много от постъпките са мотивирани безсъзнателно. Мотивите имат прогностично значение за делата на човека. Положителната страна на мотивите, респективно на потребностите е, че не тласка Аз-а към деструктивни за него и за другите начини за задоволяването им, характерно за отрицателната им страна, при която Аз-ът става зависим от собствените си потребности. Потребностите са: витални (биологични) — гарантират индивидуалното и видово съществуване и икономия на енергия при постигането им; социални — стремеж за принадлежност към социална група, общност, и заемане на определено място в тази група, гарантиращо разбиране, внимание, уважение и любов; идеални (познавателни) — познания за обкръжаващата реалност и мястото на Аз-а в нея, за смисъла на съществуването чрез усвояване на съществуващите културни ценности и откриване и създаване на нови. При това така наречените „материални потребности“ имат вторичен, производен характер, тъй като те са само средство за осъществяване на основните потребности. Освен това в пресечната точка между виталните и социалните потребности възникват етническите потребности, а между социалните и идеалните — идеологическите, нормиращи удовлетворяването на другите потребности. Виталните, социалните и идеалните потребности съдържат по две разновидности: за съхранение и за развитие, които взаимодействат на ниво на индивидуално поведение на човека и носят диалектически противоречивия характер на самоорганизацията на живата природа, където запазването на индивида, популацията, вида съвсем не са единствената тенденция в еволюционния процес, а по-скоро са необходимо условие за тяхното развитие и усъвършенстване. Именно диалектиката при съхранението и развитието е довела до формиране в процеса на еволюцията на две основни разновидности на емоциите — положителни, които субектът се стреми да засили, да продължи, да повтори, и отрицателни, които — да отслаби, да прекъсне, да предотврати, работещи балансирано и паралелно. Социалните потребности обикновено са доминиращи в ценностната система на повечето хора. Те могат условно да се разделят на две групи: „за себе си“ и „за другите“, които не се противопоставят, тъй като всяка от тях има своя социално-полезна функция. Първата поражда чувството за собствено достойнство, независимост в разсъжденията, самостоятелност в мисленето, а втората — прави човека способен към съчувствие, към състрадание и сътрудничество. Съществува и смесената форма " за нас", включваща „за себе си“ и „за другите“ в единна мотивационна структура. Изобщо потребността „за себе си“ се осъзнава от субекта като полагащи му се права, докато потребността „за другите“ отразява представите за задълженията му. Съотношението между права и задължения лежи в основата на понятието „справедливост“, което е различно не само при различните индивиди, но и при различните обществени групи, класи и съсловия. Според Теорията за функционалните системи на _П. К. Анохин_, която е базирана на водещата роля на полезния за системата (и за организма, вида, социума) приспособителен резултат играещ ролята на системообразуващ фактор, неадекватните фактори на средата обуславят формирането във висшите регулаторни центрове не само изпреварваща стратегия на поведението, но и оценка на вероятните морфо-функционални и енергийни изменения в системата. Точно тази оценка е важен фактор в избора на адаптационните реакции на биосистемата, която по такъв начин изпреварващо отразява и вероятната цена за тяхното реализиране. Постоянното инстинктивно, подсъзнателно, съзнателно или свръхсъзнателно съпоставяне на тези две прогнозни програми, определя избора на адаптивното поведение на биосистемата. В резултат, адаптационните реакции се създават и разполагат най-напред на нивото на временна координация на функциите („еластичност на Ц.Н.С“.) и чак след това възникват обменни, енергийни и структурни изменения („пластичност на Ц.Н.С.“).
	__Нарушаването на структурите, връзките между тях и процесите в нормалното функциониране (тоест оптимална адаптация за удовлетворяване на актуални потребности) на дадена система чрез предозиран ефект от средства, действия или бездействия, е нейното „отравяне“.__


	__Отрови, Токсини (Venena) в по-общия смисъл__, според нас са: средства, действие или бездействие, или комбинации от тях, с предозиран ефект, нарушаващи структурите, връзките между тях и процесите в нормалното функциониране на дадена система („отравяне“), и водещи до интоксикация или/и смърт на системата.
	Токсична доза — най-малкото количество отрова за единица количество от дадена система, което причинява интоксикация.
	Летална доза — най-малкото количество отрова за единица количество от дадена система, което причинява смърт.
	Хронични и остри екзогенни отравяния в зависимост от доза и продължителност на приемане на отровите(токсините).
	Идиосинкразия — спрямо нормалната реактивност на организма — удължен, скъсен, засилен или отслабен ефект; генетично детерминиран нов ефект.
	Отровите, токсините, отравянията, токсо-алергичните състояния, профилактиката и лечението с екзогенни токсични вещества (неорганични и органични съединения, лекарства, бойни отровни вещества, растения, гъби, храни, животни), всичко това е предмет на Токсикологията. Основен съвременен раздел на токсикологията е Токсикокинетиката (фармакокинетиката), чийто предмет са постъпването, транспортът, разпределението, биотрансформацията, метаболизмът, и екскрецията на отровите, както и протичането на тези процеси във времето, тоест тяхната кинетика. Дозата, видът на формата за внасянето им в организма и технологичният режим за приготвянето им (фармацевтична фаза), до голяма степен определя скоростта и степента на освобождаване и резорбция (фармакокинетична фаза — резорбция, разпределение, метаболизъм, екскреция). Те са предмет на Технологията на лекарствата и Биофармацията. В тази връзка са понятията: фармацевтична наличност (количеството активно вещество, което се освобождава от носителя, формата, и се предоставя на организма във вид удобен за резорбция); биологична наличност(количеството активно вещество, което достига в непроменен вид общото кръвообращение и скоростта, с която протича този процес); пътят за въвеждане в организма (ентерален — през устата и парантерален — през кожа, лигавици, ректален, инжекционен, интравенозен; през въздухоносните пътища и белия дроб). Третата фармакодинамичната фаза(механизъм на действие и ефект), е свързана с взаимодействието на биологично-активното вещество __(БАВ)__ с рецепторите в прицелната тъкан или други молекулни механизми на взаимодействие (йонни, метаболитни, осмотични, енерго-информационни и др.). При едновременното прилагане на няколко БАВ, те могат да си взаимодействат помежду си във всяка от тези три фази както извън организма (химични или физикохимични взаимодействия), така и особено в организма, който опосредства тези взаимодействия. Така се стига до ефекти на __синергизъм или антагонизъм__, до нови ефекти, до засилване или отслабване на ефекта от една и съща доза, толеранс, до токсично действие или антидотна терапия.
	Особено интересно и важно е свойството на определени вещества да проявяват избирателна токсичност, по същество молекулна фармакология, тоест въздействие върху само определен тип клетки и да не влияят на друг тип клетки, съседни или контактни с първите (17). Избирателна токсичност имат много вещества — повечето лекарствени средства, всички фунгициди, инсектициди, хербициди, общите и местните анестетици, миорелаксантите, антагонистите на хистамина и невромедиаторите и др.
	Изброените частни научни фармацевтични понятия и връзки между тях, __методологично чрез структурна и функционална аналогия__ при сравняване по сходни белези и различия, могат да разширят границите си в био-психо-социална посока (според теорията за самоорганизация на системите „Синергетика“) и в системата: „власт — психично явление — поведение — източници на власт“, което послужи за __формулирането на целта на тази научно-приложна разработка__.
	__Тя е__: „Профилактика на «отравянията» свързани с властта, чрез създаване на предпоставки за съзнателен информиран избор от Личността, базиран на научна информация за психо-физиологичните, психофармакологичните и токсикологичните механизми, методи и средства на властта.“
	В така очертаната рамка на поставената цел в нейната основа стои човешкото поведение, което според нас (18) е сложен био-психо-социален холистичен процес (от английски whole, wholeness–цялостен), за разлика от бихейвиоризма _(Е. Торндайк, Дж. Уотсън и др.)_, при който поведението е мускулни и секреторни реакции определени от външни стимули.
	Затова от огромно практическо значение е цялостното и поетапно психо-физиологично разбиране, оценяване и регулиране на поведението, особено когато то е свързано с властта. Много често, почти закономерно при прилагането на власт, в нейния субект и/или в обекта й, настъпва дезадаптацията на човека при разминаване в неговата индивидуална Личност и Съзнание между мотивацията на поведението му и резултатите от него, и в резултат — психосоматично нарушаване на равновесието във връзките между ендокринната, нервната и имунната системи, които са в основата на регулирането на хомеостазата, тоест нарушава се цялостната психо-социо-биологичната основа на здравето, а от там и на поведението (19).
	Целта ни е по-скоро да очертаем проблематиката и да дадем кратък холистичен обзор по вечно актуалната тема „Власт“ като психично явление, което да позволи на всеки интересуващ се човек да се задълбочи в изучаването й. За целта е удачно посочените системни понятия: Личност; Лидерство; Поведение; Обществено-икономическа формация; Тълпа; Емоции; Изменени Състояния на Съзнанието; Власт; Тероризъм; Отрови, да се включат като структурни елементи в една __Мега система__ като взаимносвързаната съвкупност, съгласувано организирана по начин, по който се постига задоволяване на конкретни потребности на човека и обществото, и със системообразуващ фактор — „актуална потребност от власт“, и да се разгледат както сами за себе си, така и в техните прави и обратни системни взаимовръзки. Съгласно био-психо-социалният системен холистичен подход, тази __Мега система е:__
	__„Личност, Лидерство, Поведение ↔ Общество, Тълпа, Емоции ↔ Власт“__
	Личността е категория в социологията и психологията, която означава човекът като обществен индивид с определено положение в обществото, с права и задължения, обект и субект на био-социални специфични и индивидуално неповторими функции и конкурентни отношения в активното преобразяване на себе си и на света, съгласно доминиращата потребностно — мотивационна сфера, тоест Лидер.
	_Лидерът (Мениджърът)_ е водач, който има последователи и съзнателно и активно води другите към постигане на определена цел. Лидерството е явление от областта на междуличностното взаимодействие на хората, свързано с поляризиране влиянието около някои членове на групата, което прави възможно управляването на поведението на останалите нейни членове. Лидерството е социално-психологичният аспект на самоорганизацията на живите системи.
	Факторите за успешно лидерско поведение са: доверие към подчинените; развитие на въображението; хладнокръвие; окуражаване на риска; експертно мислене; критична нагласа; опростяване на нещата; действия според ситуацията.
	Лидерът (Мениджърът) упражнява власт чрез своето поведение, което е ориентирано или към дейността на организацията (планира, създава, прилага и контролира процедури за осъществяването на отделни дейности от подчинените си), или към членовете на организацията (изграждане на сплотени работни групи и осигуряване на удовлетвореност на подчинените си при осъществяване на дейностите в организацията), или чрез комбинация от двата начина.
	Най-съществената характеристика на Личността (Лидерът, Мениджърът) е способността на човешкия индивид да господства над случайности и да променя жизнени обстоятелства съобразно със свои цели и задачи, както и съзнателно да управлява самия себе си.
	С понятието Личност се означава социалната страна и същност на човека, неговите съзнание и морал, характер и темперамент. Личността е това, което е мое, но за другите, и изградено в процеса на социалната дейност и общуването с околните. Понятието Личност, исторически се свързва с притежаването на частна собственост. В онтогенетичен план началото на Личността е свързано преди всичко с втората година на човешкия живот и е продукт на конкретни обществено-исторически, психически и социални условия (20).
	Съвременната обобщена „Аз — концепция“ (21), свързана със знанието на човека за своя вътрешен свят чрез процесите на самовъзприемане, самопредставяне, самооценяване и стремежа му за постигане на вътрешна цялост, е под формата на неповторима __Личност__ — цялостния образ на човека, в който духовността овладява всички душевни и телесни проявления.
	За разлика и в допълнение на цитираното определение за Личност, дълбочинната психология на __К. Г. Юнг__, определя Цялостната Личност като обща среда на връзката между двете психични частни системи — съзнанието и несъзнаваното (22). Изходната позиция на __К. Г. Юнг__ е абсолютната реалност на всичко психично. Психиката е съвкупност от всички психични процеси, както съзнаваните, така и несъзнаваните, тоест психиката се състои от допълващи се, но противоположни по свойствата си сфери — съзнанието и т.н. несъзнаваното (лично и колективно — свързано с архетиповете, които са отражения на инстинктивните реакции, универсални символи с общо значение за всички хора), които се отнасят една към друга компенсаторно. Нашият Аз участва и в двете области. При това съзнанието съставлява една съвсем малка част от цялата психика. Съзнанието се дефинира като функцията или дейността, която поддържа връзката на психичните съдържания с Аз-а. Под „Аз“, Юнг разбира „комплекса от представи, който за мен е центърът на полето на моето съзнание и притежава висока последователност и идентичност със самия себе си“. Целостността на личността, според Юнг, е постигната, когато главните двойки противоположности са относително разграничени, т.е. когато двете части на цялостната психика, съзнание и несъзнавано, са свързани една с друга и са в активна връзка по пътя към индивидуация. Компенсаторното отношение на взаимно допълване на противоположните функции е вътрешен закон на структурата на психиката. Насилственото свръхдиференциране на някоя от тях, с течение на времето почти винаги води до напрежения и същински проблеми, особено във втората половина на живота, чийто решаване, тоест връщане към равновесие, е една от основните задачи през този период. За психологическото характеризиране на човека, освен принадлежността му към определен функционален тип, е важен и начинът, по който човек реагира на онова, което го засяга отвън и отвътре, тоест неговия общ тип нагласа — екстровертност или интровертност. За екстровертността е характерно позитивно, а за интровертността — негативно отношение към обекта. Формата на приспособяване и реакция на екстравертния човек е насочена повече към външните, колективно действащи норми, към съответния дух на времето и т.н. Поведението на интровертния човек, от своя страна се определя предимно от субективни фактори. С това е свързано неговото често неуспешно приспособяване към външния свят. Екстровертността и интровертността също се отнасят една към друга компенсаторно. Ако съзнанието е екстравертно насочено, то несъзнаваното е интровертно и обратно. Докато функционалният тип задава вида на специфичното разбиране и оформяне на материала от преживяванията, типът нагласа, екстровертността или интровертността, характеризират общото психологическо поведение, тоест посоката на общата психична енергия, която за Юнг е __либидото__ — съвкупността от силите, които пулсират и свързват всички форми и дейности на психичните системи, тоест интензивността на психичните процеси водещи до постигането на резултат(задоволяване на актуалната потребност!). Нагласата на съзнанието се запазва в живота до тогава, докато индивидът не попадне в ситуация, в която неговата едностранчивост прави невъзможна адаптацията му към реалността. Много често тази ситуация се състои в това, че съответният човек влиза в тесен контакт с обект от противоположен тип. Тогава противоположностите се конфронтират една с друга, хората не се разбират, вината се прехвърля върху другия, защото той притежава онези качества, които човек не вижда и не е развил у себе си и които поради това притежава само в непълноценна форма. Често истинската психологическа причина за брачни проблеми, трудности между деца и родители, търкания в приятелски и служебни отношения, дори за социални и политически различия е именно противоположностите на типовете. Всичко, което човек не съзнава в собствената си психика, в такива случаи се появява проецирано върху обекта и докато човек не разпознае проецираното съдържание у себе си, обектът остава изкупителна жертва. Затова моралната задача на всеки е да реализира в себе си противоположната нагласа, която структурно е налице у всеки човек. Чрез нейното осъзнато приемане и развитие индивидът не само ще си върне равновесието, но и ще разбира по-добре другите. Ето защо психотерапията на Юнг не е аналитичен метод, а дава и пътя, и средствата за да доведе конкретния човек до неговото „избавление“, до онова познаване и завършеност на собствената личност, които са цел на всеки духовен стремеж. Психотерапевтичният метод на Юнг е диалектичен като процес, при който чрез представянето съдържанията на съзнанието на съдържанията на несъзнаваното, т.е. егото на не-егото, се предизвиква борба между тези две психически реалности, която цели и прераства в преминаване на двете в нещо трето, т.е. в синтез на Личност. При това Личността (Лидерът, Мениджърът), трябва да излезе от своята анонимност и да си даде сметка за самия себе си — точно това, което изисква от другите, тоест ролята му е активна намеса, изискване, указване на посоката, лично ангажиране, а от тук — голямото значение на Личността, на нейната форма и широта, на нейната чистота и сила.
	При Юнг, Личността играе далеч по-важна и активна роля, отколкото при всички други дълбинно-психологически методи, поради което Юнг изисква като conditio sine qua non (условие, без което не може) задълбочено анализиране на аналитика. Защото тук повече откъдето и да било е в сила една мисъл: всеки водач на душите може да заведе водените от него само дотам, където сам е стигнал!


>	ІІІ. Психо-физиологична, Биохимична, Токсикологична и Социална основа на властта. Инструменти на властта.

>>	1. Биохимия и психо-физиология на властта като психично явление и поведение

	Става ясно, че създаването, осъзнаването и дейността на човешката Личност, (Лидер, Мениджър), е сложен психо-био-социален процес, базиран на ___психичните явления___ (психични процеси, свойства и състояния, свързани с материални структури).
	Всяко __психично явление__ се разбира като система, представляваща организирано единство от компоненти, които на свой ред също са системи.
	Съществуват три вида _психични системи_:
	Психични процеси; Психични свойства; Психични състояния.
	Психичните процеси получават и преработват информацията. Те са: сетивността, мисленето, въображението, преживяванията (емоции и чувства, които възникват преди и по време на удовлетворяване на потребностите — интерес, желание, надежда, вяра, и след удовлетворяване на потребностите — удоволствие и неудоволствие).
	Психичните свойства съхраняват информацията. Те са системите на миналия опит, които в своето единство изграждат системата на личността (включваща система на знанията и системата на способностите). Сред общите способности е интелектът (глобална познавателна способност).
	Психичните състояния използват информацията. Те са актуалната, в сегашния момент, организация на психиката, осигуряваща конкретното удовлетворяване на потребностите и според постигнатата или непостигнатата удовлетвореност имат полярни разновидности, напр. състояние на спокойствие и състояние на тревога. Фундаменталният механизъм при организиране на психичните състояния е взаимовплетеността на психичните системи. При общуването съществува т.нар. „класически триъгълник“ → „Аз-Ти-Той“, „Ние-Вие-Те“.
	Психиката _(К. Г. Юнг)_ е съвкупност от всички психични процеси, както съзнаваните, така и несъзнаваните, тоест психиката се състои от допълващи се, но противоположни по свойствата си сфери — съзнание и несъзнавано (лично и колективно свързано с архетиповете — отражения на инстинктивните реакции), които се отнасят една към друга компенсаторно. Аз-ът участва и в двете области. При това съзнанието съставлява една съвсем малка част от цялата психика. Съзнанието се дефинира като функцията или дейността, която поддържа връзката на психичните съдържания с Аз-а.
	Управляването на психичните системи в човека и неговото поведение е метод, използван емпирично още от дълбока древност и до днес, от всички шамани, магьосници, религии, секти, икономически и политически дейци с неизменно максимална ефективност. Например „ритуалният транс“ (при молитви, религиозни обреди, мистерии, ритуални танци), теорията за който е формулирана от Бехтерев и се базира на принципа на Доминантата (23) и „ефекта на тълпата“ особено в комбинация с ритмична музика и осветление, при което в действие се включват и инстинкти повишаващи емоционалната индуктивност и внушаемост на всеки отделен човек в тълпата, което позволява масата от хора в определени ситуации да действа като единен организъм.
	Както всеки метод позволяващ манипулиране на Личността, тоест външно управляване на индивидуално неповторимата композиция и вътрешна йерархия от основните (витални, социални, идеални) потребности на дадения човек, включително техните разновидности: за съхранение и развитие; и „за себе си“ и „за другите“, този метод съзнателно или користно откъснат от знанията, базиран на „сляпата“ вяра и водещ до поведенчески автоматизъм, е бил и продължава да бъде едно от най-ефикасните средства на всяка власт (24, 25).
	Властта като вид човешкото поведение (26, 27) е процес на активно взаимодействие между Личността (субект на властта) и социалната среда или човекът (обект на властта), активна дейност, понякога изразявана и чрез „бездейственост“ (психическа активност на Личността, с параметри свързани със силата и продължителността на процеса вътрешно задържане) свързани с ценностните ориентации на Личността към различни обекти, цели и средства за тяхното реализиране.
	При това „дейността на човека се определя от доминантните тенденции в структурата на Личността“ _(Е. Фромм, 1990)_, а „целостността на Личността е постигната, когато главните двойки противоположности са относително разграничени, т.е. когато двете части на цялостната психика, съзнание и несъзнавано, са свързани една с друга и са в активна връзка по пътя към индивидуация“ _(К. Г. Юнг, 1940)_. Нервнофизиологичните механизми за това доминиране са свързани с феномена — __Доминанта на Ухтомски__ — временно господстваща рефлекторна физиологична система, функционално обединяваща различни нервни центрове от гръбначния мозък, подкоровите структури или кората на главния мозък, със задължително първично огнище на възбуда в един от отделите на централната нервна система, насочваща работата на нервните центрове в дадения момент и __определяща вектора на поведение__.
	Формирането на доминантата често може да е скрито, подсъзнателно и не волево, базирано на лимитиращата функция на натрупания по-ранен видов и индивидуален опит. Способността на Доминантата да се включва от много широк кръг стимули (осъзнати, подсъзнателни, инстинктивни) се реализира с участието на хипокампа, реагиращ и на сигнали с ниска степен на вероятност за положителна подкрепа. Взаимодействията в мозъка между предните отдели на новата кора, хипокампа, амигдалния комплекс и хипоталамуса, основно свързани с принципа на Доминантата на Ухтомски, са необходимите и достатъчни взаимовръзки за организация на човешкото поведение в координатната система: „потребности — вероятност за тяхното удовлетворяване“ и имат важно адаптивно значение за организмите.
	Вътрешните (от метаболизма) и външните (болка, миризма и др.) предизвикващи процес на възбуждане безусловни стимули (дразнители), активират мотивационните структури в хипоталамуса, който активира хипокампа и предните отдели на новата кора на мозъка (влиянието на хипоталамуса върху амигдалоидния комплекс в лимбичната система е по-слабо изразено). Благодарение на хипокампа, широкият кръг стимули усилва доминантното състояние, тоест хипокампа участва във формирането на мотивационна доминанта, докато определянето на доминиращата мотивация е свързано с дейността на друга лимбична структура — ядрата на амигдалоидния комплекс. В случай на съвпадане на външните стимули с действията подкрепящи безусловните дразнители, хипокампа се оказва първото място на среща на съчетаните аферентни стимули. При формирането на поведенческия акт, в резултат на съвместна дейност на хипокампа и фронталната кора се отбират тези външни стимули или техните енграми, които преди това са се съпровождали с удовлетворяване на дадената потребност. Чрез съпоставяне на мотивационното възбуждане с наличните стимули и с енграмите извлечени от паметта (най-вече от слепоочния дял на мозъчната кора), в амигдалоидния комплекс в лимбичната система се формира __емоционално „оцветяване“__ на тези стимули и енграми, което води до определянето на доминиращата мотивация подлежаща на приоритетно удовлетворяване. Създалата се във фронталната кора програма за действия постъпва в базалните ганглии, където чрез взаимодействие с теменната кора се „вписва“ в пространствените координати на предстоящото действие. От фронтно-стриатната система възбуждението през моторната кора отива към ефекторните органи, реализиращи целенасоченото поведение (28). Формираната Доминанта има четири типични свойства: __1.__ устойчива възбуда, __2.__ повишена възбудимост благодарение на която възниква основното свойство на доминантата, а именно — __3.__ способност към сумиране на най-различни дразнения с участието на хипокампа в мозъка можещ да реагира на сигнали с малка вероятност на реализация, и __4.__ изразена инерционност.
	__Властта като психо-физиологичен механизъм:__
	Формирането на Доминантите, както в субекта упражняващ власт, така и в обекта на властването, често може да е скрито, подсъзнателно и не волево, базирано на лимитиращата функция на натрупания по-ранен видов и индивидуален опит и функция на актуална в дадения момент потребност. С характерните черти на Доминантата ние се срещаме всеки път, когато наблюдаваме етапа на генерализация на условния рефлекс. Първият етап в създаването на всеки условен рефлекс е етапът на генерализация, за пръв път описан от _И. П. Павлов_: „Този участък от централната нервна система, който по време на безусловния рефлекс най-силно се дразни, насочва към себе си и по слаби дразнители идващи от външния или вътрешен свят едновременно върху другите участъци от централната нервна система, тоест благодарение на безусловния рефлекс към неговия участък се прокарва временен път за всички тези дразнители. Условията, които влияят на отварянето или затварянето на този път са вътрешен механизъм…, фино приспособяване на животинския организъм“ (29). Така в етапа на генерализация на условния рефлекс, чийто неврофизиологични механизми практически съвпадат с феномена — Доминанта на Ухтомски (30) може да се изгради рефлекторна реакция на стимули, които никога по-рано не са се съчетавали със съответното подкрепяне. С увеличаване на специализацията на условния рефлекс, особено в субекта упражняващ власт, Доминантата се асимилира от него и влиза в структурата на условния рефлекс като активираща обратна условна връзка. При това е налице и временно повишаване на клетъчната възбудимост при продължително, над едно денонощие, запазване повишената ефективност на синаптичните връзки — свидетелство за устойчивост (инертност) на биомембранната пластичност. Именно тази биомембранна пластичност на клетките, определя доминантните свойства на етапа на генерализация на условния рефлекс, придружен с паралелна промяна на клетъчната възбудимост в участъците от кората на мозъка обхванати от различните съчетани стимули (дразнения).
	Ако механизма на Доминантата повишава възможността за адаптиране на субекта чрез рекомбинации на запазените в паметта следи и разширяване на асортимента на възприеманите външни сигнали, осъществявайки предварителен неосъзнат подбор на база доминираща мотивация, то вторичният съзнателен отбор е свързан с функционалната специализация на двете полукълба на главния мозък действащи в „диалог“ — лявото (индукция; планира, анализира като последователен процесор, опериращ с дискретни понятия съответстващи на цели класове обекти и установява отношенията между тях; дейността му се базира повече на бъдещото време; съдържа повече допамин, ГАМК, ацетилхолин; по-голяма чувствителност към невролептиците) и дясното (дедукция; осигурява цялостно синтезирано, аналогово описание на света; дейността му се базира повече на миналото време; съдържа повече серотонин и норадреналин; по-голяма чувствителност към алкохола). Асиметрията е необходимо условие за реализация на процесите на висшата нервна дейност, в т.ч. и доминантните свързани с динамиката в създаването на временните връзки в посока от асиметрия към симетрия и отново към асиметрия в дейността на главния мозък, чиято дейност е оптимална при синхронната дейност на двете му полукълба (31, 32, 33, 34).
	Чрез съпоставяне на мотивационното възбуждане с наличните стимули и с енграмите извлечени от паметта, в амигдалоидния комплекс в лимбичната система се формира емоционално „оцветяване“ на тези стимули и енграми, което води до определянето на доминиращата мотивация подлежаща на приоритетно удовлетворяване. Тоест емоциите са важен фактор при формирането на поведенческия акт, още повече в светлината на схващането, че в основата на психотропното действие на веществата е влиянието им непосредствено на емоционалната сфера (35).
	От друга страна те лесно се поддават на сугестогенни въздействия. Тези две страни на емоциите ги определят като много важен и достъпен инструмент за безвредно повлияване на поведението и предизвикване и управляване на Изменени Състояния на Съзнанието (ИСС), подкрепяни от Мозъчните системи за самостимулация чрез удоволствията.
	__Мозъчните системи за самостимулация чрез удоволствия, с чийто рецептори психофармакологичните средства взаимодействат, са:__
	__I__ — обуславяща, подкрепяща и придружаваща действието — катехоламинова — норадреналин, адреналин, допамин-синтезирани от тирозин чрез Mg{sub}2{/sub}+-активирана аденозинтрифосфатаза и неспецифична ароматна L-амино-киселинна декарбоксилаза, с кофактор вит. В6 и метаболизирани от катехоламино-орто-орто-метилтрансфераза (КОМТ) и моноаминооксидаза (МАО).
	__II__ — (на опиоидните пептиди — енкефалини, ендорфини). Тя с метаботропни рецептори и с по-бавен и по-продължителен модулаторен ефект, водещ до намаляване амплитудата на функционалните отклонения в нервнотрансмитерните системи и поражда задоволство от постигната цел.
	__III__ — (серотонинова — 5НТР) — отслабваща действието на негативните въздействия. 5НТР се синтезира от триптофан чрез триптофан-5-монооксигенеза и Cu{sub}2{/sub}+ последвана от L-аминокиселинната декарбоксилаза и В6. Метаболизирането на 80% от 5НТР е чрез МАО и КОМТ. Серотонин-мелатониновата обмяна е специфична за Епифизата чрез хидроксииндол-0-метилтрансфераза (ХИОМТ), чиято активност се повишава на тъмно и от хиперицин, а се потиска от светлината. Мелатонинът, потиска гонадите (пряко и опосредствено чрез хипофизата), блокира половата активност, задържа еструса, забавя половото съзряване, предизвиква лека еуфория и сън. Дефицитът на серотонин и на рецепторите му води до депресията и депресивните разстройства на настроението, активността, имунитета, мисленето, разсъдъчната дейност, паметта, вниманието, съня, апетита, сексуалността и способността за изпитване на удоволствие (и до самоубийство).
	__IV__ — (холинергична — ацетилхолин). Той се синтезира от холин и оцетна киселина чрез холинацетилтрансфераза, и се разгражда от ацетилхолинестераза. Системата отключва и усилва емоционалните реакции;
	__V__ — (специфична, с потискащ медиатор ГАМК — синтезиран от глутаминова киселина чрез глутаминдекарбоксилаза) за нормален физиологичен покой на нервните структури, и с пре- и постсинаптични рецептори. Тяхното активиране влияе на освобождаването на допамин, ацетилхолин и на самата ГАМК в различните мозъчни структури. Модулира се и хормонната активност чрез отделянето от хипофизата на пролактина, растежния хормон, тиреотропния и гонадотропните хормони, АКТХ и вазопресин, и от хипоталамуса — α-MSH и кортикотропин-освобождаващия хормон. ГАМК усилва произвеждането на адреналин от надбъбреците чрез въздействие върху хипоталамо-симпатоадрена-линовата система и намалява съдържанието на катехоламините в мозъка.
	Докато холинергичната система участва като отключващ (тригерен) механизъм в емоционалните реакции, катехоламинергичните и индоламинергичните, (серотонинергичните) системи на мозъка са звената на структурно-функционалната организация на емоциите, и емоционалната памет, които имат генетично закрепени анатомични връзки с други отдели на Ц.Н.С. Тяхното влияние се състои в положително или отрицателно емоционално възбуждане, което обуславя запаметяването на емоционално значимите събития (фактор във Формулата на емоциите, цитирана по-нататък). Формирането на емоционално — негативно състояние е свързано с преобладаване на норадренергичните механизми, а емоционално — позитивните състояния със серотонинергичната система. Едновременното понижаване на съдържанието на норадреналина и серотонина води до понижаване на реактивността към позитивно подкрепящите стимули, и повишаване към негативно подкрепящите. При намаляване съдържанието на норадреналина (т.е. относително преобладаване на серотонина), поведението в нова обстановка е по-активно, намалено е емоционалното напрежение. При понижаване нивото на серотонина в мозъка, се появява по голяма страхливост. Серотонинът играе роля в емоционално позитивни поведенчески реакции свързани с безопасността, а норадреналинът — при реакции свързани с търсене, бдителност и емоционално — позитивни поведенчески реакции, обуславящи целесъобразното поведение, особено при емоционален стрес.
	Активността на различните медиаторни системи е тясно обвързана, като не е толкова важно нивото на отделен трансмитер в мозъка, колкото баланса между различните биологично активни вещества.
	В това е и мъдростта на еволюцията, осигуряваща биохимичен, неврофизиологичен, емоционален и инстинктивен оптимум за продължаване съществуването и развитието на биологичния вид, чрез мотивация на различни нива действията на индивидите. Това е в пълно съгласие със законите на диалектиката; с представата за света, произтичаща от теорията на физичния вакуум и торсионните полета, обособяваща три свята на нашата реалност: на грубата материя, на фината материя и на висшата реалност; и с холограмно — информационния принцип на работа на мозъка.
	Именно нервохимическите системи на мозъка са материалният субстрат, с който взаимодействат психофармакологичните средства (36).
	Най-общо физиологичните функции на __Допамина__ са свързани със системата на възнаграждаване, __Норадреналинът__ — със системата за активиране на поведението, а __Серотонинът__ — със системата за потискане на поведението и отслабваща действието на негативните въздействия. При това голяма част от регулативните функции на тези три моноамини се припокриват в някаква степен. С механизмите на действие на Норадреналина, Допамина и Серотонина са свързани: паметта и финото модулиране на заучаването и вниманието; регулиране на общото ниво на активация (бодростта и съзнанието) и изследователската, търсеща новости и стимули дейност; подбор на възприетите сетивни импулси и ориентация на поведението към положителни стимули; мотивация, удоволствия и подтици; настроение; цикъл „сън-бодърстване“; инстинкти; познание. При дефицит на Норадреналин, Допамин и Серотонин и намалена дейност на алфа-2 рецепторите в префронталния кортекс, расте честотата на замаяност, нарушена концентрация на вниманието и нарушения в работната памет, расте тревожното настроение (психична тревожност), депресивното настроение, загубата на интереси, уморяемостта и апатията, негативното мислене, анорексия, спад на либидото, липса на щастие (37).
	Налице е характерната и определяща за __токсиноманиите__ типична проява. При нея ендогенното производство (или постъпление) в мозъка на __катехоламините__ (норадреналин, адреналин и особено допамин) и съотношението им със Серотонин и ниво на тестостерон е определящо, и свързано еволюционно с права връзка, с конкурентоспособността. Проявите на токсикоманията включва:
	1. психична зависимост (усещането, че приемането на веществото е необходимо за максимално или нормално функциониране на човека);
	2. физическа зависимост (физиологична адаптация на организма към хроничната употреба на веществото чрез формиране на толеранс и абстинентен синдром);
	3. толеранс (нуждата от увеличаващи се дози вещество за достигане на желания ефект);
	4. абстинентен синдром (комплекс от физически и/или психични симптоми, обратни на ефектите от действието на веществото, получаващи се при рязко намаляване на дозите или спиране приема на веществото).
	5. Отслабване на волята (дори и логически аргументи не могат да предизвикат адекватна волева реакция).
	6. Свръхценност (наркотика изисква все повече време и усилия, като конкурентно измества алтернативни източници на удоволствие, до момента, когато остава единствен) (38).
	Всички норадреналинови ефекторни клетки са снабдени със специализирани адренорецептори — α (α1 и α2) и β (β1 и β2), подразделени според активността на адреналина и норадреналина. Алфа (α) рецепторите медиират контракции в гладките мускули; бета (β) рецепторите медиират релаксация на гладките мускули и позитивен инотропизъм в сърцето. Макар и повсеместни, норадреналиновите неврони са концентрирани главно в подкоровите структури на средния и междинен мозък, които контролират емоционалната сфера, особено чувството за глад и ситост, и поддържане на телесната температура, т.е. „системата за възнаграждения“ в мозъка. Към нея са и вентралната тегментална област и нуклеус каудатус, притежаваща гъста мрежа от допаминови рецептори.
	__Допаминът__ има централна роля за психичното и физическо здраве на човека. Той контролира мозъчните процеси отговорни за движения, емоционални състояния, възможност за изпитване на удоволствия и болка. При недостатъчност на ензима „Допамин-бета-хидроксилаза“, големите натрупвания на остатъчен Допамин се предполага да предизвикват шизофрения (39).
	Определени източници на нервно възбуждение (хазарт, власт, вълнуващи дейности, новости, хронична и прогресивна мания за възбуждащи игри, бурни оргазми и др., както и някои психоактивни вещества — кокаин, амфетамини, тетрахидроканабинол, мононатриев глутамат, индоловите синтетични канабиноиди и др.) предизвикват отделянето на катехоламиновите невротрансмитери: норадреналин, по-мощния адреналин, както и техният предшественик допамин, които са медиатори или модулатори в Системата за самостимулация на „положителното“ подкрепяне — „награждаване“ от поведението на човека и висшите животни. Още повече че топографско анатомичното разположение на катехоламиновите неврохимически системи в мозъка, обхваща 92% от всички точки участващи в системата за самостимулация. По този начин катехоламиновите невротрансмитери са актуална потребност и „посредници на инициативността, стимул за действие“ водещи до удоволствие („положително подкрепяне“) от това действие или поведение, свързано предимно с изследователския инстинкт и инстинктът за доминиране — стремеж към лидерство, върховенство, състезателност, властност и суетност „Аз искам“.
	Човекът, както и висшите животни, разполага с __три мозъчни системи на удоволствието с права връзка__: първата — катехоламиновата, предизвиква, отключва и придружава действието, втората — на опиоидните пептиди енкефалини и ендорфини — поражда задоволство от постигнатата цел, третата — ацетилхолиновата — отключва и усилва емоционалните реакции и две __балансиращи системи с обратна връзка__: четвъртата — серотониновата — контролира температурата, интензивността на усещанията и настроението, и петата — с потискащ медиатор ГАМК и възбуждащ — глутамат — контролират и метаболизма на храната и синтеза на енергийни молекули в клетките.
	__Наличието и функционирането на тези пет системи е биохимична актуална потребност за организмите, създадена целесъобразно в процеса на еволюцията.__
	Според първата за да действаме не е достатъчно да имаме причини, трябва да имаме желание за действие и фактът че сме активни да ни създава удоволствие, което води и до определянето на доминиращата мотивация подлежаща на приоритетно удовлетворяване. Когато личността е лишена от това удоволствие (инструмент на еволюцията!), тя остава бездейна, независимо от наличието на осъзнати или неосъзнати причини за действие.
	След началото и едновременно с процеса на действие (властване, контролиране), чувството за задоволство от постигнатото се поддържа във времето от втората медиаторна система — на опиоидните пептиди енкефалини и ендорфини.
	Ако и двете системи не са ефективно действащи, се стига до абстинентен синдром, който е обратна положителна връзка за оптимизиране на действието им по различни начини — както чрез източници на засилващо се нервно възбуждение предизвикващи отделянето на увеличаващи се дози катехоламини поради развит толеранс към тях (хазарт, власт, вълнуващи дейности, новости, хронична и прогресивна мания за възбуждащи игри, бурни оргазми и др., допаминови агонисти, мононатриев глутамат, както и някои психоактивни вещества — кокаин, амфетамини, тетрахидроканабинол, индоловите синтетични канабиноиди и др.), така и чрез действия предизвикващи отделянето на повече опиоидни пептиди (енкефалини и ендорфини) с техния последващ ефект във времето за намаляване амплитудата на функционалните отклонения в нервнотрансмитерните системи, което поражда емоции на задоволство от постигната цел, свързано с инстинкта за самосъхранение (особено чрез придобиването и алчното трупане на материални ценности), и в другия случай — с инстинкта за съхранение на достойнството — гордостта, принципиалността и с алтруистичния инстинкт.
	Тези положителни емоции са свързани с удовлетворяването на три подсъзнателни потребности на човека упражняващ власт — от познания, от икономия на сили и енергия (лични или обществени) и от оптимални технологии за постигане на целите (лични или обществени). Когато Личността получава повече от това удовлетворяване от неосъзнато прогнозираното като усреднена норма, тогава се задейства мозъчната система на удоволствието на опиоидните пептиди енкефалини и ендорфини. Когато обаче, е налице несъответствие между действителната власт на Лидера с нейните актуални възможности и онова, което хората (обществото) очакват от него (а това е закономерно явление във времето), тоест конфликтите: „искам, но не мога“, „искам, но се страхувам“ и „не бива, не мога, но искам“, тогава за да се преодолее силният психически натиск върху Личността, се активизират преобладаващо балансиращите мозъчни системи с медиатори серотонин и ГАМК, и в много случай когато личността не успява да се адаптира, започва употребата и на психоактивни вещества — невролептици, транквилизатори, антидепресанти, алкохол и др. Те обаче също закономерно водят до характерна и определяща __токсиномания__ с психична зависимост, физическа зависимост, толеранс и абстинентен синдром.
	__Биохимичната потребност и психо-физиологичните механизми са основа на властта, и особено Доминантата на Ухтомски, които принуждават властника да се подчинява на принципа „всичко или нищо“, така както действа отделния неврон. И затова властника властва и не може да се откаже от властта дори и след като тя води до отрицателни последици за него и обществото.__
	Биологичната същност, обаче, свързана с нервнотрансмитерните системи и с възможността за психична и физическа зависимост, формиране на толеранс и абстинентен синдром в конкретния човек или социална група, определя възможността за __предозиране__ на властовото субективно въздействие върху обектите на властта, чрез средства, действие или бездействие. Поради предозирания си ефект, се нарушават структурите, връзките между тях и процесите в нормалното функциониране на дадена система, тоест __това е токсичността и леталитета на властта и властника__. И това закономерно се наблюдава във всяка исторически формирала се обществено-икономическа формация!
	Съхраняването и стабилното развитие на системата може да се създаде чрез познаването и съзнателното управляване на психичните явления в човека (Цялостната Личност) и неговото поведение, в самовъзпитание и възпитание на Лидера (Мениджъра) към неговата социална страна и същност, към неговите съзнание и морал, характер и темперамент, лична хуманна ценностна система. За да оцеляват и се развиват както субекта, така и обекта на властта, задъжителен е контролиращ механизъм, базиран на закони и лична отговорност.


	__Емоции и власт__
	Очертаната психо-физиология на формирането на поведенческия акт и особено важната роля на емоциите при това, налага по-подробно разглеждане на психо-физиологичния феномен „емоция“.
	Днес в понятието __„емоция“__ се включват два взаимносвързани процеса: субективно преживяване отразяващо отношението на дадена индивидуална личност към обкръжаващия свят и към самия себе си („емоционално състояние“), и паралелно възникващи съответни изменения в различните нива на соматичната и висцерална сфера („емоционално проявление“).
	Според друго определение „емоцията“ представлява оценка на възможността за удовлетворяване на някаква актуална биологична или социална потребност на индивида, извършвана въз основа на фило-, и онто-генетичния му опит.
	Сложната материална структура на функционалните системи в организма и социума, интегрирана от мозъка на човека и висшите животни, притежава собствена анатомия, неврохимия, неврофармакология, неврофизиология свързани с емоциите. В материалния субстрат на тези функционални системи, възникването и структурата на емоциите експериментално се обосновава в рамките на Потребностно — информационната теория за висшата нервна дейност (40).Според нея, най-общо правилото за възникване на емоция е по следната
	__Формула на емоциите: E = f — П(Ин-Ис)__,
	където __Е__ — емоция, нейната сила, качество, знак;
	__П__ — сила и качество на актуалната потребност в най-широкия смисъл (витални, социални, духовни);
	__(Ин-Ис)__ — оценка на вероятността (възможността) за удовлетворяване на потребностите въз основа на филогенетическия и по-рано придобит индивидуален опит;
	__Ин__ — информация за средствата и времето по прогноза, необходими за удовлетворяване на потребността;
	__Ис__ — информация за средствата и времето с които субекта разполага в дадения момент.
	Терминът „информация“ е употребен в неговото прагматично значение, което се определя с изменението на вероятността за достигане на целта — __f__ т.е. цялата съвкупност от средства за достигане на целта: знания, навици, ресурси и др. личен и наследствен опит, интелект.
	Тази „Формула на емоциите“ експериментално е проверена от _Price и Barrele, (1984 г.)_ в психологичен вариант, а по късно и в авиокосмическата, управленческата и педагогическата практика. Тя е влязла и в учебниците (41).
	Тъй като вероятността за удовлетворяване на потребностите в голяма степен зависи от дейността на субекта, именно характера на действията му може да служи като класифициращ принцип за проявите на фундаменталните емоции.
	Взаимодействието на субекта с обекта удовлетворяващ потребността, може да бъде или контактно, което субекта може да прекрати или да продължи, или дистанционно. Емоциите съответстващи на посочените типове взаимодействия са отразени в следната __Таблица__:
T>
!	| Големина на потребността __П__ | Оценка на вероятността за удовлетворяване __Ин—Ис__ | Контактно взаимодействие с обекта ||| Дистанционни взаимодействия и състояния |
!	|^ |^ |^ | Завладяване, притежаване на обекта | Защита, запазване на обекта | Преодоляване, борба за обекта |
	| нараства | превишава наличната прогноза | наслаждение, удоволствие | възторг, щастие, радост | безстрашие, смелост, увереност | тържество, въодушевление, бодрост |
	| не е голяма | висока | безразличие | спокойствие | отпускане, изтощаване | невъзмутимост |
	| нараства | намалява | неудоволствие, отвращение, страдание | безпокойство, печал, мъка, отчаяние | заострено внимание, тревога, страх, ужас | нетърпение, негодувание, гняв, ярост, необузданост |
T$
	В случай на едновременна актуализация на две или повече потребности, те могат да породят сложни емоционални акорди (чувства). Например — завистта, която се преживява като чувство за несправедливост в живота, и която е смес от враждебност, отвращение и презрение, принизяващи Аз-а.
	Емоциите са интимно свързани и с __инстинктите__. Те са общият фундамент, който Природата е поставила в основата на Аз-ът. Те са базовите, еволюционно избрани и генетично фиксирани основни жизнени потребности.
	Това са преди всичко потребностите за самосъхранение и за продължение на рода. Те се характеризират с понятието „искам“ (като неосъзната потребност или като осъзнато желание).
	Основополагащото „искам“ е естествено и правомерно. То е най-великият стимул за живот на организмите, а при човека — основата на Аз—а, неговият извор. Стремежът към адаптация е стремеж към реализация на „Аз искам“, което е свързано и с по-нисък енергетичен праг. Това е свръхпотребност.
	С „искам“, естествено взаимносвързано е и „не искам“ (също като неосъзната потребност или като осъзнато желание).
	С тези две свръхпотребности (свръхмотиви) човек се ражда.
	Надграждащо с тях, еволюционната конкуренция е утвърдила и фиксирала в инстинктите важните за социума и също толкова мощните алтруистични мотивации (потребности): „не трябва“ и „трябва“, чийто укрепване е чрез възпитанието, изграждащо основната ориентация на Аз-а към оценка, цели и методи и тяхното фиксиране в подсъзнанието му.
	Така природата на човека, източниците на неговия Аз, са биологично — целесъобразни, естествени и следователно морални и нравствени, а всичко, което потиска човешкото в човека, е аморално, безнравствено.
	Човекът в съвременното общество, отдалечавайки се от биологично — целесъобразния начин на живот, изпитва все повече емоции (и потребности), а социалното му приспособяване налага все по-голямото им овладяване (потискане).
	Възниква борба между разума и емоциите, която на съвременен език се нарича „владеене на себе си“ и е в основата на вътрешен конфликт (противоречие) на личността. _З. Фройд_ го е описал като конфликт между потиснатото либидо и нравствените принципи на човека, а невролога _В. Н. Мясищев_ (42) — като конфликтите: „искам, но не мога“, „искам, но се страхувам“ и „не бива, не мога, но искам“. Всъщност конфликтите са: между инстинктите; между инстинктите и характера, ориентацията на Аз-ът, позицията на съзнанието му; между темперамента и характера; между характера и разума; между различните ориентации (например от бащата и от майката) заложени в личността чрез възпитанието; между ориентацията и разума с неговите позиции и ценности; между желаното, но безнравствено или опасно — конфликт (противоречие) в самото съзнание на човека.
	Обикновено изборът, вземането на решение, разрешава конфликта и той не е опасен, а източник на мотивация и креативност. Но има и много силни и продължителни, трудно решими или неразрешими конфликти, които са болестотворни и опасни.
	Проблемът с емоциите, инстинктите и конфликтите (противоречията), и ролята им в живота на човека, е база за неговото опознаване, а с това и за разбиране и повлияване на неговите чувства и психосоматичните синдроми на адаптация или дезазаптация, и в крайна сметка на живота и смъртта му.
	_Фундаменталните инстинкти в човека са седем_: за самосъхранение; за продължаване на рода; изследователски; за доминиране; за свобода; алтруистичен; и за запазване на достойнство — съвкупност от моралните качества на Аз-ът и уважение на тези качества в самия себе си. Достойнството на човека определя неговото отношение (песимистично или оптимистично) към другите и към живота изобщо. Запазването на достойнството е фундаментална потребност. То е съставна част и от другите инстинкти — за доминиране, за свобода и изследователския.
	Реализацията на инстинктите предизвиква особено и необикновено силно удовлетворение и удоволствие, а тяхното потискане или блокиране води до отрицателни преживявания обусловени от чувството на неудовлетвореност и предизвиква психосоматичен риск и дезадаптация.
	Примери са опиянението от усещането за свобода, радостта от достигнатата изследователка цел чрез творческото мислене.
	Пример за втория случай при потискане или блокиране на инстинкта за: самосъхранение е тревогата и страха; за продължение на рода — неудовлетвореност, агресивност, тъга; при алтруистичния — вина и мъка от съвестта; при изследователския — неудовлетвореност, агресивност, враждебност, презрение; при свободата — протест или депресия; при инстинкта за запазване на достойнството — гняв, отвращение или депресия.
	Инстинктите най-силно се проявяват в екстремални състояния. Те са йерархични и различно силно проявени. Във всеки човек доминира един от инстинктите, което определя вродената насоченост на личността. Доминирането на един инстинкт над други се проследява в темпераментите: изследователския инстинкт — в холеричния темперамент; инстинкта за свобода — в сангвиничния; инстинкта за алтруизъм — във флегматичния.
	От доминиране на едни или други инстинкти се формират и основните черти на характера на различните хора, от чиято съвместимост (еднаквост или различие) зависи близостта, „несамотността“, разбирането и оценяването, удовлетвореността на достойнството им, любовта между тях. Например, от доминирането на инстинктите за самосъхранение се формират егоизмът, тревожността, предпазливостта, консерватизмът. От доминирането на инстинкта за продължение на рода — повишена сексуалност, обичта към децата и семействеността; от алтруистичния инстинкт — алтруизъм, отзивчивост, търпимост; от изследователския инстинкт — любознателността, склонността към търсене на новото, към промяна на местата; от инстинкта за доминиране — стремежът към лидерство, върховенство, състезателността, властността и суетността; от инстинкта за свобода — любов към истината, бунтарството, антиконформизмът; от инстинкта за съхранение на достойнството — гордостта, принципиалността.
	Интимната връзка на инстинктите с емоциите и чувствата (сплав на емоции с несъзнателни и съзнателни отношения към нещо или някой) се проявява във възникването във вътрешния конфликт (противоречие) в личността, описан по горе. Той причинява неудовлетвореност, която от своя страна ражда агресивно-протестна, а после и капитулативно-депресивна реакция. При тях протестира чувството за достойнство, а когато то капитулира възниква депресията и психосоматичното унищожаване на човека.
	Една от всеобхватните най-опасните, опустошаващи и убиващи емоции и чувства е __страхът__, превърнал се от естествена емоционална сигнална реакция (при стрес) в мотивационна доминанта и състояние (при дисстрес). Обхванатият от такъв страх човек, вече не е пълноценна Личност. Неудовлетвореността, потиснатото чувство за достойнство, недостатъчните сили, знания, свобода, социално положение, пречупени през инстинктите, раждат страха. Тероризмът като средство на властта се използва както от опозицията, така и от доминиращата власт. Чрез предизвикването на страх в отделния човек и дебалансиране в обществото, в тълпата (обекти на властта), да наложи и утвърди принуждаващата политическа власт на подсъзнателно ниво. Страхът е един от токсичните ефекти на властта. Интересен пример за психо-физиологична проява на страха характерна за властниците е __алчността__ — стратегическа подсъзнателна потребност на Аз-ът да се защити („Аз не искам да…“) от ограбване чрез изпреварващо и непрекъснато завоюване на материални и социални блага (43, 44).
	Разбирането и управляването на емоциите и инстинктите от човешката Личност е възможно единствено чрез човешкото съзнание. Според нас __Човешкото Съзнание е__: осъзнато, езиково детерминирано, двупосочно „Аз ↔ не-Аз“, динамично, адаптационно __психично явление__. То, чрез образуване на понятия и образи, и опериране с тях по определени правила, създава и поддържа по холографски принцип, хармонични енерго-информационни (на молекулно, клетъчно, тъканно, церебрално и социално ниво) и емоционални (на поведенческо и социално ниво) взаимовръзки между отворени неравновесни самоорганизиращи се, самообновяващи се и самозапазващи се материални структури. Тези структури са свързани във функционална система от системообразуващ фактор — удовлетворяване на актуални човешки потребности (биологични, социални и идеални), които са базирани на седемте фундаментални инстинкти в човека (45).
	Стратегията в поведението на организмите, в т.ч. и човека, се определя от стремежа им да оцелеят, да се развиват, да се адаптират към средата, а при човека — съзнателно да адаптират средата към своите потребности. Под това се разбира цял комплекс от инстинктивни (а при човека и осъзнати!) реакции, насочени към подобряване условията на обитаемата среда, намирането на храна, продължението на рода, запазване на достойнството (фундаментална потребност определяща отношението към другите и към живота изобщо) често като проява на инстинкта за доминиране — стремежът към лидерство, върховенство, състезателността, властността и суетността. Тази стратегия би могла да остане неизпълнена, ако не се подкрепяше от приятни усещания — наслади, удоволствия. Дарът на еволюцията се състои именно в това, че мозъкът фиксира като награда всичко онова, което е било избрано от организма като полезно или задоволяващо негова актуална потребност. За овладяването и използването от Личността на тези инструменти и на властта — емоциите и удоволствията, от решаващо значение е нейната социална страна и индивидуална същност на човека, неговите съзнание и морал, характер и темперамент. Личността, (Лидерът, Мениджърът), трябва да излезе от своята анонимност и да си даде сметка за самия себе си — точно това, което изисква от другите, тоест ролята му е активна намеса, изискване, указване на посоката, лично ангажиране, а от тук — голямото значение на Личността, на нейната форма и широта, на нейната чистота и сила _(К. Г. Юнг)_, тъй като „всеки водач на душите може да заведе водените от него само дотам, където сам е стигнал!“ Наличието на кауза, вяра, знания, твърда и хуманна ценностна система е основата на Харизматичната Личност!
	Затова Субекта (Личността) упражняващ власт, трябва да започне управляването най-напред на своя поведенческият акт, а чак след това и на поведението на Обекта на властването. При всички случаи това трябва да започва с пренасочване и намаляване устойчивостта и силата на повишената възбудимост в рефлекторните системи в мозъка от съществуващата Доминанта на Ухтомски както в субекта, така и в обекта на властването, и създаване в субекта и в обекта на нова целесъобразна Доминанта, разположена най-напред на нивото на временна координация на функциите — в периода на т.н. „еластичност на Ц.Н.С“. Става ясно какво е упражняването на власт чрез своето поведение, което е ориентирано или към дейността на организацията (създава, прилага и контролира процедури за осъществяването на отделни дейности от подчинените си), или към членовете на организацията (изграждане на сплотени работни групи и осигуряване на удовлетвореност на подчинените си при осъществяване на дейностите в организацията), или чрез комбинация от двата начина.
	Инструмент за това е __холистичният био-психо-социалният системен подход__, обхващащ както емоционални и социално-икономически средства, така и средствата на психотерапията, хипнозата, самовнушението, автогенния тренинг и физиотерапията, и препарати за поетапно пренасочване и намаляване устойчивостта и силата на съществуващата доминанта и създаване на нова. Такива много важни и сравнително безвредни са фитопсихофармакологичните препарати (и растенията за тях) с тяхното многостранно и едновременно повлияване на най-важните жизнени системи в организма и възможност за едновременно регулиране на задръжните и възбудните процеси в мозъка.
	Фитопсихофармакологичните препарати, въздействайки на централната нервна система и на периферната нервна система, модифицират (чрез невротрансмитери, невромодулатори, хормони и ензими) възприятията, чувствата, мислите и поведението при условно здрави хора — субекти и/или обекти на властта. За фитопрепаратите от значение е правилният подбор на растенията и технологиите за производство им от тях, съобразно природоклиматичните, агроекологичните и икономическите условия, което е възможно и оптимално само чрез „фармакотаксономичния“ метод, базиран на системния подход.


>>	2. Властта като социално поведение

	Човешкото общество е сложна многообразна система, в която се отразява цялата съвкупност от исторически създалите се форми на съвместна дейност на хората.
	В този аспект, човешкото общество като колективен субект и обект на властта, винаги е конкретно, с конкретна степен на развитие, тоест то е конкретна обществено — икономическа формация обхващаща общественото битие, общественото съзнание, производителни сили, производствени отношения, икономическа база и обществена настройка. При това известно е, че обществото не се състои от индивидите, а изразява сумата от връзките и отношенията (прави и обратни), в които индивидите се намират един към друг, тоест това е историческа система на определена координация, съподчинение и взаимозависимост на индивидите, като определящата роля за това са производствените отношения. При развитото обществено разделение на труда и частната собственост, единството и взаимозависимостта на индивидите приема формата на противоречия в системата „личен — обществен — колективен интерес“. Количественото натрупване на тези противоречия води до качествени изменения в системата, което още повече изостря конфликтите между производителните сили и производствените отношения до ситуация, при която властващите не могат да управляват постарому, а народа не иска вече да живее постарому, тоест до революционна ситуация за социална, научно — технологична, културна или други революции. За да избегнат този риск от възникващите конфликти, властниците се стремят чрез контрол над човешкото съзнание, методите за което са посочени в увода на книгата, периодично да ги насочват в такава посока, която е полезна за тях. Въпреки това обаче, материалното и социалното неравенство се задълбочават, властта се концентрира в малко на брой конкуриращи се едри собственици, конфликтите се задълбочават(включително и между едрите собственици) и отново и закономерно съобразно със законите на диалектиката, се стига до революционна ситуация. Казано по друг начин — властта от свръхдозирана алчност се самоизяжда! Това е един от парадоксите на властта!
	За развитието на обществото и преструктурирането му, свързано с преразпределение на властта и ресурсите, модел дава Теорията на игрите (клон от приложната математика, който изучава стратегическите математически модели и вземането на решения в конфликтни ситуации), при който властта като ефективно поведение може да използва сътрудничеството (симбиозата и синергизмът), „запазвайки взаимовръзката и единството на противоположностите с цел хармонично единство в различията.“ _(Лао Дзъ)_
	При робовладелството, феодализма, капитализма и посткапиталистическите общества (олигархически и др.) обаче, общият интерес се превръща във външна обмяна на егоистични интереси, а личната независимост се основава на вещна зависимост, като __втори__ основен източник на властта __(принуждаваща власт)__ _(Гълбрайт Джон К.)_, става собствеността или богатството, които осигуряват влиятелно положение, сигурен успех, купуване или налагане на подчинение често с негативни последици. Частният интерес на господстващата част от обществото (класа, олигархия и др.) се представя за всеобщ интерес, а държавата възниква и съществува за да закрепи това господство. Всички общности приемат формата на корпоративни илюзорни общности основани на господството на материалните условия над хората. Саморазвитието на Личността приема формата на притежаване на вещи, а самият човек става за другите вещ. Универсалният индивидуален интерес придобива формата на стремеж към всеобщо богатство, а Личността, без значение на нейните качества, става персонификация на универсалния носител на това богатство — парите, особено тяхното количество.
	__Противоположно на изложеното__, свободната човешка индивидуалност, основана на универсалното качествено развитие на Личността на субекта като __първи__ източник на властта (включително и на упражняващият власт), нейната социална страна и същност, съзнание, култура и морал, характер и темперамент _(Гълбрайт Джон К.)_, както и превръщането на колективната обществена производителност в колективен интерес и обществено достояние, позволяват приоритетните източници на власт да станат условната власт, функционираща на равнище на идеи и компенсаторната власт осъществявана чрез предоставяне на ценности като положително възнаграждение, който водят до доброволно подчинение. Съществуващите природни процеси на симбиоза и синергизъм между качествено различни организми за взаимно осигуряване на различните им ресурсни потребности, са доказателство за това. Развитието на световната икономика изчерпваща ресурсите на Земята, __обективно налага икономиката да стане ресурсно ориентирана, а не финансово и властово егоистично предозирана и токсична за обществото както е сега; основните приоритети да станат качеството на хората, а не количеството на парите им__; развитието на обществото да е към качествено нови ресурси и тяхното използване да е в колективен интерес, за задоволяване на актуалните потребности на всеки член на колектива.
	Социалното развитие, в това число и властта като социално поведение, както и развитието на всяка друга сложна вероятностна, динамична система винаги се осъществява с помощта на определени „движещи вътрешни сили“. В човешкото общество тази роля изпълняват самите хора, народните маси, като единствен колективен субект на явленията и събитията. Юридически, терминът „народ“ фиксира всички хора, живеещи на определена територия, подчинени на една обща държавно — правна политическа наредба. „Народът“ означава съвкупността от всички хора, които при условията на дадена епоха, поради своето социално положение (слой, група), могат активно да създават и защитават позициите на обществения прогрес, да действат и разрешават обективно назрелите задачи на развитието на обществото. Очевидно ръководната роля като властово поведение е на социалната група, която, освен че удовлетворява главните жизнени потребности на всички хора чрез материалното производство, но и която изразява най-организирано и целенасочено тенденциите на историческото развитие при дадена конкретна обстановка. Става ясна ролята и на __третия източник на властта__ — Организацията, характеризираща се с постоянна и широко разпространена достъпност и задължително убеждение, и свързаната с него доброволна подчиненост на целите на организацията от членовете на тази организация _(Гълбрайт Джон К.)_. Великите революционни движения в историята са винаги народни движения. Смяната на една обществено — икономическа формация с друга винаги се извършва въз основа на обективните закони на развитието и при създаването на мощен политически и социално — психически натиск от страна на народните маси, въпреки опитите на редица властващи Лидери за субективно изкривяване на обективните диалектични закони на общественото развитие, между впрочем с ограничен временен ефект. Човешката Личност, (Лидер, Мениджър) колкото властническа и харизматична да е тя, не обуславя закономерния ход на обществения прогрес. Тя само облекчава или утежнява мъките на раждането на новото в историята _(К. Маркс, Ф. Енгелс, В. И. Ленин)_.
	Друг колективен субект и обект на властта е __човешката тълпа__ (46).
	Хиляди хора, случайно събрани на публично място, без определена цел, не съставляват никаква тълпа от психологична гледна точка. В разнородната или в еднородната човешка тълпа, разумната Личност се загубва, чувствата и идеите на всички хора са отправени в една и съща посока под влиянието на конкретни емоции, разнородното се удавя в еднородното и несъзнателните качества вземат връх, всяко чувство, всяко действие е заразително до такава степен, че индивидът жертва много лесно своя личен интерес пред общия, той се превръща в див инстинктивен варварин, ентусиазиран и героичен като примитивния човек, става автомат, който не управлява сам волята си, изпада в особено състояние __(ИСС — Изменено Състояние на Съзнанието!)__, доближаващо се до хипнозата. В тълпите глупостта, а не умът се натрупва и затова тълпите имат силата само да разрушават.
	Причините, които обуславят тези специални психологични особености на тълпите, които отделните личности не притежават са:
	__1. човекът в тълпата__ получава от самия факт на множеството едно чувство на невидимо могъщество, което му позволява да отстъпи пред инстинктите, които сам не би могъл да обуздае;
	__2. съобщителността__, тоест в тълпата всяко чувство, всяко действие е заразително до такава степен, че индивидът действа в общ интерес жертвайки личния си и това е следствие от внушението;
	__3. внушението__ — пряка връзка на несъзнаваната психическа активност със средата, форма на психическо отражение, при което предимно по пътя на несъзнаваната психическа активност се създава специална нагласа към разгъване на функционалните резерви на човешката психика. Внушението съдържа едновременно информативен и алгоритмично-препрограмиращ аспект. Много често внушението е оформено словесно, но то може да постъпи у нас и по несловесен път. Внушението е чувствено въображение. Въображението е построяването в мозъка на нов информационен модел във формата на образ, представа или идея, чрез рекомбинации от съхраняваната в паметта информация. Във внушение обаче, се превръща не всяко въображение. Само емоционално наситеното въображение чувствено се възприема като реалност и затова получава силата на физиологично въздействие върху организма. При това емоциите могат да бъдат както положителни, така и отрицателни. При внушението, въвежданата информация не се възприема пасивно, а се пречупва през призмата на собствената индивидуалност. Подложеният на внушение субект винаги встъпва в ролята на съавтор на внушението, като обогатява въвежданата информация със своето собствено въображение, зависещо от степента на емоционалност, жизнен опит, култура, потребности и физическо състояние. Като фактор за внушаемостта на субекта и за осъществяването на внушението е необходима готовност за него — психологическа ориентация — специфично състояние на насоченост и готовност за удовлетворяване на възникнала потребност в конкретна ситуация. Това е във връзка с Потребностно-информационната теория за висшата нервна дейност _(Симонов П. В.)_. за актуалните потребности, които са определящите причини и движеща сила за човешкото поведение. Изключително значение за внушаемостта на субекта има и несъзнателното подражаване на социалната микросреда, изразяващо се в представи, емоции, усещания и действия — така наречената конформност (например пасивност или паника на тълпата; мода и др.). По този начин внушението е производно на въображението, психологическата ориентация и конформността. Те образуват психологическата структура на внушението.
	При организация на поведението предизвикано чрез внушение, в мозъка информация за реалната ситуация не постъпва. Аферентната сигнализация, противоречаща на внушението е блокирана от процес на задържане. За това способства ярко изразена емоция, без която внушението е невъзможно. Внушението заобикаля началния стадий на поведенческия акт „аферентен синтез“. Така се създават условия, когато информацията (в т.ч. и лъжливата) предадена чрез словото, думата (начин на кодиране на действителността и на предаване на информация, тоест важно е не само какво и кога се говори, но и как се говори), не може да бъде опровергана. Тя се възприема като чувствена реалност. За поведенческия акт се формира „акцептор на действието“, съдържащ програма от реакции и нейния чувствен еквивалент, който после се потвърждава от санкциониращата обратната аференция, в т.ч. и мозъчните системи за самонаграждаване чрез удоволствия. През това време съзнанието на човека е напълно запазено и затова всички други поведенчески актове остават адекватни на реалната действителност. Запазването на съзнанието е характерна особеност на внушението в будно състояние. Функционалната система _(П. К. Анохин)_ организирана чрез внушението, работи в автономен режим. Тя функционално е разединена, изолирана, от останалите мозъчни образувания. Това става причина за физиологично и психично раздвояване, особено характерно за внушението. Потискането на постъпващата информация от реалната действителност, става причина за това, че материалът за реализация на внушението е само запаметения жизнен опит. На човек извън неговия жизнен опит нищо не може да се внуши. Улесненото извличане от паметта на информация при внушение, позволява да се спомнят и възпроизведат отдавна забравени ситуации и форми на поведение, например при възрастова регресия (47).
	Индивидите в тълпата губят всякаква воля и инстинктивно се обръщат към този, който я притежава и който знае как да направлява тълпата. Индивидуалността или качествата на __водача (лидера)__ — качества на ума, изказа, моралната убеденост, силната воля (времена или трайна), физиката, действеността, способността да убеждаваш или да внушаваш доверие, вярата в собствената си правота и изключителност (харизма), създадени и обосновани до голяма степен чрез самовнушение, им помага да постигат главната цел и най-голямата сила, чрез която да властват над тълпите — __вярата__ — било религиозна, политическа или социална, вяра в някоя личност, дело или идея, която прави човека роб на своите мечти и особено податлив на внушение. Могъществото на водача на тълпата е силно деспотично и точно по тази причина то се налага, водачът е фактора обединяващ в дадения момент тълпата. Не актуалната потребност от свобода, а нуждата от покорност е преобладаващата потребност на тълпите. И водачите постигат това с бързи, но нетрайни внушения базирани на примера, или по-бавни, но много по-трайни внушения на идеи, социални теории и др. чрез __методите__ на уверението (кратко, видимо, без доказателства), повторението (втълпяване в подсъзнанието, където се изработват мотивите на действията) и съобщението (информация за събития направляваща мисленето на хората в една посока и пораждащо подражанието). Познаването (интуитивно или съзнателно) на причините, които обуславят специалните психологични особености на тълпите, социалнопсихичес-ките механизми за въздействие и тяхното използване (интуитивно или съзнателно) в методологията на властта в системата „власт — психично явление — поведение — източници на власт“, е древно изкуство (в т.ч. и лечителско) насочено към манипулиране предимно на възприятията и емоциите на тълпите включително и чрез звуково — ритмични или психоактивни продукти от растителен, гъбен и животински произход, което се използва масово и до днес с цел власт чрез контрол върху съзнанието и социалното поведение(48).
	__Пример__ за съвременното приложение на този властови инструмент, при който нарушаването на структурите, връзките между тях и процесите в нормалното функциониране (тоест оптимална адаптация за удовлетворяване на актуални потребности) на дадена система е чрез предозиран ефект от средства, действия или бездействия, тоест нейното „отравяне“ е т.н. съвременна __„хибридна война“ като „продължение на икономиката и политиката с други средства“ в борбата за власт__ — широк спектър от методи и действия (политически, икономически, информационни, хуманитарни и др.), сред които военната сила е малка част, изпълнявани съгласувано в името на дългосрочни цели. Средствата за това са парите, търговията, корупцията, помощите при налагане на определени условия и влияние, „цветните революции“, въвличането на организираната престъпност като инструмент, мрежовите структури в обществото, които служат за въвличане на гражданите в протестни действия, минимизиране и изкривяване на образованието на децата, преходът към демокрация като нова вяра в пост социалистическите общества, който се превърна единствено в криминално рушене и заграбване на общата собственост от „хибридни малцинства“ налагащи се като „елит“ и т.н., и всичко това съчетано с огромно токсично предозиране на всепозволеност и безнаказаност на извършителите и вдъхновителите от „господстващия елит“.
	Тоест __Човешкото общество__ от демократичен колективен субект и обект на властта, от конкретна обществено-икономическа формация обхващаща общественото битие, общественото съзнание, производителни сили, производствени отношения, икономическа база, обществена настройка и диалектически неизбежните революции, __да се превърне__ в друг колективен субект и обект на властта — __човешката тълпа__, в която индивидите губят всякаква воля и икономическа логика, и инстинктивно, чрез вяра, се обръщат към този, който я притежава и който знае как да властва и направлява тълпата — __водача (лидера) представител на елита!__ Известна практика още от Асиро-Вавилония и Египет, от Римската империя, от Европейското Средновековие.
	Понятието „елит“ и теорията за „елита като властваща и управляваща класа“ са формулирани в края на ХІХ и началото на ХХ век от италианските социолози Вилфредо Парето и Гаетано Моска. Те постулират елитарността във всяко общество, което неизбежно се разделя на властващо, богато (без значение как е забогатяло, важното да е успяло максимално в това), организирано и по наследство превъзхождащо другите малцинство, и зависимо, подчиняващо се и неспособно на самоорганизация болшинство от по-низши физически, интелектуално и нравствено хора (роби, тълпа!), поради естествената природа на човека и обществото. Вместо класовия подход на Маркс с неговия конфликт между експлоататори и експлоатирани, Моска и Парето казват, че двигателя на общественото развитие е борбата за политическа власт между доминиращия и конкуриращият му политически елити, при което чрез вътрешна циркулация се обновява състава на политическия елит. При това основата на общественото развитие не е икономиката, а политиката и като следствие от това — трансформацията, а не смяната на елита (49, 50).
	Става ясна __взаимната обвързаност__ в системата „Власт (Imperium)“ между __психичното явление__ (психо-физиологичната личностна субективна потребност за властване, особено за „елита“, подкрепяно положително от мозъчните нерво-химични системи за самостимулация чрез удоволствия, при което цел на властта става самото властване) и __социалното поведение__ (процес на личностно или групово властване, като обективна социална потребност свързана с конкуренцията в човешкото общество). Чрез тази обвързаност Аз-ът най-пълно разкрива и осъществява стремежа си към оценяване и израстване, но губи в желанието си за разбиране и несамотност. __Това е вторият от токсичните парадокси на властта.__ Както обосновахме по-напред, Страхът от загуба е първият от токсичните ефекти на властта.


>>	3. Токсикология на Властта.

>>>	3.1. Човешкото поведение — мишена на властта. Психотропни фитопсихофармакологични препарати и растения за тях. Примери чрез собствени продукти

	Биохимичната и психо-физиологичната основа на властта закономерно водеща до __токсиномания__ с психична зависимост, физическа зависимост, толеранс и абстинентен синдром, принуждава властника да властва и да не може да се откаже от властта. Това много често му налага използването на психотропни препарати и растения за тях от групата на психостимулаторите и психомиметиците, и като противодействие след тях — транквилизатори, седативи и алкохол. __Това е трети токсичен парадокс на властта.__
	Използването, без ефективен обществен контрол като обратна коригираща функци-онална връзка, на различни средства от източниците на власт и за трите й вида (принуждаваща, условна и компенсаторна) често предозирано и при прилагане на принципа „целта оправдава средствата“, е __четвърти токсичен парадокс на властта__, който целенасочено превръща властниците в политико-икономически „олигархичен елит“, а обекта на властта в „роб“ или „тълпа“.
	__Петият токсичен парадокс на властта__, са психосоматичните заболявания, в чиято основата лежат органични изменения в органите, възникнали по схемата: „психични промени → вегетативни нарушения→ структурни изменения“. В тази насока най-характерни са сърдечно-съдовите заболявания (функционални психокардиологични разстройства; исхемична болест на сърцето; хипертонична болест често комбинирана с атеросклероза). Въпреки това много хора се стремят към властта.
	Регулирането, управляването и преживяването на психичните явления и поведение в отделния човек, в обществото, в тълпата — обекти на властта, с цел упражняването върху тях на власт от властниците — субекти на властта, е древно изкуство (в т.ч. и лечителско) до голяма степен интуитивно и емпирично в древността, когато то е било насочено към манипулиране предимно на възприятията и емоциите в отделния човек и в тълпата чрез религиозни внушения, чрез звуково-ритмични и светлинни въздействия, и чрез психоактивни продукти от растителен, гъбен и животински произход, а при необходимост и до премахване на неудобния за властника човек (51, 52, 53).
	Днес, това древно изкуство е съвременно научно — приложно направление на психологията, психиатрията, социологията, политиката, неврофизиологията, психофармакологията, фитопсихофармакологията, токсикологията и фитотерапията, свързани с човешкото съзнание и поведение, обединени чрез био-психо-социалният системен холистичен подход. В тази посока е и Фитопсихофармакологията на човешкото поведение (54).
	Изложеното до тук поставя във фокуса на системата: „власт — психично явление — поведение — източници на власт“ психичните явления и човешкото поведение, както и функционалните връзки между тях в процесите на активно взаимодействие между Личността и Социалната среда чрез средства от източниците на власт.
	От тази гледна точка __токсикологията на властта__ може да се фокусира върху някои психични методи и средства от минерален, животински, растителен, гъбен и микробиален произход, използвани в процесите на контрол и целенасочено управляване на човешкото съзнание и човешкото поведение и емоции включително по целесъобразност за властника и до летален изход. В тази връзка особено важни думите на _Парацелз_: „Dosis sola factit venenum“ — „Дозата сама прави отровата“.
	Тъй като в повечето случаи от древността, а и до днес, интересите на субекта на властта и на обекта на властта са различи и антагонистични, логично е методите и средствата за упражняване на власт от субекта и върху обекта на властта да са различни, по-явни или по-прикрити, едновременно или последователно използвани, но при всички случаи насочени към индивидуален и масов контрол на човешкото съзнание и човешкото поведение и емоции както при субекта на властта, така и при обекта на властта. Това налага паралелното разглеждане на видовете и действията на тези методи и средства по отношение на субекта и на обекта на властта.
	Според нас, от гледна точка на Синергетиката (съвременна теория за сомоорганизация на системите), __Човешкото съзнание е психично явление__, което чрез образуване на понятия и образи, и опериране с тях по определени правила, създава и поддържа холографски енерго-информационни и емоционални взаимовръзки между отворени неравновесни материални структури, свързани във функционална система от системообразуващ фактор — удовлетворяване на актуални човешки потребности.
	__Човешкото поведение е начин на съществуване__ на живия организъм, на Аз-ът, на обществото или тълпата като колективни субекти и обекти на властта, на реагирането им на външни стимули и на напрежения, които възникват в тях при когнитивния дисонанс, тоест противоречия между принудително изпълнявани действия при определени социални условия и потребностите на човека или на хората, водещо до отрицателни емоции.
	Човешкото поведение е процес на активно взаимодействие между личността и социалната среда, активна дейност, понякога изразявана и чрез „бездейственост“ (т.е. психическа активност на личността свързана със силата и продължителността на процеса вътрешно задържане), свързан с ценностните ориентации на личността към различни обекти, цели и средства за тяхното реализиране. __Функционалната единица на поведението е поведенческият акт, който според нас, във всеки един от петте си стадии, е основната мишена на токсикологията на властта.__ Поведенческият акт започва с нарушаване на равновесието вътре в организма и завършва с неговото възстановяване (свързан е с неосъзнат или осъзнат въпрос „Защо?“ е необходимо нещо да се прави).
	От физиолого-кибернетично гледище в __поведенческият акт__ като „единица“ на дейността, се разграничават пет основни стадии:
	__1.__ аферентен синтез — приемане и преработка на информацията, предшестваща вземането на решение, необходима за организиране на най-адекватен при дадените условия приспособителен акт — кой, защо, какво, кога, как, къде, колко да се прави? Според нас, психо-физиологичните му механизми са Доминантата на Ухтомски и условният рефлекс, които се допълват образувайки единен интегративен комплекс — функционална организационна единица на поведението. Доминантата на Ухтомски е временно господстваща рефлекторна физиологична система, функционално обединяваща различни нервни центрове от гръбначния мозък, подкоровите структури или кората на главния мозък, със задължително първично огнище на възбуда в един от отделите на централната нервна система, насочваща работата на нервните центрове в дадения момент и определяща вектора на поведение. Формираната Доминанта има четири типични свойства: устойчива възбуда, повишена възбудимост благодарение на която възниква основното свойство на доминантата, а именно — способност към сумиране на най-различни дразнения с участието на хипокампа в мозъка можещ да реагира на сигнали с малка вероятност на реализация, и изразена инерционност. Синтезът между механизмите на Доминантата и тези на формирането на условния рефлекс дава двата фактора необходими и достатъчни за целенасоченото поведение: първият — неговият активен, творческо-изследователски характер (от доминантата) и вторият — точното съответствие на обективната реалност (от утвърдения тясно специализиран условен рефлекс). В състава на аферентния синтез влизат като компоненти: доминираща мотивация, обстановъчна аференция и паметта.
	__2.__ формиране на действието и на „акцептор на действието“ — апарат за предсказване и оценка на резултатите от действието преди извършването му (кой, как, защо, колко?), съгласно функционалните системи на _П. К. Анохин_.
	__3.__ резултати от действието свързани с обратната аференция (какво?).
	__4.__ обратна аференция между действието и ефекта от него — поведенческият акт става стройна система заедно с оценката на резултатите от действието в акцептора.
	__5.__ „разсъгласуване“ между цел и получен резултат, при което емоционалният фактор „удовлетвореност — неудовлетвореност“ е допълнителен стимул за търсене на нови, по-адекватни цели на програмата за аферентно действие. Биохимичният и фармакологичен механизъм за това са Мозъчните неврохимични системи за самостимулация чрез удоволствията — инструменти на еволюцията чрез „награда“ за целесъобразен и полезен за оцеляването и развитието избор или чрез „наказващите“ отрицателни психосоматични сигнални реакции, превърнали се от физиологични реакции (стрес) в мотивационни доминанти и състояния (дисстрес), водещи до психосоматичен риск и дезадаптация.
	Според нас, управляването на поведенческия акт при всички случаи трябва да започва с пренасочване и намаляване устойчивостта и силата на повишената възбудимост в рефлекторните системи в мозъка от съществуващата Доминанта на Ухтомски, последвано от целево създаване на нова Доминанта, разположена най-напред на нивото на временна координация на функциите — в периода на т.н. „еластичност на ЦНС“. Инструментът за това е холистичният подход, включващ и фитопсихофармакологичните комплексни препарати с възможност за едновременно регулиране на задръжните и възбудните процеси в мозъка. При това „дейността на човека се определя от доминантните тенденции в структурата на личността“ _(Е. Фромм, 1990)_, а „целостността на личността _(К Г. Юнг)_ е постигната, когато главните двойки противоположности са относително разграничени, т.е. когато двете части на цялостната психика, съзнание и несъзнавано, са свързани една с друга и са в активна връзка по пътя към индивидуация“. Нервнофизиологичните механизми за това доминиране са свързани също с Доминантата на Ухтомски.
	Човешкото поведение е сложен психо-био-социален процес, затова от огромно практическо значение е поетапното психо-физиологично разбиране, оценяване и регулиране на поведението. В това се крие принципната невъзможност за създаване на един регулатор — „панацея“ за много различни видове поведение едновременно, или за един вид поведение в различни условия. Обективно е необходим холистичен подход, обхващащ както средствата на психотерапията, хипнозата, самовнушението, автогенния тренинг и физиотерапията, така и препарати за поетапно пренасочване и намаляване устойчивостта и силата на съществуващата доминанта и създаване на нова. Такива много важни и сравнително безвредни са фитопсихофармакологичните препарати (и растенията за тях) въздействащи на централната нервна система и периферната нервна система, и модифициращи (чрез невротрансмитери, невромодулатори, хормони и ензими) възприятията, чувствата, мислите и поведението. За фитопрепаратите от значение е правилният подбор на растенията и технологиите за производство им от тях, което е възможно и оптимално само чрез „фармакотаксономичния“ метод, базиран на системния подход (54).
	Паралелното разглеждане на видовете и действията на фитопсихофармакологичните препарати (и растенията за тях), и на методите за прилагането им по отношение на субекта и на обекта на властта, е дълго скривана информация в древността даваща власт на жреци, шамани, религия и властници. Днес това е __фармацевтична наука__.


	__Основни мишени на фитопсихофармакологичните средства__ за управляването на психичните системи в човека и неговото поведение са централната нервна система (ЦНС) и периферната нервна система — соматична (за скелетната мускулатура и двигателните функции) и вегетативна (автономна, за растежа на организма, регулира функциите на вътрешните органи и участва в поддържането на хомеостазата; функционално и морфологично е свързана с ендокринната система) с нейните два раздела от симпатикови и парасимпатикови нерви, образуващи по хода си ганглии. Симпатиковите и парасимпатиковите нерви са функционални антагонисти и органите, които са свързани едновременно и с двата раздела при разделното дразнене на нервите реагират противоположно.
	Предаването на нервните импулси за центробежните нерви чрез невротрансмитерите в синапсите в ЦНС, периферните ганглии и от нерва към органа, е чрез: ацетилхолин (в синапсите на парасимпатиковите неврони, във вегетативните ганглии и в нервно-мускулните синапси, като постсинаптичните холинорецептори са М и N-йонотропен);
	норадреналин и адреналин (в синапсите на симпатиковите неврони), и за ЦНС; освен тях се включват и серотонин, допамин, гама аминомаслена киселина и др. (55).
	_Холиномиметичните средства_ с пряко (Arecoline, Pilocarpine) и непряко (антихолинестеразни средства, Galantamine, Physostigmine и др.) действие, имитират ефектите на парасимпатиковите импулси.
	_М-холинолитиците_ (Atropine, Scopolamine и др. атропиноподобни средства) блокират постсинаптичните М-холинорецептори в ефекторните (изпълнителните) органи и пресинаптичните М-холинорецептори в адренергичните синапси, в резултат на което се получават косвени ефекти на възбуден симпатикус.
	_N{sub}1{/sub} — холинолитиците блокират N{sub}1{/sub}_ — холинолинергичните рецептори във вегетативните ганглии–симпатикови и парасимпатикови и понижават артериалното налягане и секрецията на солна киселина в стомашния сок (Hexamethonium и др.)
	Адренергичната медиация обхваща ефекторните (изпълнителните) клетки и се извършва чрез норадреналин и алфа — и бета — адренорецептори. _Адреномиметиците (симпатикомиметици)_ са с пряко действие (агонисти на адрено-рецепторите в постсинаптичната мембрана на ефекторните органи — антихипотензивни средства) и с непряко действие (навлизат в аксоплазмата и изтласкват катехоламините норадреналин, адреналин и допамин от техните депа — Ephedrine).
	_Адренолитиците (антиадренергични средства, симпатиколитици)_ блокират предаването на нервните импулси от адренергичните неврони към ефекторните органи по различни механизми. Те са алфа-блокери (Dihydroergothamine и др.), бета-блокери (Atenolol), средства повлияващи катехоламиновите депа (Reserpine).
	Относно фитопсихофармакологичните препарати (и растенията за тях) можем да посочим като __пример__ (по целесъобразност от гледна точка на властника, лидера):
	__от една страна__ като мишена на властта при първи и втори стадий на поведенческия акт — фитопсихофармакологичните препарати (и растенията за тях) повишаващи работоспособността на субекта на властта (властника, лидера) чрез въздействие върху функционална система състояща се от три подсистеми — информационна, енергийна и мотивационна — възбуждащи растения и препарати от тях: стимулатори на централната нервна система–психоаналептици; на сензорните системи; на сърдечно-съдовата система; общо укрепващи и тонизиращи фитопрепарати и растения за ендокринната система; за сърдечно-съдовата система-кардиотоници; биогенни стимулатори; витамини; психозомиметици и др. Психостимулантите (психоаналептици) повишават умствената и психическа работоспособност и настроението, действайки чрез адренергичните или холинергичните механизми, или пряко чрез клетъчната обмяна. Чрез психозомиметиците се мобилизира неосъзнаван материал; __и от друга страна__ като мишена на властта при трети, четвърти и пети стадий на поведенческия акт, като въздействията са върху обекта на властта и са главно върху емоции, воля, психотропните фитопсихофармакологични препарати (и растения за тях) — невролептици (антипсихотици); антидепресанти; транквилизатори (анксиолитици); психомиметици; наркотици; за пренасочване и намаляване устойчивостта и силата на съществуващата Доминанта на Ухтомски в мозъка на обекта или обектите на властта, последвано от целево създаване на нова Доминанта, примерно чрез религиозни секти, чрез целенасочени промени в образователната система на децата, чрез легализиране на марихуана и др. вещества създаващи зависимости за масово използване, чрез добавяне на хормонални или ендокринно повлияващи вещества в храните и напитките (глутамат, растежни хормони, антибиотици) чрез „чалга“ култура основана на псевдоценности, неправилна или неспазвана лекарствена политика и т.н.
	От гледна точка на _З. Фройд_, невролептиците (психолептици) имат блокиращо действие върху допаминергичните системи, водят до изчерпване (отлив) на психичната енергия (либидото), а основната личностнова структура се измества от параноидна към манийно-депресивна. Антидепресантите (имат антихолинергични ефекти и механизъм на действие свързан с трансмисията на норадреналина и серотонина), изместват посоката на агресивността от „към себе си“ (както е при меланхолията), „към другите“ (както е при манията). Чрез транквилизаторите се стига до известно разтормозяване, мобилизиране на „материал от подсъзнанието“, както и ограничаване властта на „свръхАз-а“, улеснява се трансферът, а главни защитни механизми стават регресията, отричането и проекцията, редуцирането на страха.
	Вижда се пряката връзка между психотропното действие на психофармакологичните лекарства и емоционалните и инстинктивни вътрешно-конфликтни реакции на „Аз-ът“, както и възможностите за тяхното психотерапевтично повлияване. Ако обаче тези реакции на Аз-а са в нормално, респективно непсихотично състояние, то действието на посочените групи средства е съвсем различно и неспецифично (психотропно), цялостно успокояващо и изравняващо, стабилизиращо, забавящо динамиката. Например невролептиците (фенотиазини) редуцират повишеното ниво на психо-физиологичната активност и реактивността спрямо стимули (мотивации, потребности). Действието на психофармакологичните средства (в т.ч. и от растителен и биологичен произход) може качествено да се модифицира, дори до напълно противоположно, в зависимост от дозата, времето и начина на въвеждане и други фактори, включително характера на личността. Това е особено важно при тяхното прилагане за създаване, изучаване, управляване и използване на „изменените състояния на съзнанието“ (ИСС).
	Психотропните фитопсихофармакологични препарати и растения за тях са подредени според фармакологичното действие на съдържащите се в тях биологич-но-активни вещества в следните групи (55):


	__І. Групата на психостимулаторите__ наричани още психотоници, психоаналептици, психоенергетици, централни стимуланти (56) обхваща разнообразни химически съединения с общите свойства да отстраняват чувството на умора, да подобряват умствената и физическата работоспособност, да повишават настроението, но без да имат истински антидепресивни свойства. Повечето от психостимулантите подобряват условнорефлекторната дейност с преобладаване на възбудния процес. Това им действие ги прави удачни за използване при създаването на нова, определяща вектора на поведение целесъобразна доминанта. При по-големи дози обаче, се достига до потискане на условните рефлекси поради настъпване на задпределно потискане; двигателната активност се засилва, както и възбудимостта и готовността за реагиране. При употребата им сънят се разстройва и настъпва понижение на апетита. Те само мобилизират резервните сили на организма, без да отстраняват необходимостта от почивка. Прилагането им при ежедневна умора и непсихотична потиснатост на настроението е вредна и може да доведе или до привикване (наркомании) или (по-често) до състояние на абсолютно изчерпване на физическите (в т.ч. и значително спадане на теглото) и психическите сили (вкл. до смърт) на лицата, които ги приемат (57). Ето защо важен детайл при употребата им е срокът за който могат да се използват, дозировката и нагласянето им спрямо индивидуалните циркадни цикли, както и предварителната подготовка и правилна нагласа за ефективно използване на ефектите им в ограничения времеви диапазон.
	Особено удачни за използване при създаването на нова, определяща вектора на поведение целесъобразна доминанта са някои холиномиметици (растителните-галантамин и физостигмин; аминопиридин и прекурсори на ацетилхолина-деанол), както и ноотропните средства и средствата на метаболитната терапия — „еуметаболизаторите — стимулиращи функцията и обмяната на нервната клетка“: аминалон; пирацетам; прамирацетам; пиритиоксин; меклофеноксат; Фитопрепарат"FAE" — собствен патент за изобретение __BG № 60639 В1 /1997__; алкалоидът Винкамин от Vinka minor L., Apocinaceae; Винпоцетин (Кавинтон); Ницегролин; Оротова киселина; Никотинова киселина(vit.PP); Органични киселини; Рибофлавин(vit.B{sub}2{/sub}); Токоферол(vit.E); Полиненаситени мастни киселини(vit.F).; и др. (58).
	_Ноотропите_ не променят пряко емоционалната активност на ЦНС, но оказват стимулиращо влияние върху трофичните и енергетичните процеси — основа на психичната адаптация и така косвено оптимизират емоционалната реактивност. Някои са структурни аналози на гамааминомаслената киселина. Те се отнасят към психотропните средства на метаболитната терапия. Имат ГАМК-миметичен ефект. Действат тонизиращо върху ЦНС, подобряват метаболизма на нервните клетки, облекчават възстановителния период след функционалното натоварване, оказват защитно действие върху нервните клетки при въздействие на хипоксия и различни токсични фактори. Ноотропите подобряват интегралната дейност на мозъка, процесите на обучението и паметта, вниманието и мотивацията, най-вече чрез активиране на окислителното фосфорилиране в митохондриите и стимулиране синтезата на ядрена рибонуклеинова киселина, която има пряко отношение към синтезата на макромолекулите в неврона. Ефектът им се проявява след продължително (многомесечно) използване, което наред с посочените им фармакологични свойства, позволява използването им за оптимизирание през цялото време на психо-физиологичния процес на пренасочване и намаляване устойчивостта и силата на съществуващата доминанта и създаване на нова, определяща вектора на поведение целесъобразна доминанта съгласно ценностната система на конкретния индивид или общество.
	Растителни ноотропи: Женшен (Panax ginseng C.A.Mey); Златен корен (Rhodiola rosea L.); Maackia amurensis = Cladrastis amurensis Rupr. Et Maxim.; Зимзелен (Vinka minor L., Apocinaceae).
	_Растенията за фитопрепарати_ — стимулатори на централната нервна система, които облекчават предаването на импулсите в междуневронните синапси и отслабват процесите на задържане в централната нервна система, или блокират действието на задръжните медиатори — глицин (в постсинаптичните нервни окончания на гръбначния мозък, при което се повишава рефлекторната възбудимост на гръбначния мозък водещо до тонизиране на скелетните мускули и на гладките мускули на вътрешните органи и подобряване на трофиката им), таурин, гамааминомаслена киселина-ГАМК, са: алкалоидо-съдържащите семена от Strychos nux-vomica L., Loganiacae; Securinega suffruticosa Pall.; Челядник (Echinops ritro L., Echinops sphaerocephalus L.) (59).
	_Тонизиращи растения за фитопрепарати с бета-адреностимулиращо кофеиноподобно действие_: Психостимулиращият ефект на кофеина се дължи на пряко възбуждащо действие върху кората на главния мозък и ретикуларната формация. Той е по-силен при слаб тип нервна система и състояние на изразена умора. Кофеинът, измествайки конкурентно задръжния медиатор аденозин от пуриновите (аденазинови)рецептори, възбужда ЦНС. Внезапното му спиране позволява на аденозина да свърже всичките си рецептори и да предизвика задържане в ЦНС и абстиненция под формата на депресия, сънливост, умора, понижаване на артериалното налягане и др. Растенията са: Китайски чай (Camellia sinensis = Thea sinensis L.); Coffea arabica L.; Theobroma cacao L.; Cola acuminata Schott.et Endl.; Ilex paraguariensis = Ilex Mate St. Hil.; Бодливолист джел = Кошличато-бодлива зеленика (Ilex aquifolium, Aquifoliaceae).
	_Растения с адреномиметично, стимулиращо, действие, съдържащи норадреналин и други катехоламини или ефедрин_: Тлъстига, Тученица (Portulaca oleracea L.); Ephedra equisetina Bunge; Ефедра (Ephedra distachya L.); Sida spinosa L.; Копитник европейски (Asarum europeum L.); Asarum Seiboldii Miq.; Majanthemum bifolium L., F.W. Schmidt; Магарешки бодил, Гинер (Onopordum acanthium L.).
	_Растения — аналептици притежаващи н-холиномиметичен ефект_: Лобелия (Lobelia inflata L.); Багрилна жълтуга (Genista tinctoria L.); Thermopsis lanceolata R.BR.
	_Растителни психостимулатори и адаптогени_: Адаптогените (60, 61) са високоефективни лекарствени средства, хранителни добавки и функционални напитки за здрави хора, повишаващи неспецифичната съпротивляемост на организма и увеличаващи неговата устойчивост към различни неблагоприятни въздействия. Те са слабо токсични, с голяма терапевтична ширина и не предизвикват пристрастяване и привикване. Още след първите им приеми се подобрява самочувствието, повишават се умствените, физическите и сензорните възможности на организма, което рефлектира директно върху човешкото поведение. За растителните адаптогени е свойствен принципа на нормализация, тоест те възстановяват до норма изменените функции в организма, в съгласие с общия биологичен закон: „слабите дразнения възбуждат жизнената дейност, средните по сила дразнения я засилват и подпомагат, а силните дразнения я потискат“. В тази посока съпосочно работят информационната (от органите на чувствата от околната среда), и мотивационната подсистеми, докато енергийната (оптимизиране на хранене и дишане) в началото също е съпосочна, но при настъпване на умора понижава действието си. Това е така, защото чувството за умора е „биологичен сигнализатор за временно влошаване на функционалното състояние на организма“ _(А. А. Ухтомский)_ изискващо възстановителни адаптационни процеси закономерно протичащи в автовълнов режим, както при специфичната, така и при неспецифичната адаптация. Доказано е, че адаптацията към действието на растенията е вълнообразен процес, от което следва, че действието растителните биологично-активни вещества върху човешкия организъм може да бъде противоположно в зависимост от времето, срока и фазата на адаптация на организма при прилагането им (хронофитофармакология и хронофитоергономика). Освен това, от особено важно значение е спазването закономерностите при прилагане на растителните биологично-активни вещества за синергизъм и антагонизъм както помежду им, така и с лекарствената или като хранителна функционална добавка (напитка) форма, и пътя на въвеждане, тоест биофармацевтичните принципи (62). Растителните адаптогени модулират селективно функционирането на допаминергическите структури чрез инхибиране на КОМТ, инхибират прекисното окисление на липидите чрез неферментативна антиоксидантна система, защитават от изтощение системата „хипофиза — кора на надбъбреците“ и влияят на образуването на пептидните хормони. В резултат адаптацията се проявява на структурно клетъчно ниво. Адаптогените увеличават активността на почти всички акупунктурни канали (особено на бъбреците и пикочния мехур, отразяващи състоянието на надбъбречните жлези и хомеостатичните възможности на организма) и на биологично-активните точки, представителни за хипоталамо-хипофизарно-надбъбречната система, тоест те са стресори и афродизиаци, които напрягат адаптационните механизми при спокоен или нормално трениращ организъм (с намаляващ ефект в редицата: Rhodiola rosea, Leuzea carthamoides, Schizandra chinensis, Panax ginseng), но при астенични състояния, претренираност или други функционални отклонения от нормата те ги нормализират, т.е. проявяват ефективно адаптационният си дозозависим ефект, като ефекта им по сила е в противоположна последователност.
	_Растенията за адаптогенни фитопрепарати са_:
	Манджурска аралиа (Aralia mandshurica Rupr. Et Maxim.); Aralia Schmidtii; Женшен (Panax ginseng C.A.Mey); Echinopanax elatum Nakai; Codonopsis pilosulae Naunfeldt.; Левзеа (Rhaponticum carthamoides Willd.); Китайски лимонник (Schisandra chnensis Turcz.); Бръшлян (Hedera helix L.); Hedera colchica C. Koch.; Rhododendron Adamsii Rehd.; Златовръх (Rhodiola rosea L.); Rhodiola algida Fisch. Et Mei.; Sterculia platanifolia L.; Елеутерокок (Eleutherococcus senticocus Rupr. et Maxim); Невен (Calendula officinalis L.) (63).
	Един от най-добрите фитопсихостимулатори с адаптогенно и тонизиращо действие е схизандринът — лигнан от __Schisandra chinensis Baill — Magnoliaceae (Китайски лимонник)__ (64). Ние експериментално доказахме, че при нашите агроекологични условия отглеждането в България на Schisandra chinensis Baill — Magnoliaceae Китайски лимонник, е възможно в райони с надморска височина от 150 до 750 м. при гъстота на посева 1000 растения за 1 декар. При това е възможно използването за промишлена дрога на вегитативната маса от стъбла и листа след втората — третата година, вместо да се чака петата — шестата година плододаването му.
	Добивът на екстракт е 1,5–2% от сухата вегитативна маса, като екстракта съдържа 22% схизандрин и ориентировъчна денонощна доза за възрастен човек е от 1 до 3 гр. екстракт.
	Растителните адаптогени и реадаптогени са много подходящи за квалифицирано използване през целия период на пренасочване и намаляване устойчивостта и силата на съществуващата доминанта и създаване и затвърдяване на нова, определяща вектора на поведение на човека.
	Изучаването на традиционната медицина от страните на Източна Азия с помощта на компютърен анализ (65), при различни заболявания, определя комплекс, съчетания от растения („ядро“ в билковите рецепти), даващи специфичното действие (според сумата от симптоми или синдроми) на предписанията при заболяванията, в случая на нервната система.
	За __китайската медицина__ този комплекс обхваща:
	Panax ginseng C.A.Mey; Poria cocos Wolf; Zizyphus jujuba Mill.; Rehmannia chinensis Libosch.;Angelica sinensis Diels; Scrophularia oldhamii Oliv.; Polygala tenuifolia Willd.; Schisandra chinensis (Turcz.) Baill.; Ophiopogon japonicus (L.f.) Ker-Gawl.
	За __корейската медицина__ този комплекс обхваща:
	Areca catechu L.;Citrus auranthium L.;Glycyrrhiza glabra L.; Perilla frutescens (L.) Britt.
	За __японската медицина__ този комплекс е от:
	Astragalus membranaceus Bunge; Atractylodes japonica Koidz. Et Kitam.; Ligusticum acutilobu; Siebold et Zucc.; Paeonia lactiflora Pall.; Panax ginseng C.A.Mey.; Rehmannia chinensis Libosch. = Rehmannia glutinosa (Gaerth.) Libosch.


	__ІІ. Група на психомиметичните вещества.__ Днес растенията съдържащи __психоактивни — психомиметични вещества__, които въздействат на централната нервна система, променят възприятията, настроението, чувствата, мислите и поведението на човека предизвиквайки Изменени състояния на съзнанието и могат да предизвикат __наркотична зависимост__, са добре проучени след повече от 3500 годишна употреба.
	_Психомиметичните средства_ — централните холинолитици действащи като антагонисти върху М-рецепторите на невротрансмитера ацетилхолин и предизвикващи делириум, използван от лечители, шамани и магьосници в древността — атропин, l-хиосциамин, скополамин от татул, беладона, мандрагора; _адреномиметици_, променящи нивото на някои катехоламинови невротрансмитери в мозъка и преди всичко на допамина, с което активират „възнаграждаващата система“ — опиев мак (опиум, хашиш, морфин), канабис (тетрахидроканабинол), амфетамин, кокаин, тирамин, инхибиторите на МАО;
	_индоловите халюциногени_ свързани и със серотониновата обмяна, съдържащи съставки от типа на ЛСД (в мораво рогче Claviceps purpurea, грамофонче Ipomoea purpurea);
	_триптаминовите халюциногени_ (ДМТ-диметилтриптамин) — от Acacia simplicifolia кора — 0,86%, Pilocarpus organensis 1,06%, Diplopterys carberana-листа и др., и _псилоцин и псилоцибин_ — от пандемичната гъба (Psylocibe cubensis — разновидност от Panaeolus и Stropharia cubensis) — постсинапнични агонисти на множеството серотонинови рецептори в различните отдели на мозъка;
	_бетакарболините_ — хармин и хармалин от зърнеш, седефче Peganum harmala, които са ензимни инхибитори и позволяват натрупването на ДМТ, поради което се комбинират с него в амазонския чай „аяуаска“;
	_индолов алкалоид ибогаин_ — с халюциногенни и афродизииращи, активиращи феромоните свойства от кората на корените на два вида африкански дървета — Tabernanthe iboga и Tabernamontana;
	_салвинорин А_ — дитерпен с 23 въглеродни атома и без азотен атом, агонист на капа-опиоидните рецептори, от листата на Salvia divinorum; и много други.
	Изхождайки преди всичко от фармакологичните качества на веществото може да се направи следната __класификация на наркотичните зависимости__: от типа на опиума и опиевите производни; от средства от барбитуров тип, транквилизатори и ненаркотични аналгетици; от типа канабис; от алкохолен тип; от психостимуланти (амфетаминов, кокаинов и кхат тип); от халюциногенен тип; от никотинов тип (66).
	Подробна информация за това може да се намери във: (67, 68, 69, 70, 71, 72, 73, 74, 75, 76, 77, 78, 79, 80).


	__ІІІ.__ За групата на невролептиците (81) действащи предимно върху централната нервна система, е характерно да предизвикват състояние на безразличие към околния свят с потискане на всякакъв вид активност при запазена яснота на съзнанието. Те имат екстапирамидни неврологични ефекти като прекъсват връзката между челната кора и лимбичната система и блокиращо действие върху допаминергичната, серотониновата, холинергичната и адренергичната системи. Тези им действия ги правят подходящи за употреба при пренасочване и намаляване устойчивостта и силата на съществуващата доминанта. Въпреки че невролептиците са най-ниско токсичните от психотропните медикаменти и към тях не се наблюдава пристрастяване, при тях има психични, неврологични, невровегетативни и ендокринни странични действия и повишена чувствителност към светлината.
	Силният седативен, общоуспокоителен, ефект, например при хлорпромазина (АТС: N05AA01), с увеличаване на денонощната доза се съпровожда с потискане на условнорефлекторната дейност и преди всичко на двигателно-отбранителните рефлекси, намаляване на спонтанната двигателна активност и разхлабване на скелетната мускулатура; настъпва състояние на понижена реактивност на външни и вътрешни стимули при запазено съзнание; влиянието върху емоционалната сфера е в отслабване и премахване на бълнуването и халюцинациите, намаляване или премахване на страха, тревогата и напрежението при болни с психози и неврози и безсъница. Използването обаче на този синтетичен химичен препарат (както и други синтетични сънотворни, седативни или транквилизиращи средства) в една или друга степен нарушават структурата на съня, лишавайки го от естествената дълбочина и фазата на интензивното сънуване (за разлика от валериановите фитопрепарати) (82). С това се нарушава и понижава преработването на дневната информация и възстановяващото действие на съня, което рефлектира върху психо-физиологичните механизми на аферентния информационен синтез, а от там и върху човешкото поведение.
	Тези отрицателни ефекти до голяма степен могат да се избегнат чрез употребата на фитофармакологични препарати.
	_Фитопрепарати — невролептици, действащи подобно на хлорпромазина са от следните растения_: Валериана (Valeriana oficinalis L.) — в България днес се използват осем фитопрепарата от нея; Теснолистна върболика (Chamaenerium angustifolium Scop. = Epilobium angustifolium L.); Lagochilus inebrians Bunge; Решетка (Carlina vulgaris L., Carlina acaulis L., Carlina acanthifolia All.); Passiflora incarnata L.; Patrinia intermedia Roem.et Schult.; Червен божур (Paeonia anomala L., Paeonia peregrine Mill.); Polemonium coeruleum L.; Stephania glabra Miers.; Лайка (Matricaria chamomilla L.86) и др.
	_Растителните невролептици действащи подобно на резерпина_ (в по-високи дози той води до изчерпване на депата на катехоламините и серотонина в ЦНС, понижава агресивността, понижава тонуса на симпатикуса и го повишава при парасимпатикуса, но има нежелани странични действия свързани с потискането на психиката, засилване на депресията, усещане на слабост и е противопоказан при сърдечно-съдови заболявания, язва и др.) са от растенията: Зимзелен малък (Vinca minor L.); Лечебна овчарка, Чобанка, Лопуш (Petasites albus L., Petasites hybridus L.); Ballota nigra L.; Обичниче кандилколистно (Thalictrum foetidum L., Thalictrum aquilegifolium L.); Ziziphus jujuba Mill.; Вълча ябълка обикновена (Aristolochia clematitis L.); Cimicifuga dahurica, Cimicifuga racemosa Nutt.; Magnolia grandiflora L.; Бял имел (Viscum album); Дяволска уста (Leonurus cardiaca); Scutellaria baicalensis Georgi, Scutellaria galericulata; Eucommia ulmoides Oliver и др.


	__ІV.__ _Фармакологичните препарати от групата на_ __антидепресантите__ по различни механизми повишават нивото на норепинефрин (норадреналин) и/или 5-НТ (серотонин) в мозъка (Citalopram ATC: N06AB04), което при депресии е понижено. Серотонин-мелатониновата обмяна с прекурсори L-триптофан и 5-хидрокситриптофан (във „Choleon-5Ambros“ — многослойни таблетки с контролирано освобождаване, съдържащи и никотинамид и пиридоксин) е специфична за епифизата чрез хидроксииндол-0-метилтрансфераза (ХИОМТ), чиято активност се повишава на тъмно и от хиперицин, а се потиска от светлината. Дефицитът на серотонин и на рецепторите му, води до депресията и депресивните разстройства на човешкото поведение. Депресията се характеризира с липса на интерес към ежедневните дейности, липса на енергия и способност за концентрация, чувство за безпомощност, безнадежност и тъга, безполезност и неадекватност, лош сън, понижена сексуална активност, значително покачване или загуба на тегло, умора, главоболие и други промени в самочувствието и поведението на човека. Депресията много често е в периода на обратна аференция между действието и ефекта от него и на „разсъгласуване“ между цел и получен резултат, при което емоционалният фактор „удовлетвореност-неудовлетвореност“ е както фактор за отрицателни преживявания обусловени от чувството на неудовлетвореност от резултатите от дейността (поведението) на човека, така и допълнителен стимул за търсене на нови, по-адекватни цели на програмата за аферентно действие. Точно в този период е оптимално използването на антидепресантите. И те обаче имат редица нежелани действия, странични ефекти и противопоказания — атропиноподобни странични ефекти, кардиотоксични ефекти, абстинентен синдром и др. Антидепресантите не се понасят добре от здрави хора и не подобряват настроението им. С оглед на тяхното широко търсене поради непрекъснатите вътрешни конфликти в личността, особено важно е разработването на нови фитопрепарати с антидепресивен ефект, но без или с по-малко нежелани странични ефекти.
	Често антидепресивният ефект е съчетан с анксиолитична активност (Maprotiline ATC: N06AA21) или седативен ефект (Amitriptylin ATC: N06AA09). Антидепре-сивният ефект е свързан с влияние върху фронталната кора, амигдалоидните ядра, хипоталамуса, средния и продълговат мозък.
	От фитопрепаратите от тази група са известни (в България — 3 броя) капсули „Esbericum“, таблетки „Removit“ и дражетата с широк спектър на действие „Peflavit C“, съдържащи екстракт от Жълт кантарион (Hypericum perforatum L.)
	По собствено __„know-how“__ е получен __гъст Екстракт-концентрат от Herba Hypericum perforatum (жълт кантарион)__. Този екстракт-концентрат, съдържа съответно 0,09% (от стръковете) и 0,17% (от листата с цвета) кондензирани антрахинонови димери — хиперицин (С{sub}30{/sub}Н{sub}16{/sub}0{sub}8{/sub}) и псевдохиперицин (С{sub}32{/sub}Н{sub}20{/sub}О{sub}10{/sub}), и 4,45% — флавоноли — бифлавоноидите с агликон кверцетин (хиперозид-кверцетин–з-О-глюкозид) и кверцитрин (кверцетин-з-О-рамнозид), както и катехини (таниди) (анализ чрез UV спектрофотометрия). Известна е денонощната доза хиперицин 0,75 mg. в капсули „Esbericum“ на „Shaper а Brummer“. Изчислената денонощна доза за човек от гъстия екстракт-концентрат получен от нас е 0,84 гр. за галенови био — и фитопродукти с антидепресивно през деня и благоприятно повлияващо на съня през нощта действие, чрез повлияване на серотонин-мелатониновата обмяна в Епифизата и мозъка. __(собствен патент за изобретение № BG 66092 B1 /2011 Пировски Л. Т., Пировски Н. Л.)__.


	__V.__ За __транквилизиращите (анксиолитични) препарати__ е характерно, че проявяват силен анксиолитичен стрес-протективен ефект, съчетан с ретроградна амнезия при диазепам и мидазолам (премахват тревогата, страха, вътрешната напрегнатост, повишената възбудимост, създават състояние на самовглъбяване, атараксия, и „философско отношение“ към живота), еухипнотичен ефект, антиепилептичен и централен миорелаксиращ ефекти. Основното им място на действие е свързаната с емоциите мезолимбична система в мозъка, където те изключват емоционалния филтър (активиращата фаза) между сферите на безсъзнателното и съзнателното, намаляват емоционалната напрегнатост произтичаща от несъответствието между тях, стесняват потока от осъзнавана информация, като по този начин се получава емоционално нормализиращ ефект, тоест психическа адаптация. Бензодиазепините са агонисти на специфични рецептори, като при свързването им с тях, се засилва предизвиканото от Гамааминомаслената киселина в мозъка разширяване на хлорните канали, предизвикващо хиперполяризация на невроналните мембрани. Освен това бензодиазепините засилват потискането на допаминергичните неврони в substancia nigra в мозъка. В ниски дози диазепамът и хлордиазепоксидът улесняват, а във високи — потискат сумационната способност на ЦНС. Този фармакологичен профил ги прави подходящи за употреба при пренасочване и намаляване устойчивостта и силата на съществуващата доминанта. Бензодиазепините обаче имат редица нежелани реакции: намаляват концентрацията на вниманието и удължават реакционното време, предизвикват сънливост и отпадналост, главоболие и запек, понижено либидо, привикване, които налагат търсене на други подобно действащи, но безвредни растителни средства особено за здрави хора.
	_Фитопрепарати — анксиолитици, действащи подобно на диазепама са от следните растения_:
	Amorpha fruticfsa L.; Калуна (Calluna vulgaris L. = Erica vulgaris L.); Бутрак (Xanthium strumarium L.); Звездан рогат (Lotus corniculatus L.); Rhododendron dauricum; Блатен тъжник (Filipendula ulmaria L. Maxim. = Spiraea ulmaria L.); Жълта детелина, Целебна раменка (Anthyllis vulneraria L); Хмел (Humulus lupulus L.); Centranthus rubber, Valerianaceae (84); Клинавиче, Орлови нокти, Сладколистен клин, Вълностоцветен клин (Astragalus glycyphyllos L., Astragalus dasyanthus Pall., Fabaceae) (85, 86).
	Анксиолитичният фитопрепарат, получен по собствено _„Know-how“_ и изследван от нас е _„Екстракт-концентрат на Диенови Валепотриати“_ („валтратна фракция“, която като стандарт се състои от 85% валтрат; 0,7% изовалтрат и 14% хомовалтрат) от корени на растението Centranthus ruber, Valerianaceae, сорт „Мадара“. Добивът на общ екстракт спрямо дрогата е 3,4%, а валтратната фракция е 81,19% спрямо тоталния екстракт от нея, като при това в нея изовалтрата е 1,04%; валтрата е 73,62%, а хомовалтрата е 25,34%. При това, след еднократно допълнително пречистване, при съхранение на този препарат за 36 месеца без добавянето на никакви стабилизатори при +5{sup}0{/sup}С на тъмно в хладилник, повторният анализ на същия HPLC апарат и метод даде следните резултати: валтратна фракция 111,7% като в нея: изовалтрат — 0,99%; валтрат — 72,42% и хомовалтрат — 26,59%. Вижда се, че препарата след пречистването се е обогатил на по-тежките валтратни фракции (относителното му тегло се е увеличило), за сметка на съпътстващи вещества, като по този начин неговият количествен състав спрямо „валтратна фракция“ се е подобрил с 37,5%, а количествените разлики между отделните му съставки са незначителни — между 1,5% и 5%. При това срокът на годност (промотиран от запазените в екстракта естествени, присъщи на растението антиоксиданти Vit.F и др.) на нашия Концентрат на Диенови валепотриати е стабилно три години, при запазено количество на валтратната фракция, тоест запазено биологично действие и премахване на вредните окислени продукти — евентуално възможни канцерогенни вещества (87). Това позволява включването му в редица целесъобразни фитопсихофармакологични препарати с анксиолитично, антиагресивно и аналгетично действие.
	Към _ергогенни растения за фитопрепарати с антистресов ефект_, подобряващи възстановителните функции на съня и синхронизацията в работата на различните мозъчни участъци са и __седативните растения__ със:
	— бета-адреноблокиращ ефект: Arnica mfntana L.; Бял блатен смил (Gnaphalium uliginosum L.); Блатен ранилист (Stachys palustris L.); и др.
	— съдържащи гамааминомаслена киселина: Astragalus-разновидности и др.
	— холиномиметичен ефект: Лечебен жаблек (Galega officinalis L.); Коприва обикновена (Urtica dioica L.); Питомна градинска коприва, гръцка коприва (Urtica urens); Луличка (Linaria vulgaris Mill. = Antirrhinum vulgaris L.); Лютива тлъстига (Sedum acre L.); и др.
	— ароматични растения с успокояващ и сънотворен аромат: Обикновен риган (Origanum vulgare L.); Градинска мащерка (Thymus vulgaris L.); Бял бор (Pinus silvestris) — през зимата; Обикновен здравец (Geranium macrorrhizum L.) и др.
	— ароматични растения адаптогени нормализиращи функциите на нервната система: Лютива мента (Mentha piperita L.); Чесън (Allium sativum L.); и др.
	— ароматични растения със стимулиращ аромат: Вратига (Chrysanthemum vulgare Bernh. = Tanacetum vulgare L.); Калина, Офика (Sorbus aucuparia L.); Черна топола (Populus nigra L.); и др.


	__VI. Отделна полифункционална група фитопсихофармакологични препарати са етеричните масла.__
	Действието на етеричните масла от природен произход се характеризира с ниска токсичност и многостранно и едновременно повлияване на най-важните жизнени системи в организма. Както пряко — аромотерапевтично, така и косвено — саниращо и подобряващо здравето, те могат да въздействат върху човешкото поведение.
	Според съвременната психоневрофизиология и физикохимия, разпознаването и действието на над 20 000 въздушно разтворими ароматни молекули носещи „обонятелна“ информация и създаващи възбуждащи или отвращаващи спомени запазени дълбоко в паметта ни, е свързано с пространствената структурна особеност на химическите молекули (цис, трансизомери, енатиомери и др.: D-carvone — мирише на мента, а L — carvone — на кимион; D-лимонен — на портокал, а L — лимонен — на лимон) както и на цялостната нервна структура възприемаща, предаваща и разпознаваща миризмите. Невроните са свързани един с друг, така че активността на всеки зависи от активността на останалите, което ги превръща в динамична система при интерпретирането на асоциативния отзвук на миризмата, такъв какъвто го възпроизвежда паметта. Това обяснява психо-физиологическото действие на миризмите и е научната основа на ароматерапията. Различните миризми оказват различно влияние върху емоциите на хората. Най-чувствително е обонянието на децата до 15 години и на възрастните над 60 години. Обонянието се засилва при бременност, кърмене, диабет, възпаление на бъбреците, мигрена. Различните хора реагират по различен начин на една и съща миризма, но въпреки това може да се говори за типични реакции на големи групи от хора свързани с възрастта и пола. От цветята — теменужките и нарцисите настройват болшинството от изследваните хора сантиментално. Миризмата (етеричното масло под формата на пари, аерозол — 2% разтвор на етерично масло в носител) на жасмин, орхидея, роза, розмарин, исиот, люляк, салвия скларея и др. действа възбуждащо, ободряващо, опияняващо, афродизииращо. Етеричното масло и конкрета от Salvia sclarea със състав: линалилацетат от 58 до 70%; линалол 10 до 15%; оцимен; мирцен; цедрен; неролидол; и склариол (С{sub}20{/sub}Н{sub}36{/sub}О{sub}2{/sub} — двупръстен дитерпен съдържащ се в конкрета), има своеобразна миризма напомняща едновременно амбра, лавандула и бергамот. Те имат силно еуфорично и наркозоподобно действие при масаж или продължително вдишване на парите на маслото (над 1 час), като действието му продължава над 3 часа. На това се дължи антидепресивното им действие. С мускусния аромат предизвикващ засилено отделяне на адреналин и стимулиране освобождаването на естрогени, салвиевото масло има еротично въздействие и положително действие при различни менструални смущения (аменорея), болки и предменструален синдром, както и при фригидност. Маслото е и успокояващо (седативно) средство и понижава кръвното налягане.
	Етеричното масло от роза, шибой, ягоди, портокали, лимони, евкалипт, лайка, мента действа антидепресивно и повишава производителността на труда. Вдъхването на розовото масло се придружава от повишаване на кожната температура, забавяне на пулса, спадане на артериалното налягане.
	За релаксация на мускулно и нервно напрежение се използват етерични масла от лавандула, сандалово дърво, кедрово масло, маточина и градински чай.
	Някои етерични масла, които съдържат алифатни терпени имат подчертано бактериостатично и бактерицидно действие, противовъзпалителен ефект, спазмолитично, антиалергично и антисеротониново невротропно действие (розово масло и др.). Етерични масла, съдържащи монотерпени са добри антисептици и дезинфектанти на горните дихателни пътища или се използват за лечение на стомашно-чревни заболявания, в стоматологията и др. (масло от мащерка, чубрица, мента, евкалипт и др.). Например етерично масло от тимолов тип (Monarda fistulosa, Origanum heracleoticum и др.) съдържа тимол и кавракрол, които действат бактерицидно в концентрация 125 до 250 мкг/мл. Те денатурират и коагулират протеина на бактериалната клетъчна обвивка взаимодействайки с цитоплазмената мембрана и така променят пермеабилитета й за катиони (Н+ и К+). Разрушаването на йонния градиент води до воден дисбаланс и клетъчна смърт. При този механизъм на действие резистентност при микроорганизмите не се развива. Нефенолната фракция на етеричните масла (изоборнилацетат, линалилацетат, линалоол) няма антибактериална активност. Терпентиновото и камфоровото масла имат вазодилативен, хиперемичен ефект, а камфоровото масло засилва сърдечната дейност. Етеричните масла, съдържащи сесквитерпени се прилагат при заболявания на горните дихателни пътища, стомаха и др. (масло от хвойна, лайка, и др.) Етерични масла, съдържащи фенолпропанови производни имат инсектицидни свойства и локален анестетичен ефект (карамфилово масло, анетол и др.)
	При това от особено значение за комплексното им фармакологично и ароматизиращо действие е синергизмът или антагонизма както между отделните съставки на маслата, така и между различните етерични масла в комбинирани препарати с тях.
	Специфичните възможности за управляване на човешкото поведение с ароматерапия са особено забележими при т.н. __„изменени състояния на съзнанието“ (ИСС)__, особено при разширеното съзнание. При него става увеличаване на общата активност на кората на главния мозък и синхронизацията в работата на различните му участъци. Максималната синхронизация може да предизвика разширение на съзнанието даже на фона на потисната кора, което прави възможно потискането, подчинението на негативните доминанти на по-общи програми (при потискане и заличаване на съществуващата доминанта в мозъка) и преразпределяне и образуване на нови функционални връзки между невроните, водещи до уравновесяване на процесите на възбуждане и задържане в различните участъци на мозъка (при създаването на нова целесъобразна доминанта).
	Средствата за това в древността при религиозни и култови обреди са били „опушващите“ растения, тлеещи върху дървесни въглени или изпаряващи се от специален съд смоли, сокове и водни отвари от тях (88). Вдишваните въздушни аерозоли, въпреки минималните дози БАВ попадащи през белия дроб в кръвообращението и мозъка, предизвикват повишаване чувствителността и възбуждането на мозъка и нервната система, както и на чакрите и каналите (от източната медицина). При това състояние се получава лесно достигане на пълно психофизическо отпускане и концентрация (__ІІІ__ група растения), или активизация на чакрите (сърдечна и челна) и сенсибилизация на зрителния център в неокортекса свързани с ясновидството и въображението (__ІV__ група растения). Подпомагащо за тези действия и облекчаващо енергийно-информационните взаимодействия е и раздразването на носната лигавица, постигано чрез __V__ група „опушващи“ растения.
	Психо-физиологичните ефекти се дължат на хомеопатичния и общобиологичен закон „слабите дразнения възбуждат жизнената дейност, средните по сила дразнения я засилват и подпомагат, а силните дразнения я потискат“.
	_Използваните растения са_:
	__ІІІ група__: Бръшлян, листа (Hedera helix L.); Camphora; Миши уши, Рунянка [Hieracium pilosella L.(88)]; Ладан (Olibanum) — смоли от много дървесни видове; Блатен ледум, листа и цветове, ет. Масло [Ledum palusre L. et Ledum hypoleucum Kom. (90, 91)]
	__ІV група__: Мускатово орехче, плод (Myristica fragang Houtt.); Черна топола, листа (Populus nigra L.); Aloe vera — изсушен и стрит на прах сок; Планинска арника (Arnica montana L.) — настойка (инфуз) от цветове;
	__V група__: Калина, Офика, плодове (Sorbus aucuparia L.); Черен бъз, листа (Sambucus nigra L.); Сандалово дърво, дървесина (Santalum album); Горска теменуга, корени (Viola odorata L); Oleum Lavandulae; настойка, инфуз от (Commiphora abfyssinica); Вратига [Tanacetum vulgare L = Chrysanthemum vulgare Bernh.); Самобайка (Glechoma hederaceae L. (89)].


>>>	3.2. Токсични и отровни свойства на растенията. Примери за собствено know how и собствени антитоксични фитопродукти.
	По данни от 1982–2002 г., от 300000 вида растения на планетата Земя, около __100000 вида са токсични__, а __700 вида__ могат да предизвикат тежки или смъртоносни отравяния на хората и животните. Растенията в природата за своя защита синтезират голям брой токсични вещества (екзометаболити), които в определена доза, както и при едновременно консумиране на няколко хранителни растителни продукта, и в съучастие с имунната система на човека, могат да предизвикат алергична-IgE медиирана реакция, псевдоалергии (идиосинкразия), или токсо-алергична реакция, като и при трите вида реакции може да се получи анафилаксия с всички последици от това (94). Добър собствен пример за антитоксично и профилактично действие върху чернодробните и бъбречните функции при токсично въздействие на микотоксини — Охратоксин А от Aspergillus ochraceus и Пеницилинова киселина от Penicillim viridicatum, е действието на галеновия фитопрепарат __„ROSALLSAT“__ — _собствен Патент за Изобретение № BG 61638 Б1_ с изобретатели и патентопритежатели Любомир Тонев Пировски и Връбка Цекова Орбецова, цитиран и по-горе (95). Тези микотоксини са метаболити на гъбичките Aspergillus и Penicillinum, развиващи се най-вече във фуражи съхранявани дълго време при висока влажност и предизвикващи микотоксична нефропатия. Препаратът „Rosallsat“ потиска липидната пероксидация, която е усилена от Охратоксин А и има статистически значимо протективно и нормализиращо действие при интоксикация с Охратоксин, доказано чрез анализ на промените на серумните нива на пикочна киселина, глюкоза, тотален протеин и холестерол, а също и на хемоглобин и еозинофили.
	Освен това, по данни от Руския център по съдебномедицинска експертиза, до днес са синтезирани над _7000000 отровни вещества_, в т.ч. и лекарства и наркотични вещества (особено актуалните напоследък „дизайнерски дроги“), които при предозиране са отрови и техния брой нараства ежегодно.
	Актуално и опасно е масовото налагане и използване на токсични и отровни вещества (в т.ч. и растителни) в т.н. съвременна __„хибридна война“__ като „продължение на икономиката и политиката с други средства“ в борбата за власт. Едни от най-коварните и с избирателна токсичност отрови са тези, при които се използват фармакокинетична и фармакодинамичната фаза в действието им при едновременното прилагане на няколко вещества при полипрагмазията, всяко от които в лечебна или профилактична доза е безвредно, но в организма образуват краткотрайни биологично активни вещества, чийто взаимодействие води до психотропен, токсичен и/или летален изход, замаскиран като изход от естествени заболявания, например, психиатрични състояния, инфаркт, инсулт и др. Това е като „фармацевтичен скалпел“ с който можеш да излекуваш, но може и да убиеш — зависи от ценностната система на Личността на човека, както всичко свързано с упражняването на наука и власт.
	Токсичните свойства на растенията са свързани със съдържащите се в тях биологично активни вещества __(БАВ)__, както като индивидуални представители (напр. токсичният албумин в Ricinus communis L.; цикутотоксин в Cicuta virosa L.), така и като сума (смес) от тях (хиосциамин, атропин, скополамин в Татул Datura stramoniumL.; големият брой алкалоиди в Сънотворния Мак Papaver somniferum L).
	При тази смес между отделните БАВ може да възникне потенциране, сумиране или антагонизъм между фармакодинамичните ефекти, присъщи на всяко вещество по отделно.
	При отравянето, в организма настъпват сложни изменения в хомеостазата, които и определят клиничната картина от отравянето.
	Освен това индивидуалните БАВ могат да имат различни места на въздействие и различни направления на действие. Например алкалоидите производни на пиперидина (кониин, лобелин); бицикличните деривати от пиперидина (никотин); кондензирани съединения (кокаин, цитизин) и др.
	Наред с алкалоидите могат да присъстват и сапонини, етерични масла, токсалбумини, гликозиди, гликоалкалоиди, флавоноиди, дъбилни вещества, смолисти вещества, органични киселини, цианисти съединения и др.
	Сапонините например, освен собствена токсичност и хемолитичен ефект, имат и способността да усилват резорбцията на някои отровни съединения през лигавиците (например сапонина дигитонин от Напръстник — Digitdlis има такова действие по отношение на съдържащия се гликозид — дигитоксин).
	Действието на растителните отрови е свързано и със свойството им да кумулират в организма (сърдечни гликозиди), тъй като слабо се хидролизират от ензимите, или да се натрупват в определени органи (алкалоидите хелиотропин, лазиокарпин, циноглосин от Знойка — Heliotropium europaeum L. се натрупват в тъканта на черния дроб), което и определя водещите симптоми на отравянето.
	Един от важните химически фактори за отравянето е леталният метаболизъм (летален синтез). Например гликозида вицин в семена от Вика — Vicia sativa L., Leguminosae, в организма отначало се хидролизира до глюкоза и дивицин, който се разпада до синилна киселина, която именно определя тежестта на отравяне при поглъщане на семена от растението.
	Отровните БАВ могат да се концентрират както във всички части на растението (алкалоида аконитин в Самакитка — Aconitum L. видове), така и избирателно в отделни негови органи (гликозида амигдалин в костилките на праскови, бадеми и др.) Натрупването на отровни БАВ е свързано и с периода на вегетация на растението и с почвено-климатичните особености на неговия ареал.
	В своето историческо развитие човекът постепенно се е научил да ползва огъня, да лови риба и животни, да воюва с лък и стрели, често намазани с растителни или животински отрови. Актуалните му потребности, наблюдателността и волята да оцелее и властва над другите хора, са превърнали някои от тях в жреци, магьосници или лекари. Лекарствата и отровите предизвикващи в жреца екстаз, даващи му възможност да излекува страдащия или да го убие, да отгатва, предвижда, предсказва, да властва, са го превръщали във всемогъщ властник всяващ страх и подчинение, или в уважаван, обичан и доверен старейшина. Така се е изграждала и ценностната система на Личността на човека, от която е зависило всичко свързано с упражняването на власт и наука.
	Приблизително от около 2500 години пр.Хр., емпирично са известни свойствата на определени отрови (токсини), в това число и невротоксини (96, 97, 98):
	— с дигиталисоподобно действие на сърцето (в малки дози стимулират сърдечната дейност, а в големи дози предизвикват спиране на сърцето в систола и са много токсични за млекопитаещи) от Жабата Bufo bufo gargarizans („чан-су“ в Китай; „сенсо“ в Япония);
	— със стрихининоподобно действие върху Централната нервна система и гръбначния мозък, от кожата на Европейските видове Саламандри — Salamandra maculosa maculosa и Salamandra maculosa taeniata;
	— невротоксин „β-(N)-оксалиламино-l-аланин“ от шушулки от Секирче — Lathyrus sativus L., който при поглъщане предизвиква болестта „латиризъм“ вследствие демиелинизация на нервните влакна, изчезване на осовите цилиндри и т.н. Механизмът на действието му е свързан с натрупване в организма на амоняк, повреждане на биомембраните от лизозомите в мозъка, конкурентно потискане на поглъщането на глутамат от нервните клетки;
	— невротоксична отрова „Сакситоксин“ от морски мекотели Gonyaulax catenella, от сладководни синьо-зелени водорасли Aphanizomenon flos-aquae и от редица морски микроводорасли в северната част на Атлантическия и Тихия океан и около Япония, чийто действие е напълно аналогично на Тетродоксина;
	— невротоксичната отрова предизвикваща паралич на скелетната мускулатура, падане на кръвното налягане вследствие на паралич на гладката мускулатура на кръвоносните съдове, и смърт от спиране на дишането (или от паралич на дихателната мускулатура, или от потискане на центъра на дишането в мозъка), при дози от 0,5 мг./за 70 кг т.м. — „Тетродоксин“ от иглокожите риби (най-вече в черния дроб и яйчниците) от семейството Tetraodontidae, Fugu, Sphaeroides, Tetraodon и др.(Япония). Тетродоксинът (молекулна маса М=319,3) е разтворим умерено във вода, диетилов етер, спирт; добре разтворим в разредена оцетна киселина; бързо (за 25 минути) се разлага при кипене при рН под 2 (1); устойчив е в разтвори с рН = 4–5 и 0{sup}0{/sup}С; не устойчив е в кисели и алкални разтвори (99). Тетродоксинът в много ниски концентрации (10{sub}-7{/sub}мол/л) чрез влияние на селективната йонна проницаемост на клетъчната мембрана — т.н. „Натриево-Калиева помпа“, блокира провеждането на нервния импулс във възбудимите тъкани (нерви и мускули), което го превръща и в мощен местен анестетик. В околната биосреда на неврона, концентрацията на Na{sup}+{/sup} е значително по-голяма от тази във вътрешната му среда, докато във вътрешната му среда концентрацията на K{sup}+{/sup} е по-голяма. Благодарение на тази разлика в концентрацията на йоните от двете страни на цитоплазматичната мембрана на нервните и мускулни клетки обикновено възниква отрицателен потенциал (потенциал на покоя) от 50 до 100 mv (в сравнение с външния, приет за 0). Така, мембраната е като своеобразна батерия с отрицателен полюс на вътрешността си. При понижаване на този потенциал, мембраната се деполяризира. През такава липопротеинна мембрана е възможен активен транспорт и в двете направления — транспорта на Na{sup}+{/sup} навън от клетката и на K{sup}+{/sup} навътре в клетката, тоест в направления противоположни на електрохимическия градиент на тези йони. Това се осъществява от вътре мембранния белтък — Na{sup}+{/sup}/K{sup}+{/sup} — АТ-Фаза. Разпространетието на нервния импулс по нерва е сложен физикохимичен процес на деполяризация на мембраните на нерва. При възникване на нервния импулс, трансмембранната разлика в потенциалите на това място (например в основата на аксона) локално се понижава, при което за кратко време се повишава местната проницаемост на мембраната за Na{sup}+{/sup} непосредствено пред областта с изменилия се потенциал. Йоните Na{sup}+{/sup} бързо влизат вътре в нервното влакно, като променят в този участък отрицателния вътрешен потенциал на мембраната в положителен. Това предизвиква затваряне на Na{sup}+{/sup} канали и отваряне на K{sup}+{/sup} канали, което позволява K{sup}+{/sup} да излиза навън. Този поток от йони възстановява потенциала вътре в нервното влакно до размера му на потенциал на покой. Всички тези промени стават в малък участък от нерва, но предизвиканите от тях йонни потоци деполяризират следващия участък от мембраната и така нататък.
	В резултат, нервният импулс, явяващ се по същество кратковременно изменение на мембранния потенциал („потенциал на действието“) се разпространява по нерва със скорост зависеща от диаметъра му обикновено от 0,1 до 100 м/сек{sup}-1{/sup}.
	Тетродоксинът, блокирайки избирателно бързия Na{sup}+{/sup} поток, блокира генерирането на потенциала на действие и следователно и неговото разпространение. При това, тъй като предаването на импулса вътре в синапсите не се нарушава, млекопитаещите обикновено умират от спиране на дишането. Тетродоксинът не влияе на транспорта на K{sup}+{/sup}. При покой на мембраната е отворен само един от посочените йонни канали — или за K{sup}+{/sup} или за Na{sup}+{/sup} (или и двата са затворени), като всеки от тях може да бъде блокиран, независимо от другия с помощта на други йони. В миокарда или гладките мускули на гръбначните, катионите на калция Са{sup}2+{/sup} заместват Na{sup}+{/sup} за поддържане на входящия йонен поток (100).
	Според нас, през хилядолетията, изброените източници на тези отрови (токсини) са били налични в достатъчни количества и достъпни в посочените региони, за натрупване на емпиричен опит в целевото им използване при хора, превръщани в послушни роби от редица Жреци („хоунган“) на Таитянската „Зомби религия“ и Магьосници („бокори“) практикуващи „Вуду религия“, при които Тетродотоксинът вероятно е бил използван в „зомби праховете“ в минимални дози (опитно определени)в комбинация с прах от стрити човешки кости(вероятно заради Ca{sup}2+{/sup} от негови съединения в костите) и растителна пепел от изгаряне на определени растения богати на K{sup}+{/sup} (например Коприва, Бял смил, Магданоз, Змийско мляко и др. съдържащи около 50 мг./гр. калий), както и с растителни смоли, гуми, слузни вещества и др., които забавят всмукването на отровите през стомашната и чревната лигавица, и дават възможност да се вземат по-големи или по-малки дози, като действието им да започне да се проявява след 1–3 часа и да продължи 3–4 денонощия (това е предмет на съвременната Биофармация, и Фармакокинетика). В светлината на горе изложената фармакология, това е напълно оправдано. При това „зомбираният човек“ „умира“ само привидно и за определено време, след което „възкръсва“. Това е възможно при отравяне, при което продължителността, дълбочината и действието на отровата се програмира, чрез приетата през устата доза отрова под формата на титриран разтвор във вода или вино съобразно свойствата на Тетродоксина и помощните вещества. Вследствие на парализата на скелетната мускулатура, падането на кръвното налягане и твърде забавения и приглушен пулс поради парализа на гладката мускулатура на кръвоносните съдове, бледният вид с видимо недоловимото разредено повърхностно дишане (за което все пак има достатъчно въздух), но при пълно съзнание през периода на парализирането и чувайки всичко без обаче да може да контактува с околните, такъв човек може да бъде приет от околните (особено ако не са лекари) за мъртъв. След „възкръсването“ му такъв човек се е превръщал в послушен роб на знаещия властолюбив жрец.
	Освен резорбтивните (през устата) форми на отравяния, съществуват и __местни форми на отравяне__ през кожа (увредена или неувредена) и лигавици (например при контакт с власинки по стъблата и листата на Heraeleum spondylium L., Apicaceae), които могат да бъдат използвани при __биотероризъм__.
	Интересно в тази насока е растението Дъбилен Шмак — Rhus toxicodendron L., Anacardiaceae — декоративен храст висок до 50 см., в чийто млечен сок (емулсия в смолистите каналчета и листата му) се съдържа токсикодендрол — катехолов дериват — полихидрофенол с гликозидна природа с алерген-сенсибилизиращи свойства, две капки (0,000001 гр.) от който предизвиква изгаряне на кожата на човека, обриви, сърбежи, оток, главоболие, повишена температура (от 2 до 7 денонощия), а след 25 дни — оздравяване или смърт. Противоотрова — незабавно измиване със сапун и 5%-ен р-р на Калиев Перманганат.
	Друго широко разпространено отровно растение е Тютюнът — Nicotiana tabacum. В него и по-специално в листата му (в жилите им няма никотин), се съдържат от 0,5% до 9% __никотин__ (азотсъдържаща хетероциклена алкалоидна база, производна на пиридин и пиролидин–[3-(N-метил пиролидил-2)пиридин]–C{sub}4{/sub}H{sub}9{/sub}N) в зависимост от вида на растението, мястото на култивиране, климатичните условия и други.
	Той е природен инсектицид с контактно фумигиращо и стомашно действие против листни въшки, акариди и ларвите на оранжерийната белокрилка, екологично чист за третираната селскостопанска продукция и околната среда. Към никотина насекомите не проявяват резистентност, а от него не остават остатъчни количества в продукцията. Никотинът е силна отрова. Поразява централната нервна система. В малки дози възбужда централната нервна система, усилва дишането, повишава кръвното налягане. В по-големи дози потиска и парализира нервната система, като първоначално силно възбужда ганглиите на вегетативната нервна система, след което настъпва парализа. Смъртоносната доза през устата за човек е 100 мг. за 24 часа и 40–50 мг. еднократно. Неговото контактно смъртоносно действие през кожа (увредена или неувредена) и лигавици, може многократно да се ускори и да се прикрие прилагането му, чрез дермални продукти за приложение (вкл. и при биотероризъм), създадени по биофармацевтичните методи за повлияване на освобождаването му от носителя, пенетрацията (проникване) и пермеацията (преминаване) през неувредена кожа с използването на вещества-пенетратори. Този принцип е в сила за още сто растителни алкалоидни бази, които могат да се използват в различни фитопродукти с разнообразно действие и приложение.
	За тяхното екстрахиране в концентриран вид има създадена _оригинална инсталация по собствен патент за изобретение_ __BG № 60610 B1__. Чрез нея експериментално е получен и доказан 65%-ен напълно водоразтворим концентрат на никотин. Инсталацията се характеризира с ниска енергоемкост и екологичност на технологиите, като извън екстрактора порции природна вода се подлагат на електрохимична активация до две отделни фракции: католитна с рН 9 до 11 и анолитна с рН 1 до 3, и се използват за самостоятелно като целесъобразни екстрагенти, а върху филтъра се създава голям по стойност и обратен по знак спрямо филтрувания разтвор електрокинетичен потенциал.
	В зависимост от степента на тежест на острите отравяния и възможния изход от тях, растенията могат да се класифицират по токсичност в следната таблица за __някои__ от тях (101, 102):
T>
!	Отровни | Силно отровни | Смъртоносно отровни
	Robinia pseudoacacia L. (Бяла акация) | Arum maculatum L. (Петнист змиярник) | Aconitum cammarum, всички видове (Синя самакитка)
	Ligustrum vulgare L. (Маслинка обикновена) | Callta palustris L. (Блатниче, жълтурче) | Colchicum autumnale, вс. видове (Минзухар есенен)
	Sambucus ebulus L. (Бъз тревист) | Euonymus europaeus L. (Чашкодрян европейски) | Hyoscyamus niger L. (Блян черен)
	Anemone nemorosa L., всички видове (Белоцветна съсънка) | Bryonia alba L., вс. видове (Дива тиква) | Atropa Belladonna L. (Лудо биле, беладона)
	Genista tinctoria L. (Жълтуга багрилна) | Digitalis, вс. видове (Напръстник) | Conium maculatum L. (Бучиниш петнист)
	Lonicera camrifolium L.; Lonicera xylosteum L. (Нокът; Горски нокът) | Nerim oleander L. (Олеандър) | Cicuta virosa L. (Цикута отровна)
	Kalmia latifolia L. | Solanum dulcamara L. (Червено кучешко грозде) | Daphne mezereum L. (Бясно дърво)
	Laurus nobilis l.; cinnamomum (Лавър; дафиново дърво) | Solanum nigrum L. (Черно кучешко грозде) | Datura stramonium L. (Татул)
	Convallaria majalis L. (Момина сълза) | Citisus laburnum L. (Жълт салкъм) | Juniperus communis L.; J. sabina (Хвойна обикновена; казашка)
	Clematis recta L.; vitabla (Повет изправен; обикновен) | Rhododendron flavum, всички видове (Азалия); Rhododendron ponticum (Странджанска зеленика) | Rhus orientalis, вс. видове (Отровен шмак); подобно е и Cotinus coggygria (Смрадлика, тетра)
	Ranunculus, всички видове (Лютиче) | Taxus baccata L., всички видове (Тис) | Thuja occidentalis L. (Туя западна)
	Hedera helix L. (Бръшлян) | Gelsemium sempervirens Ait. (Гелземиум) | Ricinus communis L. (Рицин)
T$
	Класификация на __някои__ растителни отровни вещества (БАВ) в зависимост от тяхната токсичност (101):
T>
!	Смъртоносна доза per os, gr. | Клас на токсичност | Име на отровата
	не повече от 0,01 | особено токсичен | акониин, рицин, фалоидин
	от 0,01 до 0,05 | високотоксичен | анабазин, атропин, вератрин, никотин, синилна киселина, цикутотоксин
	от 0,05 до 2,0 | силно токсичен | стрихинин, гелземин
	от 2,0 до 20,0 | токсичен | кофеин, индолови алкалоиди от Claviceps purpurea, хинин
T$


>>>	3.3. Биотероризъм и Галенови фитопрепарати, за изпреварваща и безвредна профилактика и терапия. Примери чрез собствено know how и собствени продукти.

	Токсичността на властта определя и биотероризма като средство за властови контрол чрез страх. Фитопродуктите са оптимални средства за профилактиката му. Растенията съдържат минерални и органични вещества, като при това различните органи на едно и също растение често се различават не само по количествено, но и по качествено съдържание на биологично-активните вещества, както и съобразно фазите на развитие на растението. Днес са известни 70 групи природни съединения с над 12000 индивидуални химически съединения с установена структура.
	_Минералните вещества_ (от 3 до 25% общо пепелно съдържание) са макроелементи (K, Ca, Na, Mg, Si, P, S) и микроелементи. Физиологичното действие на микроелементите не се ограничава от еднозначната им концентрация при която е възможно нормалното протичане на метаболитните реакции, а от концентрационен интервал, необходим за хомеостазата _(С. П. Торшин, Т. М. Удельнова, Б. Я. Ягодин, 1990 г.)_. От особено значение е и наличието на синергизъм и антагонизъм както между тях, така и с макроелементите, по отношение на постъпването и действието им в организма _(А. А. Кист, 1973 г.)_. В растителната клетка, като се изключат целулоза, скорбяла, мастни капки и нискомолекулни въглехидрати, всички други съединения притежават дефинирани йоногенни групи, чиято йонизация поражда електрично зареждане в биомолекулите и съответно в клетъчните структури. При това силно базичните метални катиони присъстват в растенията във водоразтворимо и в обменно — адсорбирано състояние според функцията им да компенсират зарядите на анионите на карбоновите киселини или на високомолекулните биополимери и конюгати (пектини, белтъчини, клетъчни мембрани, нуклеопротеини и други) _(Ст. Ганев, А. Арсова, 1985 г.)_.
	_Органичните вещества_ са първични метаболити (въглехидрати, липиди и липоиди, протеини и ензими) и вторични метаболити (органични киселини, фенолни съединения, стероиди, алкалоиди, терпени и терпеноиди, етерични масла, гликозиди, сапонини, иридоиди, смоли и балсами, серни съединения, витамини и други класове химически съединения).
	Към вторичните метаболити са и __екзометаболитите__ — БАВ, които се изработват и отделят от растенията при техния съвместен живот във фитоценозите, като ги защитават от микроби или други растения и им помагат да се приспособят към изменящата се среда. Тези така наречени алелопатични свойства и вещества на растенията са особено важни от фармакологичен и токсикологичен аспект.
	Срещу заразяването при биотероризъм чрез въздух, вода, храна, насекоми, гризачи, животни и други, и епидемичното разпространяване сред хора и животни на патогенни микроби, токсини и паразити при биотероризъм, могат да се използват редица препарати съдържащи екстракти на растителни екзометаболити _(Б. П. Токин; А. Х. Тамбиев; E. L. Rice; А. М. Гродзинский)_. Това са органични съединения, отделяни от висшите и низшите растения в обкръжаващата среда в процеса на нормалния им живот. Те играят приспособителна и защитна роля във взаимоотношенията им в биоценозите. Такива са растителните фитонциди, етерични масла, антибиотици, атрактанти и др. биологично активни вещества от различни химични групи — алкалоиди, полипептиди, феноли, киселини, хинони и др.
	__Пример__ за това е галеновият фитопрепарат с избирателна токсичност и с балансиран поливитаминен, фитонциден и стероидно-сапунинов състав __„ROSALLSAT“ — собствен Патент за Изобретение № BG 61638 Б1__ _с изобретатели и патентопритежатели Любомир Тонев Пировски и Връбка Цекова Орбецова_. Той е особено подходящ за фитотерапия и профилактика на биотероризма с растителни екзометаболити. Препаратът синергично съчетава мембранопротекторните антиокислителни, антиатерогенни и стимулиращи клетъчната и хумурална имунна защита свойства на __Vitamin F__ (65-85%), __Vitamin A__ (3–250 mg% каротин) и __Vitamin E__ (10–540 mg% токоферол), с антибиотичните, фунгицидни, инсектицидни и детоксикационни свойства на стабилизирания диалилтиосулфинат __(алицин)__ от чесъна (1000–6000 mg%) и противотуморните хипохолестеринеричните и противовирусни свойства на фуростановия сапогенин на сапонозида C{sub}57{/sub}H{sub}96{/sub}O{sub}3{/sub}. Фитопрепаратът „Rosallsat“ е практически нетоксичен в дози над 5000 mg/кг. В орална доза 0,6 ml/кг (0,55 г./кг) за денонощие за 40 дни, той понижава в сравнение със спонтанна регресия общия холестерол в кръвта средно с над 8,3 mmol/l, като запазва и повишава нивото на HDL холестерол. По данни от 1984 г. от _Б. Е. Айзенман, В. В. Смирнов и А. С. Бондаренко от „Институт Микробиологии и вирусологии им. К. Д. Заболотнова“_.
	Алицинът е бактериостатичен в минимална концентрация (0,0045 до 0,1 mg/ml или 0,45 до 10mg%, ср. 4 mg%) и бактерициден в десетократно по-голяма концентрация:
T>
!	Микроорганизъм | Мин. бактериостатична концентрация мкг/мл на Алицин
	Streptococcus pyogenes | 8 — 11.6
	S.typhi | 8 — 11.6
	S.viridans | 8
	S.typhimurium | 8
	S.faecalis | 30
	Shigella sonnei, S.flexneri | 8
	Stafilococcos Aureus | 8
	Klebsiella pneumoniae | 30
	S.albus | 20
	Vibrio cholerae | 8
	Sarcina lutea | 3
	Streptomyces griseus | 100
	Bacillus subtilis | 4.5 ; 8
	Aspergillus fumigatus | 40
	B.cereus | 4.5
	A.niger | 9
	Mycobacterium phlei | 20.8
	Penicillium notatum | 13
	M. tuberculosis | 7
	Microsporum audouini | 0.9
	Escherichia coli | 20.8
	Trichophyton memtagrophytes var. gypseum | 0.9
	Aerobacter aerogenes | 20.8
	Salmonela enteritidis | 8
	S.schottmuelleri | 8 — 20.8
T$
	Активността на алицина се запазва в присъствие в средата на човешката кръв и стомашен сок. В „Rosallsat“ концентрацията му е от 2220 до 600 пъти (средно 325 пъти) по-голяма от бактериостатичната и надвишава многократно минималната му бактерицидна концентрация.
	Изпитването върху еталонни щамове (E.coli — ATCC и Staphylococus aurens-ATCC) в течни хранителни среди с мътнина 5х108 бакт/ml, „Rosallsat“ показва активност върху E. coli с намаляване на растежа от едно разреждане (++), а върху S.aureus — от 1,5 разреждане (+++). Изложеното до тук, заедно с липсата на токсичност, билиарно дразнене и благоприятно въздействие върху сърдечно-съдовата система, азотния баланс, глюкозната и водно-електролитната обмяна, нормализиране на ензимемията и стабилизация на биомембраните, го прави особено подходящ за продължителната перорална профилактика на микробен, вирусен или токсичен биотероризъм или за комбинирана антимикробна терапия с възможност за намаляване дозировката на токсичните антибиотици.
	Фитопрепарата „Rosallsat“ спечели „Grand prix“ на BRUSSELS EUREKA 2001 — 50 th WORLD EXHIBITION, RESEARCH AWD NEW TEINOLOGY-BRUSSELS, 17.11.2001 г.
	__Друг създаден по собствено know how__ имуностимулиращ и бактерициден фитопрепарат с растителни екзометаболити и избирателна токсичност за фитотерапия и профилактика на биотероризма е __„Propol-M“__ (92). Галеновият препарат „Propol-M“ е молекулен разтвор на водноспиртен екстракт на Propolis с 2,1 тегл.% сухо вещество и 0,22 обемни% етерично масло съдържащо от 50 до 86% фенолна фракция, който прилаган като 20%-на микстура или хидрогел потиска напълно in vitro както грам (+) бактерии: Enterococcus faecalis, S. agalactiae и S. aureus, така и грам (-): E. Coli., а при in vivo, след комбинация и с антибиотик, контролите от микробиологичното изследване са напълно негативни, при пълна липса на субективни оплаквания. __„Propol-M“__ се прилага външно върху кожа, ухапване от насекоми и рани като бактерицидна превръзка — без разреждане и върху лигавици на уста, влагалище, ректум — 3–5 мл. 20% водна суспензия (1 мл. екстр.+4 мл. вода) за промивки или хидрогел 1–2 пъти /дн., или за туширане — без разреждане; вътрешно по 60 капки с 15 мл вода за пиене преди храна при стомашни заболявания и като имуностимулатор.
	Известен е __Прополисът__ като натурално, широкоспектърно, антимикробно, антимикотично, аналгетично, антивирусно, противопаразитно и антипротеолитично средство. Той също така стимулира фагоцитозата и регенерацията, а локалното му анестезиращо действие е 3 до 5 пъти по силно от това на кокаина и новокаина. Основният източник на билогичната му активност са защитните екзометаболити на растенията, които пчелите събират, обработват и използват (от пъпките и кората на топола, бреза, ела, смърч, бор, слива, върба, бряст, дъб, кестен, ясен и др.). Химическият състав на прополиса е: 50–55% растителни смоли (дитерпеноиди), 8-10% етерични масла, до 30% восък; мастни киселини, аминокиселини, витамини, микроелементи; относително тегло 1,113–1,136 гр/см{sup}3{/sup}. Най-важните му фармакологично активни съставки са: флавоноидите (пиноцембрин, кверцитин, хризин, галантин, тектохризин); ароматните киселини и феноли (бензоена и нейните производни, протокатехинова, галична); цинамични киселини и алкохоли (р-кумаринова, кафеена, ферулова, изоферулова); производни на бензалдехида (ванилин и изованилин).
	Известно е, че __етеричните масла__ притежават антимикробен ефект, който се дължи на фитонцидните екзометаболити в тях. Те активно повлияват и състоянието на имунокомпетентните клетки в човешкия и животинския организъм, като потискат митоген продуцираната пролиферативна реакция на лимфоцитите, изменят проницаемостта на цитоплазматичните мембрани и модифицират фагоцитарната активност на макрофагите. Недостатък на етеричните масла като антимикробни средства е тесният им спектър на действие, което може да се избегне чрез включването им, в съответна дозировка, в целево биофармацевтично конструирани комплексни галенови фитопрепарати. Етеричните масла съдържащи ароматни терпени — производни на р — цимола — фенолите тимол и неговият изомер кавракрол, са с най-силна антимикробна активност. Те имат свойството да денатурират и коагулират протеина на бактериалната клетъчна обвивка _(Lambert et al. 2001)_. По-точно фенолите взаимодействайки с цитоплазмената мембрана променят пермеабилитета й за катиони (Н+ и К+). Разрушаването на йонния градиент води до воден дисбаланс и клетъчна смърт _(Basset, 2000)_. При този механизъм на действие резистентност при микроорганизмите не се развива. Нефенолната фракция на етеричните масла (изоборнилацетат, линалилацетат, линалоол) няма антибактериална активност. Лекарствени растения съдържащи етерични масла с фенолни фракции с тимол и кавракрол са: Thymus vulgaris, Thymus serpillum (Родът Thymus обхваща над 180 вида), Origanum vulgare, Organum heractoleoticum, Satureja hortensis, Monarda fistulosa, и др. Всички изброени БАВ от прополиса и етеричните масла и синергичните им фармакологични свойства, позволява създаването на течен молекулен разтвор на екстрактивни БАВ от прополис и етерично масло, стандартизиран по партиди по методите на хроматографията и по фармакопейните методи на тегловния и тегловнообемния анализ, като се отчитат първоначалното количество на прополиса и разтворителя, и разликата в относителните тегла между чистия разтворител и екстракта от прополис.
	Така съвременната фитотерапия, (раздел от която е ароматерапията — лечение с природни ароматни вещества, в това число и етерични масла) чрез конструирани комплексни галенови фитопрепарати, е особено подходяща за комплексна, изпреварваща, безвредна и продължителна имуностимулация и терапия както при съответните форми и стадии от развитието на различните болести, така и при биотероризъм. Това позволява намаляване дозата на токсичните и скъпи антибиотици, аналгетици и др., като се получава се по-бърз, по-цялостен и по-безвреден лечебнопрофилактичен ефект, и се преодоляват проблемите с резистентността на микроорганизмите.
	Особено полезна може да бъде синергичната комбинация __„Rosallsat“ плюс „Propol-M“__ срещу леталния синергизъм „вирус — бактериална инфекция“ (например грип-стрептокок), при който поствирусната имунодепресия е фактор облекчаващ възможността за вторична микробна инвазия (93).


>>>	3.4. Аналогия между парадоксите(синдромите) на властта от токсичните ефекти от нея и синдромите при острите отравяния организма с отрови

	Чрез методологично използване на __принципа за структурна и функционална аналогия__ (сравняване по сходни белези и различия) на синдромите при острите отравяния с токсичните ефектите от предозирането на властта, става ясно „отравянето“ от властта и нарушаването на структурите, връзките между тях и процесите в нормалното функциониране на системата жив организъм (човек, социум).
	Най-важните синдроми при острите отравяния организма с отрови са:
	— психоневрологичен (токсична кома, гърчове, конвулсии, спазми, остри психози, неврологични разстройства, астенично състояние);
	— синдром на нарушеното дишане (нарушаване на механизма на дихателния акт, обтурационно-аспирационна, белодробна и хипоксична форма);
	— сърдечно-съдов (хипертензия, токсичен шок, нарушения в ритъма и проводимостта на сърцето, остра сърдечно-съдова недостатъчност);
	— поражения в храносмилателната система, черния дроб, бъбреците.
	__Парадоксите (синдромите) на токсичните ефекти от властта за субекта на властта — властника — (едноличен (лидер, мениджър) или колективен „елит“), според нас са:__
	__I.__ Страхът от загуба и параноята са първите от токсичните парадокси на властта.
	__II.__ Чрез взаимната обвързаност в системата „Власт“ между психичното явление и социалното поведение, Аз-ът най-пълно разкрива и осъществява стремежа си към оценяване и израстване, но губи в желанието си за разбиране и несамотност. Това е вторият от токсичните парадокси на властта.
	__III.__ Биохимичната и психо-физиологичната основи на властта закономерно водят властника до токсиномания, което, освен че го принуждава да властва и да не може да се откаже от властта, но и често му налага използването на психотропни препарати и растения за тях от групата на психостимулаторите и психомиметиците, и като противодействие след тях — транквилизатори, седативи и алкохол. Това е трети токсичен парадокс на властта.
	__IV.__ Използването, без ефективен обществен контрол като обратна коригираща функционална връзка, на различни средства от източниците на власт често предозирано и при прилагане на принципа „целта оправдава средствата“, превръща властниците в политико-икономически „олигархичен елит“, а обекта на властта в „роб“ или „тълпа“, което е четвърти токсичен парадокс на властта.
	__V.__ Петият токсичен парадокс на властта е, че въпреки закономерно и често възникващите психосоматичните заболявания на властниците в чиято основата лежат органични изменения в органите, възникнали по схемата: „психични промени → вегетативни нарушения→ структурни изменения“, властниците продължават да искат да властват. В тази насока най-характерни са сърдечно-съдовите заболявания (функционални психокардиологични разстройства; исхемична болест на сърцето; хипертонична болест често комбинирана с атеросклероза) и тези на храносмилателната система.
	__VI.__ Шестият токсичен парадокс на властта и като индивидуално психично явление, и като социално поведение е, че властта от свръхдозирана алчност се самоизяжда!
	__Парадоксът (синдромът) на властта от токсичните ефекти от нея за обекта на властта според нас е__: съзнателната подмяна в актуалните потребности и ценности на човека, обществото, тълпата, съобразно целите на властника — едноличен (лидер, мениджър) или колективен „елит“, за спечелване на неговата конкурентната борба за Власт (Imperium), често водещи до разрушаването на организма на обществото.
	В съвременната __„хибридна война“__ като „продължение на икономиката и политиката с други средства“ в борбата за власт, тази подмяна в актуалните потребности и ценности на човека, обществото, тълпата, е едно от най-коварните и с избирателна „токсичност“ средство. По аналогия, в случая използването на „фармакокинетична и фармакодинамичната фаза в действието“ при едновременното прилагане на няколко средства всяко от които е безвредно, но в „организма“ образуват нови продукти, чийто взаимодействие води до токсичен и/или летален ефект замаскиран като естествен разрушителен изход спрямо обекта на властта, е целенасочено създаваният от властника Парадокс(синдром) на властта за обекта на властта.
	__Властта, като осъзната необходимост__, може да предизвиква както положителни, така и отрицателни последици. Единственият начин добрите да се умножат, а лошите — да се намалят, е __Знанието__ — точно, широко и масово, като „противоотрова“ и като коректив на властта. Затова знанията за психо-физиологичните, психофармакологичните и токсикологичните механизми, методи и средства на властта, са най-добрата __профилактика на „отравянията“ от — и за — власт__.


>>>	3.5. Властови контрол върху съзнанието — връзка с изменените състояния на съзнанието (ИСС) като психо-физиологичен организационно ефективен инструмент — психо-физиологичен и психиатричен аспект на властта (психични заболявания) и неговото овладяване при ИСС.

	Според нас, __човешкото съзнание е__: Осъзнато, езиково детерминирано, двупосочно „Аз↔неАз“, динамично, адаптационно (приспособяване предимно на околната среда към човека чрез труда, опосредствено от оръдията на труда) __психично явление__ (т.е. психични процеси, свойства и състояния, свързани с материални структури). То чрез образуване на понятия и образи, и опериране с тях по определени правила, създава и поддържа по холографски принцип, хармонични енерго — информационни (на молекулно, клетъчно, тъканно, церебрално и емоционални, както и поведенческо и социално ниво) взаимовръзки между отворени неравновесни самоорганизиращи се, самообновяващи се и самозапазващи се материални структури, свързани във функционална система от системообразуващ фактор — удовлетворяване на актуални човешки потребности (биологични, социални и идеални).
	Властовият контрол върху съзнанието, а чрез това и върху поведението (емпирично — като магии, внушения и религии в миналото, и системно — научно днес в рамките на принуждаващата, условната и компенсаторната власт) се осъществява чрез биопсихосоциални въздействия. Това може да е както върху вътрешните психични явления и свързаните с тях вътрешни структури („съзнанието определя битието“), така и върху външните материални структури („битието определя съзнанието“), свързани с прави и обратни връзки в една обща система за удовлетворяване на актуални човешки потребности.
	Това се извършва чрез процес с различна интензивност и продължителност, на целенасочена подмяна в актуалните потребности и ценности на човека, обществото, тълпата, посредством образованието или липсата му (за създаване на поколения от сервилни, безчувствени и без собствено мнение хора); внушението, рекламата и пропагандата на консуматорската култура създаваща мисловни и поведенчески модели в т.ч. и по технологията на „прозорецът на Овертон“ _(Дж. П. Овертон 1960–2003 г.)_ (искането се превръща в овеществена потребност, мотивация, чрез манипулиране на образа, който хората сами изграждат за себе си — _Edward Bermays, 1928 г._); налагането на хомосексуална антиеволюционна култура (за еволюцията като процес е важно размножаването и развитието на биологичния вид, а не на индивид); спортът, политиката, религията („разделяй и владей“ чрез групи основани върху внушението за нуждата от доминиране и конкурентна победа); храната, водата, въздухът (с добавяне на токсични вещества водещи до апатичност и подчиненост); зависимостта от алкохол, наркотици (най-вече психомиметични вещества) и т.н., много често предизвикващи __изменени състояния на съзнанието (ИСС)__.
	__Изменените състояния на съзнанието (ИСС)__ са значителни отклонения от обикновеното състояние на съзнанието в субективното преживяване или функциониране на психиката, които се идентифицират или субективно от самия индивид, или обективно. __Признаците за ИСС или преход към тях, са изменения във__: 1. вниманието; 2. възприятията; 3. мисленето; 4. говоренето (външно и вътрешно); 5. паметта; 6. възприемането на времето; 7. самоосъзнаването; 8. образа на тялото; 9. нивото на активиране; 10. преживяването и изразяването на емоциите; 11. самоконтрола; 12. поведението и комуникацията. 13. ценностните системи за мотиви и смисъл; 14. повишена внушаемост; 15. повишена образност (103).
	__Изменените състояния на съзнанието (ИСС) са психо-физиологичен феномен__, който е приспособително оправдан и качествено изменен начин на функциониране на редица относително автономни перцептивни и когнитивни (в т.ч. и евристични) модули в мозъка — за управляване движението и възприемането на схемата на тялото; за усещания и възприятия; темпорален, емоционален и паметов модул; модул за оценка и преработка на информацията; за поведение и структура на личността. ИСС (в това число творческото вдъхновение — „сатори“, трансперсоналните преживявания, съзнателно управляване дейността на вегетативната нервна система и др.) могат да възникнат при нарушаване на дневния режим, при физическо и умствено пренапрежение, при дълбоки психически преживявания, при затруднена адаптация, дезадаптация, стрес, травми, отравяне, различни заболявания особено свързани с висока температура, при бурен сексуален оргазъм, в резултат на пределна концентрация и пренапрежение — все състояния особено характерни за хората — „властници, мениджъри“.
	Подобно на ИСС е и __състоянието „сън“__. Съгласно информационната теория по време на сън става активно преработване и реорганизация на получената информация с цел възстановяване на информационния капацитет на паметта и на емоционалното равновесие (делта — сънят има най-голямо значение за това). Това е определило сънят като регулярна и актуална потребност, за разлика от ИСС. Количеството и качеството на съня подлежат до някъде на индивидуален контрол, и те често са първи белег на промяна в състоянието на организма. Сънят е цикличен процес от редуващите се фази на „бавен сън“ (състои се от: дрямка, сън, дълбок сън и делта-сън) и „бърз сън“ (особено състояние на организма съответстващо на бодърстването, но обърнато на вътре, с бързо движение на очните ябълки и многобройни сънища, което заема 15-25% от нощния сън, и което е необходимо за оптимизация на изследователската, творческата, дейност в предстоящото бодърстване). Циклите са с продължителност от 90 до 120 минути и се повтарят 4 — 6 пъти на нощ. Поддържането на съня се осъществява от три нива на синхронизираща мозъчна система: първо — предният таламус, при чийто дразнение са появява прозяване, протягане, сънна поза; второ — ядрата на хипоталамуса, които заедно с лимбично — стволовата система реализират бавния сън; трето — ретикуларната формация на мозъчния ствол, която вероятно организира бързия сън. Неврохимичните механизми на съня са свързани с повишаване на съдържанието на задръжни медиатори (серотонин, гамааминомаслена киселина, делта — сън — индуциращ пептид, субстанция Р, мурамил-пептид) във фазата на бавния сън, и натрупване на катехоламини във фазата на бързия сън и бодърстването.
	Един от важните фактори индуциращ ИСС, е и промяната в нивото на взаимносъгласуваност в дейността на лявото (по-свързано с информационната аналитична сфера на личността, с положителните емоции и с ориентация към бъдещето) и дясното полукълбо (по-свързано с емоционално мотивационната и инстинктивна сфера на личността, по-чувствително към отрицателните емоции и с ориентация към минали събития) на мозъка, със затормозване дейността на лявото полукълбо.
	ИСС се групират като сугестогенни (възникващи при внушение и самовнушение, хипноза и автохипноза), фармагогенни (индуцирани в резултат на използването на психоактивни препарати), и „екзогенни“ състояния (възникващи при екстремални външни условия, които включват механизмите на адаптация и дезадаптация) (104).
	В различните ИСС е възможно или стесняване, или разширяване полето на съзнание. Обикновено началните стадии на интеграция на невронните комплекси се обезпечават от стеснените състояния на съзнанието. При стесненото съзнание става избирателно увеличаване активността на функционалните органи на главния мозък до прекомерно или задпределно възбуждане, което предизвиква задържане. Действащата Доминантта на Ухтомски сумира възбудните процеси. Така най-напред се потискат най-енергоемките комплекси. Тези, в които в този момент се поддържа най-високо ниво на възбуждане. Така в нормално състояние не достига сила на възбудните процеси за да се потиснат негативните изместени доминанти. В резултат на този процес изместеният психически материал става по-достъпен за съзнателна преработка. Разширеното съзнание обикновено се обезпечава от увеличаването на общата активност на кората на главния мозък и синхронизацията в работата на различните му участъци. Максималната синхронизация може да предизвика разширение на съзнанието даже на фона на потисната кора. При това в резултат от резонанс на енцефалограмата се увеличава амплитудата на електромагнитните колебания. При много ИСС става масирано освобождаване на неврохормони и невромедиатори. Тяхното съотношение и количество се диктува от вътрешните условия и потребности, поради което те действат по-меко и целесъобразно, отколкото вкараните от вън психофармакологични вещества.
	На фона на този процес става възможно потискането, подчинението на негативните доминанти на по-общи програми.
	И в двата случая, резултат от действието на ИСС е преразпределяне и образуване на нови функционални връзки между невроните, което води до уравновесяване на процесите на възбуждане и задържане в различните участъци на мозъка, тоест до ликвидация на стреса.
	В отделна група на ИСС трябва да се отделят индуктивните състояния на съзнанието предизвикани от хипервентилация и някои халюциногенни препарати. Те, за разлика от наркотиците, действат специфично премахвайки блокировката върху информационните потоци и повишават емоционалната индуктивност. В резултат на това възникват интензивни халюцинации и други интересни феномени. Като отделни групи ИСС са и „ритуалния транс“ (при молитви, религиозни обреди, мистерии, ритуални танци, теорията за който е формулирана от Бехтерев и се базира на принципа на Доминантата), и „ефекта на тълпата“ особено в комбинация с ритмична музика и осветление, при което в действие се включват и инстинкти повишаващи емоционалната индуктивност и внушаемост на всеки отделен човек в тълпата, позволяващо на хорската маса в определени ситуации да действа като единен организъм (104, 105, 106).
	Най-широко разпространение при __обективно__ изучаване на ИСС са получили __методите за регистриране на ИСС__ с помощта на психо-физиологически корелати: електроенцефалография (ЕЕГ), предизвикани потенциали (ПП), електрокардиография (ЕКГ), физико-радиоелектронни методи (ФРМ) (107).
	Важно е и че емоциите са важен фактор при формирането на ИСС, още повече че в основата на психотропното действие на веществата е влиянието им непосредствено на емоционалната сфера (108). От друга страна емоциите лесно се поддават на сугестогенни въздействия. Тези две страни на емоциите ги определят като много важен и достъпен инструмент за безвредно повлияване на поведението и предизвикване и управляване на __ИСС__ подкрепяни от Мозъчните системи за самостимулация чрез удоволствията, особено в комбинация с определени дози от целесъобразно подбрани __фитопрепарати__, например невролептици и транквилизатори при пренасочване и намаляване устойчивостта и силата на съществуващата доминанта, и антидепресанти и психостимуланти при създаване на нова доминанта, действащи предимно на ретикуларната формация, лимбичната система и хипоталамичната област, като се избягва използването на вредните психомиметици.
	При това се използва, че мотивационното влияние на хипоталамуса върху новата кора на мозъка има асиметричен характер, проявяващ се както в активация (нежелана в случая) предимно на лявото му полукълбо (по-чувствително от дясното към невролептиците, което в случая е желан ефект за потискането на лявото полукълбо при пренасочване и намаляване устойчивостта и силата на съществуващата доминанта като първи етап), така и в засилване на взаимовръзките между електрическите процеси в мозъка.
	Да повторим, че емпирично, това е било използвано в древността при религиозни и култови обреди чрез „опушващите“ растения (например"тамян"), тлеещи върху дървесни въглени или изпаряващи се от специален съд смоли, сокове и водни отвари от тях. Така последователно, при стесненото съзнание изместеният психически материал става по-достъпен за съзнателна преработка, а при последващото разширено съзнание става възможно потискането, подчинението, на негативните доминанти на по-общи програми, тоест преоценка на съществуваща доминанта, последвана от създаването на нова, свързано с преразпределяне и образуване на нови функционални връзки между невроните водещо до уравновесяване на процесите на възбуждане и задържане в различните участъци на мозъка. В този процес много ефективни инструменти са и внушението, самовнушението и хипнозата.
	__Създаването и приложението на Изменените състояния на съзнанието (ИСС) като психо-физиологичен организационно ефективен инструмент__ за съзнателното контролиране и променяне на околната среда и поведението на други същества, особено при дефицит на информация и време, намират своето оптимално място при предизвикване и управляване на функционалната единица на властовото поведение на властника — едноличен (лидер, мениджър) или колективен „елит“ — поведенческият акт, особено в стадиите му на „аферентен синтез“ и формиране на „акцептор на действието“, както в негативна, така и в позитивна посока.
	ИСС могат да се появяват спонтанно или умишлено. Травми, епилепсия, хипоксия, инфекции, инсомния, психоза, анестезия, постене са сред най-честите причини за спонтанни промени в съзнанието. Сензорна депривация, ясно сънуване, хипноза, медитация, и психоактивни вещества водещи до транс, са основните причини за умишлено причинени състояния на променено съзнание (109, 110).
	Именно при __изменените състояния на съзнанието__ е възможно и практикувано от хилядолетия както за отделния човек, така и за обществото и тълпата т.н. __„промиване на мозъка“__ — лишаване от самоличност, последвано от целево изграждане на нова самоличност с нови актуални потребности на открит последовател или на скрит чрез внушение и хипноза изпълнител на чужда воля. Променя се психотипа на личността, човек променя ценностната си система, в него се пробужда агресивност, в подсъзнанието му се „вграждат“ определени програми за действие (например чрез внушение през телекомуникациите) за които той не знае, и които се задействат чрез кодиран сигнал от вън, блокират волята му и го превръщат в програмиран изпълнител на чужда воля (111).
	__Сун Дзъ__ казва, че върховното постижение е да надвиеш врага без сражение, да го победиш още преди да започне истинската битка. За да се постигне това трябва да го „заслепим“, да го замаем, да спуснем мъгла пред очите му чрез емоции, чрез съмнения в собствените си сетива и усещания, чрез физическа заблуда съчетана с психологическо съмнение и объркване: „…всяка война се основава на измама. Когато си силен, преструвай се на безопасен. Когато си на поход, преструвай се, че още лагеруваш. Когато наближаваш, карай врага да мисли, че още си далече. А когато си още далече, карай го да мисли, че чукаш на вратата.“
	__Актуален пример за психобиохимично въздействие, е легализирането на масовото използване на Марихуаната (Cannabis sativa, Cannabis indica)__ съдържаща Тетрахидроканабинол, чийто еднократна доза предизвикваща типичното наркотично (токсично) действие е около 10 мг. При това наркотичното действие започва 15–20 секунди след вдишване, максимумът му е след 10–30 минути, а продължителността му е 1–3 часа. Твърде възможно е отравяне с характерните симптоми за това.
	Наркоманното преживяване при употребата на Канабис, заради което той се използва, е чувство за благополучие с еуфория и сензорни нарушения водещи до по-интересно възприемане на околния свят (който иначе за много хора е скучен, неинтересен, досаден, който изисква труд и усилия и т.н.) без собствени усилия за това, тоест създаване и живот в собствен, макар и илюзионен свят вместо социални и икономически усилия за промяна на реалната действителност около човека. А това е идеалната социална среда за властващите от древността до днес и истинската причина (освен печалбата от търговия с канабисни продукти) за кампанията за масова легализация на употребата на канабис. Употребата му за хуманни медицински цели под формата на регистрирани стандартизирани лекарствени продукти (която и сега е възможна както е при морфина), е само за прикритие, тъй като тя е много малка в сравнение с милионите млади и по-възрастни хора, които искат, макар и за малко да избягат от своето ограбено и не свободно настояще. Използването на психофармакологичните препарати трябва да е само по медицински показания и само от компетентни медицински специалисти.
	В случая Знанието не е отрова, напротив то, заедно със спазването на законите, са единствената противоотрова и всичко се свежда до изграждане още от детска възраст на ценностна система базирана на творческо (евристично) мислене и действия, като интересна и социална реализация на Аз-ът и реализиране от неговата Личност на инстинктивната му и вечно актуална потребност от човешко достойнство (112).
	__Друг пример за психобиофизично въздействие е създаването и приложението на Изменените състояния на съзнанието (ИСС) като колективен психо-физиологичен организационно ефективен инструмент__ за едновременно съзнателното контролиране и променяне на околната среда и поведението на много хора събрани на едно място (дискотека, концерт и др.) и притежаващи психологичните особености на „тълпата“, както за манипулирането им, така и за положителни емоционални и творчески прояви, е използването на __звукът и музиката__, особено в комбинация с инструментариума на внушението и хипнозата.
	Използването на този механизъм не е ново — датира от ритмичните напеви и танци на шаманите, през религиозното пеене и музика, до съвременните диско-, рок — и други стилове. Хемисинхронизация на мозъчните полукълба на _Робърт Монро_ също е създадена на принципа на промяна на съзнанието със звук. Съвременните познания за възприемането и въздействието на звука и музиката върху човека показват, че това е сложен психо — физиологичен процес. Звукът и движението са неразривно свързани. Именно движението на материално трептящо тяло в обкръжаващата среда, създава разширяващ се сферичен вълнов процес пренасящ енергия, който в определен честотен диапазон (при човека — 15 Hz до 20 kHz) се възприема (чува) като звук от органите на слуха–специализирани приемници (рецептори) на механични трептения, възникнали в процеса на биологичната еволюция. Те могат да взаимодействат с другите органи на чувствата, например да усилват или успокояват болката, да въздействат на емоциите и т.н., което е предмет на психоакустиката, да предизвикват __ИСС__ (113). Изобщо доказано е, че всички процеси в материалния свят, в т.ч. и тези свързани с живота, имат вълнова природа, като вълната е част от спиралата, нейна пълноценна проекция, а оптимума на вида на тази спирала е при „златното сечение“ — израз на уникална и универсална хармонична пропорция.
	От 20 kHz до 1000 MHz е ултразвук, от 10{sup}9{/sup} до 10{sup}13{/sup} Hz — хиперзвук, а под 16 Hz — инфразвук. С периода и честотата на трептенията са свързани и други характеристики на звука — дължина на вълната — разстоянието между две последователни сгъстявания или разреждания на средата, и тембъра — качествената характеристика на звука (второстепенни тонове, обертонове, с по-висока честота наложени върху основния тон). Друга основна характеристика на звука е амплитудата на трептенията — най-голямото отклонение от равновесното положение при хармоничните трептения, която определя интензивността (силата) на звука, тоест количеството акустична енергия протичащо за 1 секунда през площ от 1 см{sup}2{/sup}. С интензивността на звука, но различно от него, е свързано понятието гръмкост на звука — мярка за силата на слуховото му възприятие, като при това ухото преобразува силата на звука в гръмкост по сложен логаритмичен закон, запазвайки вътрешните си части от прекомерно въздействие. Минималният праг на възприемане на звук от човешкото ухо е 10{sup}-12{/sup} Вт/м{sup}2{/sup} Звук десет пъти по-мощен има интензивност 10 децибела(дБ), един милион пъти — 60 дБ, а 10 милиона пъти, предизвикващ болка — 130 дБ, което съответства на 10 Вт/м{sup}2{/sup}. Има още една особеност на човешкия слух — ако към звук с определена гръмкост се добави звук със същата или близка честота, то общата гръмкост е по-малка от сумата на им, т.е. едновременно звучащите звуци като че ли се компенсират или маскират един друг, докато звуците с много различни честоти не си влияят един на друг. Това се използва от композиторите за постигане на максимално звучене на оркестъра. За разлика от __музиката__ (_хармонична_ система от звуци) и нейните лечебни хронобиоритмологични свойства, __шумът__ е безсистемно съчетание на много звуци слети в едно. При човека, шумът нарушава динамиката на централната нервна система и функциите на вегетативната нервна система, повишава артериалното налягане, ускорява или забавя пулса, понижава или повишава киселинността на стомашния сок, въздейства на мозъчното кръвообращение, отслабва паметта, понижава остротата на слуха. Разпространението на звука се подчинява на общите закони: за неговото отразяване и пречупване на границите на различните среди; за интерференция (наслагване) на звуковите вълни при еднакви честоти или при честоти, които се отнасят като цели числа; за дифракцията на звука („изкривяване на звуковите лъчи“) и неговото разсейване при наличието на препятствия и нееднородности в средата или на границата между средите и съотношението между размерите на тези препятствия и дължината на вълната; за намаляване на интензивността и звуковото налягане обратнопропорционално на квадрата на разстоянието. На разстоянието за разпространение на звука оказва влияние факторът на поглъщане на звука, т.е. необратимото преминаване на енергията на звуковата вълна в други видове енергия, в частност — в топлина. Важен фактор е и насочеността на излъчване и скоростта на разпространение на звука, зависеща от средата и нейното специфично състояние.
	Освен през рецепторите, обаче, енергията на механичните трептения, особено низко честотните, които ние не чуваме, но притежаващи висока проникваща способност и разпространяващи се на много големи разстояния почти без да отслабват от препятствията поради голямата дължина на вълната (__инфразвук__ — 0,05–2–7–16–25–1000 Hz) пряко действа на организма (резонансната честота на човешкия организъм е 4-5-6-8 Hz; на сърцето — 10 Hz; на главата — 20 Hz), най-вече върху структурите на актомиозиновия белтъчен комплекс — основен белтък на скелетните мускули на гръбначните организми (потиска се АТФ — ферментативната му активност в клетките по резонансен механизъм максимално — при честота 200 Hz) и върху нативната структура на клетките (ендоплазматичните биомембрани) в различните тъкани на организма при честота 10 Hz и мощност 135 дБ за 1–3 часа (114), както и поради съвпадане с алфа-ритъма на главния мозък и резонанс с вътрешните органи на организма, което води до гадене, световъртеж, загуба на равновесие, умора, главоболие, отслабване на зрението, силно чувство на безпокойство, безпричинна паника и страх. Особено чувствителни са хората със сърдечно-съдови заболявания и ревматизъм.
	В механиката __резонансът__ се характеризира количествено чрез: Х{sub}макс{/sub}/Х{sub}0{/sub} = Q,
	където Х{sub}макс{/sub}. е максималната амплитуда, Х{sub}0{/sub} е статичното (изходното) изместване, предизвикано от външна сила, а Q е еднородност на трептящата система, която характеризира степента на хетерогенност на вътрешните структури на трептящата маса (всички живи системи са хетерогенни по маса, еластични свойства и структурна организация и техните физикохимични свойства са променливи величини). Затова резонансът при живите системи може да обхване широка честотна област. Инфразвук се създава при много природни явления (земетресения, вулканична дейност, над водни повърхности в резултат на образуване на вихри зад гребените на вълните, силен вятър около високи сгради и др.), и от дейността на човека. Например от работата на двигателите на морските съдове (13 Hz и интензивност 113 дБ), или в леки автомобили движещи се със скорост около 100 км/ч., където се създава инфразвук с интензивност над 100 дБ, като причината за това е завихрянето на насрещния въздушен поток зад автомобила, при това интензивността на инфразвука нараства с намаляването на неговата честота. __Ултразвукът__ (от 20 kHz до 1000 MHz), освен за ехолокация и ехография в диагностиката, има и биологично въздействие, базиращо се на три фактора: топлинен, механически и физикохимичен. Топлинното действие е в резултат на дълбоко и равномерно загряване на тъканите в резултат на поглъщане на ултразвуковото излъчване. Механичното действие представлява своеобразен микромасаж на клетките и тъканите, при който разместването на частиците и скоростта на придвижването им са много малки. Физикохимичното действие е свързано с изменяне протичането на окси-редукционните процеси, ускоряване разграждането на сложните белтъчни комплекси до обикновени органични молекули, активизиране на ензимите.
	__Музиката__ чрез честота (резонанс, в т.ч. и на клетъчно и органно ниво!), ритъм (в т.ч. и мозъчни биорими), мелодия (_хармонична_ система от звуци), начин на изпълнение (визуализация на емоциите на изпълнителя), словесен текст (поетична образност, като между сложността на мелодията и текста има обратнопропорционална зависимост) по механизмите на сенсибилизация (повишаване чувствителността на нервните анализатори за слух, зрение, а защо не и обоняние — _ароматерапия_, и осезание — _масаж_ при едновременно въздействие на няколко от тях) и разделното обработване на информацията постъпваща в главния мозък (ритъмът и начинът на изпълнение въздействат на подкоровите емоционални структури, а мелодията и текста — на кората на главния мозък), въздейства психоемоционално и на първата, и на втората сигнални системи.
	Според нас, музикалното възприемане от човека и въздействието на музиката върху човека, е сложен, асоциативен, индивидуален (въпреки че определени едни и същи музикални пиеси статистически достоверно предизвикват едни и същи емоции при различните хора, което вероятно е свързано с проява на колективно несъзнаваното), предимно емпатиен (емоционално и творчески) психо-физиологичен процес, предизвикван от конкретна актуална потребност и свързан приоритетно с дясното полукълбо на главния мозък. Неговата дейност се базира предимно както върху натрупан минал опит (енграми и акустични холограми!) свързан с разпознаване и изживяване на емоционалните експресии, така и на многозначността на пространствено-образното и асоциативно мислене, отразяващо богатството на съществуващите взаимовръзки в сферите на Аз-съзнанието и най-вече в лично несъзнаваното (115, 116, 117). В приемането и предаването на музикалните мелодии и акорди преимущество има лявото ухо, съгласно модела за слухова асиметрия на _Дорин Кимура_ (Монреал, 1961) (118).
	Способността на музиката да предизвиква различни релаксиращи, медитативни, хипнотабелни, ментални и др. изменени състояния на съзнанието и емоционални състояния и проявления, доведе до развитието на индивидуални стимулиращи комбинирани звукови и светлинни устройства с програмируема честота („мозъчни машини“-стереослушалки заедно с проекционни очила, а в колективен вариант с цел контрол върху съзнанието и психоманипулиране например в „дискотеки“), използващи механизмите на сенсибилизация, биаурален ритъм (на всяко ухо се представя различна звукова честота, като мозъкът изважда едната от другата и това кара човека да чува трета „фантомна“ честота, известна като „биаурален ритъм“) и въздействие с подпрагови сигнали, които позволяват на човек да преживява нещо като халюцинаторна виртуална реалност (119).
	Целенасоченото създаване чрез подбрана музика на такава индивидуална виртуална реалност е за предизвикването на емоционални психосоматични състояния и проявления на Измененото състояние на съзнанието в определен момент, когато адаптационните реакции са още на нивото на временна координация на функциите, тоест при „еластичност на Ц.Н.С.“, при подмяна и налагане на нова конкретна актуална потребност (Доминанта). Това е свързано и с промяната в нивото на взаимосъгласуваност в дейността на лявото и дясното полукълбо на мозъка, със затормозване дейността на лявото полукълбо.
	__Примери за предимно психично въздействие__:
	__Внушението (сугестия)__ е метод, пряка връзка на несъзнаваната психическа активност със средата, форма на психическо отражение, при което предимно по пътя на несъзнаваната психическа активност се създава специална нагласа към разгъване на функционалните резерви на човешката психика. Внушението съдържа едновременно информативен и алгоритмично-препрограмиращ аспект. Внушението е резултат от преодоляването на антисугестивните бариери в хода на сложния единен десугестивно-сугестивен процес. Много често внушението е оформено словесно, но то може да постъпи у нас и по несловесен път. Внушението може да съществува и при будно и при сънно състояние, и при съноподобни състояния (120).
	Внушението е чувствено въображение. Въображението е построяването в мозъка на нов информационен модел във формата на образ, представа или идея, чрез рекомбинации от съхраняваната в паметта информация. Във внушение обаче, се превръща не всяко въображение. Само емоционално наситеното въображение чувствено се възприема като реалност и затова получава силата на физиологично въздействие върху организма. При това емоциите могат да бъдат както положителни, така и отрицателни. При внушението, въвежданата информация не се възприема пасивно, а се пречупва през призмата на собствената индивидуалност. Подложеният на внушение субект винаги встъпва в ролята на съавтор на внушението, като обогатява въвежданата информация със своето собствено въображение, зависещо от степента на емоционалност, жизнен опит, култура, потребности и физическо състояние. Като фактор за внушаемостта на субекта и за осъществяването на внушението е необходима готовност за него — психологическа ориентация — специфично състояние на насоченост и готовност за удовлетворяване на възникнала потребност в конкретна ситуация. Това е във връзка с Потребностно-информационната теория за висшата нервна дейност _(Симонов П. В.)_. за актуалните потребности, които са определящите причини и движеща сила за човешкото поведение. Изключително значение за внушаемостта на субекта има и несъзнателното подражаване на социалната микросреда, изразяващо се в представи, емоции, усещания и действия — така наречената конформност (например пасивност или паника на тълпата; мода и др.). По този начин внушението е производно на въображението, психологическата ориентация и конформността. Те образуват психологическата структура на внушението.
	При организация на поведението предизвикано чрез внушение, в мозъка информация за реалната ситуация не постъпва. Аферентната сигнализация, противоречаща на внушението е блокирана от процес на задържане. За това способства ярко изразена емоция, без която внушението е невъзможно. Внушението заобикаля началния стадий на поведенческия акт „аферентен синтез“. Така се създават условия, когато информацията (в т.ч. и лъжливата) предадена чрез словото, думата (начин на кодиране на действителността и на предаване на информация, тоест важно е не само какво и кога се говори, но и как се говори), не може да бъде опровергана. Тя се възприема като чувствена реалност. За поведенческия акт се формира „акцептор на действието“, съдържащ програма от реакции и нейния чувствен еквивалент, който после се потвърждава от санкциониращата обратната аференция, в т.ч. и мозъчните системи за самонаграждаване чрез удоволствия. През това време съзнанието на човека е напълно запазено и затова всички други поведенчески актове остават адекватни на реалната действителност. Запазването на съзнанието е характерна особеност на внушението в будно състояние. Функционалната система _(П. К. Анохин)_ организирана чрез внушението, работи в автономен режим. Тя функционално е разединена, изолирана, от останалите мозъчни образувания. Това става причина за физиологично и психично раздвояване, особено характерно за внушението. Потискането на постъпващата информация от реалната действителност, става причина за това, че материалът за реализация на внушението е само запаметения жизнен опит. На човек извън неговия жизнен опит нищо не може да се внуши. Улесненото извличане от паметта на информация при внушение, особено важно при евристичните процеси, позволява да се спомнят и възпроизведат отдавна забравени ситуации, форми на поведение и информация, например при възрастова регресия.
	__Самовнушението__ е съзнателен процес на целеустремено съзнателно управляване на своите действия. Принципна разлика във физиологическата природа на внушението и самовнушението няма. Обединяващото звено между тях е чувственото въображение. Нещо повече — не може да има внушение без самовнушение и внушението може да стане мотив за самовнушението. Самовнушението също се постига посредством думите, т.н. вътрешно говорене (121, 122, 123). Молитвата може да се разглежда като вид самовнушение, при който се активизира предимно париеталния дял на мозъка.
	Други методи за въздействие и контролиране на съзнанието (включително самоконтрол) са __Нервно лингвистично програмиране__; и __ТЕС__ (техники на емоционална свобода).
	Осъзнаването на конкретната актуална потребност от личността и на преградите по пътя за удовлетворяването й, чрез волята на човека като рефлекторна потребност от свобода постигана чрез преодоляване на препятствията по този път, пораждаща и положителни емоции, много може да помогне в изграждането на психологическата структура на внушението и самовнушението. При това волята стабилизира поведението и способства за поставянето на важни, макар и трудни за постигани цели.
	Този процес на целеполагане е най-ефективен при разширеното съзнание, когато се обезпечава увеличаване на общата активност на кората на главния мозък и синхронизацията в работата на различните му участъци.
	Самовнушението и самохипнозата са в основата на __Автогенната тренировка__. Тя е активен метод за психотерапия, психопрофилактика и психохигиена, насочен към възстановяване на динамичното равновесие в системите на организма за хомеостатично саморегулиране, нарушено от стресорни въздействия. Основните елементи на автогенната тренировка са трениране на мускулна релаксация, самовнушение и самовъзпитание (автодидактика). Те се характеризират с овладяване на начин за дълбоко и бързо предизвикване на пълно отпускане на мускулите на тялото; усещане на топлина в крайниците чрез влияние на тонуса на кръвоносните съдове; регулация на сърдечния ритъм; въздействие върху дълбочината и ритъма на дишането; умение да се предизвиква чувство за топлина в областта на корема и чувство за прохлада в областта на челото, тоест целенасочени самостоятелни въздействия на психичните процеси и психовегитативните функции (124). Най-трудното при автогенната тренировка е да се постигне вътрешна концентрация, съсредоточеност върху чувствата, образите, представите и усещанията без използване на волята, тъй като тя автоматично повишава нивото на напрежение и прави релаксацията невъзможна. Просто трябва да се отпуснеш на потока на представите, без да ги анализираш, без да ги направляваш, да се разтвориш в своите усещания и в предизвиканите от тях образи, достигайки до състояние на частична самозабрава, тоест да се потисне дейността на висшите отдели на мозъка и да се активират низшите му отдели, да се съживят следите на подкоровите реакции (енграмите). Залог за успеха в това е позитивната психологическа настройка и вярата в успеха (125).
	__Хипнозата__ е особено, изменено (стеснено) състояние на съзнанието, което е поведенчески съноподобно, различно от съня и е състояние с рапорт. Рапортът е връзка с външната среда („стражеви пункт“), позволяваща извършването на най-сложна психическа дейност без събуждане. Именно благодарение на рапорта, чрез който се осъществяват всички хипнотични внушения, ние отличаваме съня от хипнозата. Най-често хипнозата се получава чрез внушение, но може да възникне и без него. Хипнозата е състояние на контролиран транс — ментален феномен присъщ на всеки индивид. При транса доминира подсъзнанието, което става достъпно за комуникации и манипулации (126, 127).
	Условията и психо-физиологичните механизми за възникване на хипнозата са:
	__1.__ деактивиращо действие на монотонни дразнители, предизвикващи умора в съответните сензорни мозъчни зони предизвикваща процес на задържане, който после ирадиира на останалите участъци от мозъчната кора;
	__2.__ релаксация (разслабване, отпускане) на мускулите, подготвящо нервната система за почивка и сън на организма. При това се отчита тясната връзка между емоциите и мускулния тонус — депресивните състояния закономерно се съпровождат с напрягане на дихателната мускулатура; страхът повишава тонуса на мускулите свързани с издаването на звуци и артикулацията, както и на вратните мускули; при неврозите се повишава тонуса на скелетните мускули;
	__3.__ възприемането на звукови сигнали по време на сън — физиологично и естествено създалата се „стражева“ роля на бодърстващи пунктове от кората на главния мозък по време на сън, върху която чрез психологическа ориентация и мотивация се формира рапорта;
	__4.__ филогенетично утвърдилата се охранителна роля на внушението. Тя е необходима, когато нервната система на човека е отслабена от извънредни въздействия понижаващи тонуса на кората на главния мозък и водещи до парадоксална фаза, при която силните дразнения от реалността, отстъпват място на слабите дразнения от думите на хипнотизатора — понякога той може да не знае за тази си роля — например, когато към него са се обърнали за съчувствие, съвет и помощ;
	__5.__ дефицит в опита за поведение в сложна и непозната обстановка. В този случай поведението става подражателно и като следствие се повишава внушаемостта. При това волевите качества на неопитния човек могат да са големи, но те не се включват в системата на отношения с „лидера“, а се насочват към реализация на действията определени от инструкциите на „лидера“ (128, 129).
	__Прицелните__ технологични __точки__ за изследване и използване на възможностите за безвредно поетапно повлияване на внушението и хипнозата са:
	първо — психологическата структура на внушението (въображението, психологическата ориентация и конформността),
	второ — заобикалянето на началния стадий на поведенческия акт — „аферентния синтез“ при внушението (потискане на лявото мозъчно полукълбо),
	трето — формирането чрез словото на „акцептор на действието“ на хипнозата (най-вече релаксация на мускулите).
	Подпомагащи средства за това са фитопсихофармакологични препарати действащи съпосочно с тях, за постигане на целта: пренасочване и намаляване устойчивостта и силата на съществуващата доминанта и създаване на нова, определяща вектора на поведение целесъобразна доминанта съгласно ценностната система на конкретния индивид или общество, чрез директно или кръстосано по групи управляване (удовлетворяване) на актуалните творчески потребности и оптимизиране синхронността между двете мозъчни полукълба. В ежедневието тези процеси протичат непрестанно, но когато са контролирани това може да намали времето и необходимата енергия и усилия до толкова, че да направи възможни иначе слабо вероятни резултати.
	Днес е известно, че разтоварването на съзнанието чрез душевен покой позволява да се достигне до алфа — и тета — ритмична синхронизация на нервните клетки в челната кора на мозъка, и подпомага способността за образно мислене, което (и при това изключително това мислене), дава възможност за достъп към подсъзнателните слоеве на мозъка.
	__Мускулната релаксация__ дава по-слаби от нормалните, аферентни сигнали от рецепторите към мозъка и особено към ретикуларната формация. При това едновременно с отпускането на мускулите се успокояват и моторните центрове, и цялата вегетативна система, както и ретикуларната система. Усещането за тежест или топлина е следствие отслабването на мускулното напрягане срещу силата на тежестта и разширяване на кръвоносните съдове поради отпущане на тяхната мускулатура. Потискането на чувството за страх и на депресията също спомага за пълна релаксация, при която може да се достигне синхронизация в работата на мозъка, вкл. до алфа — или тета — ЕЕГ ритми.
	Между впрочем достигането на тета — синхронизация се облекчава и чрез един феномен, който и до днес не е намерил обяснение: веднага когато очните ябълки се обърнат и преместят нагоре колкото това е възможно (като че ли искаме да видим корените на своята коса), то в мозъка настъпва, макар и не пълна, тета — синхронизация. Неслучайно молитвата се прави коленичил, а иконите се поставят над нивото на главата за да се стимулира точно този поглед нагоре. Това може да се провери експериментално: ако почнем да преместваме очните ябълки колкото се може по-нагоре в продължение на няколко секунди (без значение със затворени или отворени очи) и след това погледнем напред, ще забележим, че ни обхваща лек световъртеж.
	Според нас, за фармакологично предизвикване и подпомагане на мускулната релаксация като условие за внушение и хипноза, от синтетичните лекарствени вещества — миорелаксанти, оптимален е Tolperizone (Mydocalm) АТС: М03ВХ04, тъй като избирателно потиска импулсите преминаващи по каудалната част на ретикуларната формация, понижава патологично повишения при неврозите тонус на скелетната мускулатура, има директен съдоразширяващ ефект и е с минимални странични ефекти (130). Като фитофармакологичен миорелаксиращ препарат според нас за целта могат да се използват екстракти от трева (Herba) на многогодишното тревисто растение Голяма Тлъстига (Sedum maximum L. Crassulaceae), което, освен че притежава биостимулиращи свойства — усилва процесите на обмен и регенерация, оказва общо тонизиращо и противовъзпалително действие, но и съдържа, освен гликозиди от флавоновата група, и биологично усвоен и усвоим Mg2+ 17,1 mg/g — най-много в сравнение със 125 растения; или от листа (Folia) от култивираното растение Градински чай, Конски босилек (Salvia officinalis L. Lamiaceae), което освен етерично масло — до 2,5%, съдържа и биологичен Mg2+ 9,2 mg/g. (131)
	Магнезият е жизненоважен за организма елемент със средна концентрация 17 mmol/kg, от които 99% са включени интрацелуларно. Той участва в значителен брой ензимни реакции в организма. Магнезият редуцира невронната възбудимост и нервно-мускулното провеждане, предизвиквайки потискане на нервно-мускулната активност. На пресинаптично ниво той инхибира предизвиканото отделяне на ацетилхолин, а на постсинаптично ниво Mg{sup}2+{/sup} намалява деполяризацията на постсинаптичната мембрана предизвикана от ендогенен ацетилхолин. В по-големи концентрации магнезият намалява съкратимостта на мускулните влакна. При намаление на серумната концентрация на Mg{sup}2+{/sup} под 12 mg/l (5 mmol/l) се развива тежък дефицит, изразяващ се с отпадналост, раздразнителност, безсъние, мускулен тремор, тетания, атаксия, тахикардия, екстрасистолна аритмия, диспептични прояви, диариа. В състояние на покой организмът на възрастния човек се нуждае от 280 — 330 mg Mg{sup}2+{/sup} дневно (132, 133).
	__Пример за психо — социално въздействие е създаването и приложението на Изменените състояния на съзнанието (ИСС) като колективен психо — физиологичен организационно ефективен властови инструмент__ за едновременно съзнателното контролиране и променяне на околната среда и поведението на много хора е даден перфектно от _Ноам Чомски_ в изброените от него __„10 начина да ви манипулират“__ (134):
	__1. Отвличане на вниманието.__ „Постоянно се отклонява съзнанието на хората от реалните социални проблеми, превключвайки ги към теми, които нямат реално значение. За да постигат такъв резултат, според който гражданите да са винаги заети с нещо и да нямат време да мислят, от полето — в кошарата, както и всички други животни“ (цитат от книгата „Тихо оръжие за тихи войни“).
	__2. Създават се проблеми__, а след това се предлага начин за решаването им. Този метод е наречен „проблем-реакция-решение“. Създава се проблем, един вид „ситуация“, разчетена така, че да предизвика реакция сред хората, така че те самите да поискат приемането на мерки, които са необходими на управляващите кръгове. Например, допускане на ескалация на насилие в градските райони или кървави терористични актове, с цел гражданите да изискват приемането на закони, насочени към засилване мерките за сигурност и политики, засягащи гражданските свободи. Или да се предизвика икономическа криза, за да се приеме като необходимо зло нарушението на социалните права и съкращаване на социалните услуги.
	__3. Методът на постепенното прилагане.__ За да се постигне приемането на непопулярни мерки, е достатъчно те да се въвеждат постепенно, ден след ден, година след година. Именно по този начин бяха наложени принципно нови социално-икономически условия (неолиберализъм) през 80-те и 90-те години на миналия век. Минимизиране на функциите на правителството, приватизация, несигурност, масова безработица, заплати, които вече не осигуряват достоен живот. Ако това се случи по едно и също време, най-вероятно би довело до революция.
	__4. Отлагане на изпълнението.__ Друг начин да се прокара едно непопулярно решение е да се представи като „болезнено и необходимо“ и да се получи в един момент съгласието на гражданите за неговото прилагане в бъдеще. Много по-лесно е хората да се съгласят на жертви в бъдещето, отколкото в момента. Първо, защото това не се случва веднага. Второ, защото повечето хора винаги са склонни да таят наивна надежда, че „утре нещата ще се подобрят“ и че тези жертви, които са поискани от тях, могат да бъдат избегнати. Така се предоставя на гражданите повече време да свикнат с идеята за промяна и смирено да ги приемат, когато му дойде времето.
	__5. Отношение към хората като към малки деца.__ В по-голямата си част пропагандните изяви, предназначени за широката общественост, използват такива аргументи, символи, думи и интонация, като че ли става дума за деца в училищна възраст със забавено развитие или с психически увреждания. Колкото по-настойчиво някой се опитва да заблуди слушателя, толкова повече той се опитва да използва инфантилни словесни форми. Защо? Ако някой се отнася към човек така, сякаш той е на 12 или по-малко години, по силата на внушението, в отговор като реакция на човека също ще липсва критична оценка, което е типично за деца на възраст 12 години или по-малко.
	__6. Да се атакуват емоциите на човека в по-голяма степен, отколкото мисленето му.__ Въздействието върху емоциите е класически метод, който има за цел да гарантира, че ще се блокира способността на хората да правят рационален анализ, а в крайна сметка дори и на способността им за критично осмисляне на събитията. От друга страна, използването на емоционалния фактор може да отвори вратата към подсъзнанието, за да се вкарат там мисли, желания, страхове, притеснения, принуждения или устойчиви модели на поведение.
	__7. Да се държат хората в неведение, като се култивира посредственост.__ С това се гарантира хората да не са в състояние да разберат техниките и методите, използвани, за да бъдат контролирани против волята си. Качеството на образованието, предоставяно на по-нисшите класи на обществото, трябва да е толкова оскъдно и посредствено, за да може невежеството, което разделя по-нисшите класи на обществото от върхушката, да остане на такова ниво, което нисшите класи да не могат да преодолеят.
	__8. Насърчаване на гражданите да се възхищават на посредствеността.__ Да се насърчава в хората идеята, че е модерно да си глупав, вулгарен и груб.
	__9. Засилване на чувство за вина.__ Да се застави отделният човек да вярва в това, че самият той е виновен за собственото си нещастие поради липса на умствени способности, умения или усилия. В резултат, вместо на бунт срещу икономическата система, човек започва самостоятелно да се занимава със самоунижение, самоунищожаване, да обвинява за всичко себе си, което го води неминуемо до тотална и нескончаема депресия, като всичко това води към апатия и бездействие.
	__10. Да се знае за хората повече, отколкото те самите знаят за себе си.__ През последните 50 години напредъкът в областта на науката доведе до образуването на все по-разширяваща се пропаст между знанията на обикновените хора и информацията, която притежава и използва управляващата класа. Благодарение на биологията, неврологията и приложната психология, „системата“ има на разположение най-съвременни знания за човека, в областта на физиологията и психологията. Системата е в състояние да научи за обикновения човек повече, отколкото той знае сам за себе си. Това означава, че в повечето случаи системата има по-голяма власт и в много по-голяма степен контролира и управлява хората, отколкото те могат сами да се контролират.
	Обществените традиции и съответната култура от миналото и до днес са определящи в масовото използване на различни методи и продукти повлияващи психиката на човека, включително водещи и до изменени състояния на съзнанието. В обществата със западен модел, е традиционно използването на алкохолни напитки, никотин и кофеин съдържащи продукти.
	__Технологията за осъществяване на позитивно властово поведение чрез създаването и приложението на Изменените състояния на съзнанието както от субекта на властта — властникът (мениджърът), така и в обекта на властта — човек, общество, тълпа__, е чрез пренасочване и намаляване устойчивостта и силата на съществуващата Доминанта на Ухтомски и създаване на нова целесъобразна Доминанта, определяща вектора на поведение съгласно ценностната система на конкретния индивид или общество, и едновременно с това чрез директно или кръстосано по групи управляване (удовлетворяване) на техните актуални социални, идеални и материални потребности. За да е действаща, новата Доминанта трябва да е свързана с възможност за активно поведение насочено към удовлетворяването на социалните потребности за получаване на привързаност и внимание, уважение и любов, и идеалните (духовни, културни, естетически), които са особено важни за реализация на инстинктивната потребност за запазването на достойнството и за своето място в обкръжаващия свят. Това създава вътрешен интерес и потребност към евристично мислене за иновативни продукти като реализация на Аз-ът, като самата човешка Личност се превръща в иновационен продукт насочен и способен на творчество.
	Така използването на __изменените състояния на съзнанието (ИСС)__, като целесъобразен оптимален когнитивен и евристичен психо-физиологичен набор от инструменти, поддаващ се и на фитопсихофармакологично и психологично въздействие и контрол, е възможно и в двете посоки — за негативно и за позитивно властово поведение. Както при всеки инструментариум, дейностите трябва да са предварително планирани, как да се изпълнят, как да се контролират (субективно и обективно) и какви могат да са коригиращите мерки.
	__Психопатологичният аспект на властта и неговото овладяване__:
	Изменените състояния на съзнанието (ИСС) използвани за властови контрол върху съзнанието, както и патологичните психични промени свързани с властта се обуславят от формулираните от нас по-горе „токсични“ парадокси (противоречия) от властта и тяхната двустранна права и обратна връзка с конфликтите: „искам, но не мога“, „искам, но се страхувам“ и „не бива, не мога, но искам“ предизвикващи борба между разума и емоциите във властника, която е в основата на болестотворния психо — соматичен вътрешен конфликт в Личността. Фройд формулирайки двата фундаментални принципа на функциониране на психиката — принципът на удоволствието и принципът на реалността, подчертава значението на произтичащите от разума ограничения на социалния живот върху индивидуалното поведение (135). Съвестта се оказва постоянен страх на Аз-а от безмилостно взискателният Свръх-Аз, а чувството за вина е най-непоносимото страдание, което съпътства цивилизования човек. За да разграничи този „котел, пълен с кипяща възбуда“, този „хаос от _Аз-а_ (съзнаваното) и _СвръхАз-а_ (субективираната външна социална действителност, закрепена в определени норми, изисквания, традиции, морал)“, Фройд въвежда специално ново название — _„То“_ (несъзнаваното). „Нагоните изпълват «То» с енергия, ала то не е организирано, няма цялостна воля, а само стремеж да удовлетвори нагонните потребности съгласно принципа на удоволствието“. „Така пришпорван от То, ограничаван от СвръхАз-а, отблъскван от реалността, Аз-ът се бори да приведе в хармония силите и въздействията в него и върху него, а когато Аз-ът е принуден да види своята слабост, обзема го страх — реален страх от външния свят, страх от съвестта пред лицето на СвръхАз-а, невротичен страх от силните страсти на То“.
	_К. Г. Юнг_ дефинира четирите основни функции на съзнанието (136): мислене, интуиция, чувство и усещане. Под психична функция, той разбира „определена непроменяща се при различните обстоятелства психична дейност, напълно независима от съответните съдържания“. В конкретния човек има една конкретна доминираща (основна) функция, с която той се приспособява към реалността, и която определя неговия психологичен тип. Тя принадлежи изцяло на съзнанието, докато противоположната на нея т.н. малоценна функция __(„сянката“)__ — изцяло на несъзнаваното. Между тях е мястото на т.н. помощна функция — относително диференцирана и ориентирана между осъзнатото и неосъзнатото. Такива основни противоположни двойки функции са „мислене — чувство“ и „усещане — интуиция“. Поради взаимното изключване на функциие в двойките, е невъзможно едновременно да се поддържат няколко основни поведения, но човек е в състояние по пътя на осъзнаването да ги диференцира последователно до определена степен, което да му помогне в постигането на вътрешна цялост като Личност. Осъзнаването на типа функция и нагласа към които човек принадлежи, съвпада многократно със срещата и познаването на неговата __„сянка“, „другото Аз“__, „alter-ego“ — архетипна фигура, част от индивида, недиференцираната функция и най-малко развитата нагласа на човека, неговата „тъмна страна“, която човек отхвърля по морални, етични или други съображения и не я оставя да излезе отгоре, защото е противоположна на принципите на съзнанието. Човек може да срещне „сянката“ си във вътрешна, символична (например на сън) или външна, конкретна фигура. Най-често и разбираемо тя ни се показва като присъщо ни качество чрез емоциите, които са ни обсебили. Юнг различава две форми на сянката — „лична сянка“, която съдържа все още неоживелите душевни черти на индивида, и „колективна сянка“, която принадлежи на колективното неосъзнавано и символизира обратната страна на властващия дух на времето, неговата скрита противоположност. И двете форми действат в човешката психика. Преработката на сянката съответства до голяма степен и на това, което цели психоанализата на Фройд. Осъзнаването и конфронтацията със сянката означава да осъзнаеш безпощадно критически собствената си същност, да се научиш да разграничаваш себе си от своята сянка, познавайки и приемайки нейната реалност като част от съществото си, за да успееш в конфронтацията с другите двойки противоположности на психиката. С това именно започва онази обективна нагласа към собствената личност, без която няма напредък по пътя към целостта й. Процесът на индивидуация, разработен от Юнг като „метод и път за разширяване на личността към психична цялост в човека, е чрез постепенно доближаване към съдържанията и функциите, и признаване на тяхното въздействие върху Аз-а, което води до това, човек да разпознае себе си в онова, което е по природа, а не в това, което би искал да бъде“.
	__Осъзнаването на властта (включително при Изменените състояния на съзнанието) започва с преживяванията на Аз-а така__:
	__1.__ Измерение в първо лице (ИПЛ): квалии (необработени, неосъзнати и дълбоко субективни) и ипсети (непосредствени, прозрачни и завършени). Винаги в настоящето, изпитва се преживяване на безвремие и вечност. Информацията се събира се от сетивата, препраща се до ствола и гръбначния мозък, като таламуса ги преразпределя по различни области на крайния мозък, след което преминават през фронталния кортекс за да ги осъзнаем.
	__2.__ Измерение във второ лице: интрасубективната комуникация (разпознава и отсъжда за психичните състояния преживени в ИПЛ, като това разпознаваемо и може да се изрази с думи, а миналото, настоящето и бъдещето се подреждат). Тук има засилено взаимодействие между хипокампуса (който отговаря за паметта) и амигдала (който отговаря за емоциите) и префронталния кортекс (който сглобява информацията). Според теорията на ума на д-р _Дейвид Премак_, човек има способност да се досеща за мислите на другите, да разпознава намеренията, мотивите и плановете им. На практика това се осъществява от огледалните неврони, открити през 1996 г. От _Джакомо Ризолати, Леонардо Фогаси и Виторио Галезе_. Тези неврони се активират, когато изпълнявате определена задача и видите някой друг да изпълнява същата задача, както физическа, така и емоционална. Това осигурява мимикрия и съпричастност. Първоначално са открити в премоторните области на маймуни, но след това се откриват и в префронталния кортекс на хората (137). Възможно е всички неврони да имат такава функция, без да има отделен клас специализирани огледални неврони!
	__3.__ Измерение в трето лице: разпознаване на психически и поведенчески състояния на други лица (не е времево локализирано, но интегрира социалното и психологическото време). С това измерение симулираме ситуации от бъдещето в нашия модел за света. Това се извършва предимно в дорзолатералния префронтален кортекс с помощта на спомени от миналото, след което резултатът от симулацията може да предизвика удоволствие (нуклеус акумбенс и хипоталамуса) или опасност (орбитофронтален кортекс), което води до борба за избор на поведение. В крайна сметка в дорзолатералния кортекс се взима решение.
	Преживяванията са по начало субективни поне по няколко начина, но с определена закономерност. Когато тези закономерности не са спазени (поради токсичните парадокси на властта) се появява __съвременният медицински психиатричен аспект на разстройствата в преживяването на Аз-а__:
	Деперсонализации (нереалност, дисоциация); дереализации (дисхронозии, хроносистола, хронодиастула, времева дезориентация, автобиографична дезориентация, възрастова, екмнезия), (макро и миропсии, метаморфопсии), (дисморфофобия, синдром на Кандински — Клерамбо, личностово разтройство и др.)
	Психичните заболявания до голяма степен са причинени от нарушаване на деликатните проверки и равновесието между съперничещи си обратни връзки, които стимулират бъдещето (обикновено защото една област от мозъка е твърде активна или твърде пасивна).
	__Днес самосъзнанието за болест (инсайт)__, се формулира като критична оценка на собственото психично състояние. Няма единно становище къде е границата. По правило при психозата няма критично отношение към собствените си болестни преживявания, докато при неврозата има. Може да се подреди по степен съзнанието за болест между двете крайности така: Пълно отричане; Слабо изразено (амбивалентно); Съзнание за болест, поради външни причини; Съзнание за болест, поради неизвестни причини; Интелектуален инсайт; Емоционален инсайт.
	Описанието на собственото мнение на пациента за болестта му в прав текст е само началото на разискване на този въпрос. По голяма практическа ценност за лечебния процес има добрата оценка на собственото състояние, и вътрешните фактори водещи до него и чак след това оценката на ситуацията.
	Връзка между парадоксите на властта, предизвикани от токсичните й ефекти и психопатологията __може да се онагледи така__:
T>
!	Парадокси | Обратна връзка 1 | Обратна връзка 2 | Засегната област в мозъка
	I — Параноя | Забелязване на опасност | Отхвърляне на опасност | Амигдала / префронтален лоб
	II и IV — Губи желание за разбиране и несамотност; целта оправдава средствата | Създаване на гласове | Отхвърляне на гласове | Ляв темпорален / Преден сингулар. кортекс
	III — Невъзможност за реална самооценка | Оптимизъм | Песимизъм | Ляво/дясно полукълбо
	V — Психосоматични заболявания | Нещо не е наред | Удовлетворение | Орбитален кортекс / Каудален нуклеус / Сингулар. кортекс
T$
	Според нас __психиатричния аспект на властта__ (включително при Изменените състояния на съзнанието, психичните заболявания) могат ефективно да се неутрализират и овладеят чрез комплексното използване на съвременните психофармакологични фитопрепарати съвместно с осъзнаването и конфронтацията със „сянката“ и процесът на индивидуация разработен от Юнг като „метод и път за разширяване на личността към психична цялост в човека“, за да може първият източник на властта — индивидуалността и качествата на водача — субекта на властта (качества на ума, изказа, моралната убеденост, физиката, способността да убеждаваш или да внушаваш доверие, вярата в собствената си правота и изключителност — харизма) да бъде наличен и на своето място в Лидера (Мениджъра) като Цялостна Личност, което е важно условие за доброто състояние на обекта на властта — човекът и обществото.


>	ІV. Заключение

	__Властта (Imperium), като психично явление и като социално поведение с движеща сила конкуренцията__, е съзнателното контролиране и променяне на околната среда, включително и поведението на други същества за удовлетворяване на актуални потребности на дадена система (човека, социума), които превръщайки се в „овеществени потребности“ се трансформират в мотивации. В нейната основата стои човешката психо-физиология и поведение — сложен био — психо — социален процес.
	__Отрови, Токсини (Venena)__ в по-общия смисъл, според нас са: средства, действие или бездействие, или комбинации от тях, с предозиран ефект, нарушаващи структурите, връзките между тях и процесите в нормалното функциониране на дадена система („отравяне“), и водещи до интоксикация или/и смърт на системата.
	Съгласно био — психо — социалният системен подход, конкретната мегасистема която разглеждаме, е: „Личност, Лидерство, Поведение ↔ Общество, Тълпа, Емоции ↔ Власт (Токсикология на властта)“.
	__„Токсичният“ ефект от властта за обекта на властта__ — човекът, обществото, тълпата, според нас е: съзнателното контролиране и променяне на околната среда и поведението чрез подмяна в актуалните потребности и ценности, съобразно целите на властника — едноличен (лидер, мениджър) или колективен „елит“, за спечелване на неговата конкурентната борба за Власт (Imperium). __„Противоотрова“__ на това е Знанието — точно, широко и масово, като коректив на властта и като гарант на Свободата, усвоено и практически използвано от всеки човек в избора му на решения и отстояването им, даващо му здрава основа на неговата ценностна система, правещо го Свободен Човек, което го превръща в субект на властта. Осъзнаването от властника на необходимостта от властта и познаването на нейните ефекти е важно за да не се предозира с нея.
	__„Токсичният“ ефект от властта за субекта на властта, когато субекта на властта е колективният „елит“__, приема формата на противоречия в системата „личен — обществен — колективен интерес“. Количественото натрупване на тези противоречия води до качествени изменения в системата, което още повече изостря конфликтите между производителните сили и производствените отношения до ситуация, при която властващите не могат да управляват постарому, а народа не иска вече да живее постарому, тоест до революционна ситуация за социална, научно — технологична, културна или други революции. За да избегнат този риск от възникващите конфликти, властниците се стремят чрез контрол над човешкото съзнание по различни методи, периодично да ги насочват в такава посока, която е полезна за тях. Въпреки това обаче, материалното и социалното неравенство се задълбочават, властта се концентрира в малко на брой конкуриращи се едри собственици, конфликтите се задълбочават (включително и между едрите собственици) и отново и закономерно съобразно със законите на диалектиката, се стига до революционна ситуация. Казано по друг начин — властта от свръхдозирана алчност се самоизяжда! __За „противоотрова“__ на това и за развитието на обществото и преструктурирането му като система чрез изменения в количеството на елементите си, в качеството на елементите си, в отношенията между елементите си, или в едно от четирите възможни съчетания между тези признаци, е решението от субекта на властта или принудата му от обекта на властта за ефективно сътрудничество между субекта и обекта на властта, свързани с преразпределение на властта и ресурсите в посока намаляване на материалното и социалното неравенство при удовлетворяване на актуалните потребности и на субекта, и на обекта на властта.
	__„Токсичният“ ефект от властта за субекта на властта, когато това е едноличен (лидер, мениджър)__ е налице, когато има несъответствие (закономерно получаващо се във времето и предизвикващо психосоматични заболявания!) между действителната власт на Лидера с нейните актуални възможности и онова, което самият той очаква от себе си, тоест конфликтите: „искам, но не мога“, „искам, но се страхувам“ и „не бива, не мога, но искам“, като при това емоциите, подвластни на петте Мозъчни системи за самостимулация чрез удоволствия, са особено важен фактор при формирането на поведенческия акт. Нервохимическите системи на мозъка са материалният субстрат, с който взаимодействат ендогенните и екзогенните невромедиатори от петте мозъчни системи за самостимулация чрез удоволствия — катехоламини, опиоидни пептиди, серотонин, ацетилхолин и гама амино маслена киселина (ГАМК). Физиологичните функции на катехоламиновите невромедиатори са: Допамин — свързан със системата на възнаграждаване, Адреналин и Норадреналин — със системата за активиране на поведението, Серотонин — със системата за потискане на поведението и отслабваща действието на негативните въздействия. При това голяма част от регулативните функции на катехоламините се припокриват в някаква степен. Активността на различните медиаторни системи е тясно обвързана, като не е толкова важно нивото на отделен трансмитер в мозъка, колкото баланса между различните биологично активни вещества. С механизмите на действие на Норадреналина, Допамина и Серотонина са свързани: паметта и финото модулиране на заучаването и вниманието; регулиране на общото ниво на активация (бодростта и съзнанието) и изследователската, търсеща новости и стимули дейност; подбор на възприетите сетивни импулси и ориентация на поведението към положителни стимули; мотивация, удоволствия и подтици; настроение; цикъл „сън-бодърстване“; инстинкти; познание. При дефицит на Норадреналин, Допамин и Серотонин, и намалена дейност на алфа-2 рецепторите в префронталния кортекс, расте честотата на замаяност, нарушена концентрация на вниманието и нарушения в работната памет, расте тревожното настроение (психична тревожност), депресивното настроение, загубата на интереси, уморяемостта и апатията, негативното мислене, анорексия, спад на либидото, липса на щастие. Налице е характерната и определяща за __токсиноманиите__ типична проява спрямо ендогенното производство (или постъпление) в мозъка на __катехоламините__ (норадреналин, адреналин и особено допамин) и свързаното еволюционно с права връзка с тях и с конкурентоспособността, ниво на тестостерон, както и със съотношението им със Серотонин на: психична зависимост (усещането, че приемането или ендогеното производство на веществото е необходимо за максимално или нормално функциониране на човека); физическа зависимост (физиологична адаптация на организма към хроничната употреба на веществото чрез формиране на толеранс и абстинентен синдром); толеранс (нуждата от увеличаващи се дози вещество за достигане на желания ефект); абстинентен синдром (комплекс от физически и/или психични симптоми, обратни на ефектите от действието на веществото, получаващи се при рязко намаляване на дозите или спиране приема на веществото). Поддържането на постоянно високо и балансирано ниво на невромедиаторите от петте мозъчни системи за самостимулация чрез удоволствия е __биохимичната потребност и психо-физиологичната основа на властта за властника__, която заедно с Доминантата на Ухтомски принуждава властника да се подчинява на принципа „всичко или нищо“. И затова властника властва и не може да се откаже от властта! Тогава, за да се преодолее силният психически натиск върху индивидуалната Личност или върху „елита“, в много случаи се започва употребата и на психоактивни вещества — психомиметици, невролептици, транквилизатори, антидепресанти, алкохол и др. Те обаче също закономерно водят до характерната и определяща __токсиномания__. Всичко това може ефективно да се овладее чрез __„противоотровата“__ на комплексното използване от властника на изменените състояния на съзнанието (ИСС), като целесъобразен когнитивен и евристичен инструментариум и на посочените съвременни психофармакологични фитопрепарати, съвместно със Знанието, Осъзнаването и Конфронтацията със „Сянката“, неговата „тъмна страна“, и процесът на индивидуация разработен от К.Г. Юнг като „метод и път за разширяване на личността към психична цялост в човека“, за да може субекта на властта да бъде наличен и на своето място като добра и Цялостна Личност, което е важно условие за доброто състояние и на обекта на властта (човекът, обществото, тълпата).


>	Литература по ред на цитирането

	1. Андреев Т., Неизвестните оръжия, СИЕЛА, София, 2003.
	2. CIA MKULTRA Collection — The Black Vault, http://www.theblackvalut.com/documentarchive/
	3. Гадаскина И. Д., Толоконцев Н. А., Яды — вчера и сегодня, Академия наук СССР, Ленинград, „Наука“, 1988 г. ISBN: 5-02-025638-2
	4. Ваксберг Арк., Отровите на Кремъл, София, 2007 г., ISBN: 13:978-954-28-0151-1
	5. Armen Victorian, Mind Controllers, 2000, Контрол върху съзнанието, превод ИК „Кръгозор“, София, 2004, ISBN: 954-771-063-Х.
	6. Прокопенко Игор, Щурмът на съзнанието, ИК"Бард" ООД, София, 2014 г., ISBN: 978-954-665-550-2.
	7. Хаха Лънг, Как да контролираме съзнанието на хората, „СофтПрес“ ООД, 2009 г.
	8. Пировски Л. Т., Фитопсихофармакология на човешкото поведение, 160 стр., „Бон“, Благоевград, 2015, ISBN: 978-954-395-123-9
	9. Перцеф Дан, Нарковойните на ХХІ век, Оръжие за масово поражение, И-во „Паритет“, 2015 г., ISBN: 978-619-153-088-5.
	10. Пономарев В. Т., Тайные яды в истории человечества, Донецк, ОООПКФ4БАО, 2006 г. ISBN: 966-338-229-5.
	11. Ваксберг Арк., Отровите на Кремъл, София, 2007 г., ISBN: 13:978-954-28-0151-1
	12. Гълбрайт Джон К., Анатомия на властта, И-во „Хр.Ботев“, София, 1993, ISBN: 954-445-0432.
	13. Алюшин А. Л., В. Н. Порус, Власть и политический реализм в сб. „Психология и психоанализ власти“, Самара, т.1, 1999.
	14. Иванов Ив. Б., Политическа психология, И-во „Фабер“ В. Търново, 2006 г., ISBN: 954-775-555-2
	15. Белоусов Л. В., Биологический морфогенез, Изд-во Моск. Ун-та, 1987.
	16. Симонов П. В., Лекции о работе головного мозга, Москва, И-т психологии РАН, 1998
	17. Adrien Albertq Selective Toxicity, 1984, пер. с англ., А. Альберт, Избирательная токсичность, том 1 и том 2, Москва, „Медицина“, 1989 г.
	18. Пировски Л. Т., Фитопсихофармакология на човешкото поведение, 160 стр., „Бон“, Благоевград, 2015, ISBN: 978-954-395-123-9
	19. Пировски Л., Пировски Н., Й. Стайкова-Пировска, Искам-мога-трябва — холистичен модел на здравето, 343 стр., „Бон“, Благоевград, 2015, ISBN: 978-954-395-126-0
	20. Пирьов Г. Д., Десев Л. Н., Кратък речник по психология, София, 1981 г.
	21. Стаматов Р., Минчев Б., Психология на човека, Изд. „Хермес“, Пловдив, 2003
	22. Йоланде Якоби, Психологията на К. Г. Юнг, 1940, И-во „Леге Артис“ Плевен, 2000
	23. http://ariom.ru/wiki/Trans.
	24 Dr Armen Victorian, Mind Controllers, 2000, Контрол върху съзнанието, превод ИК „Кръгозор“, София, 2004
	25. Bill Cooper, „Behold a Pale Horse“, Silent Weapons for Quiet Wars, 1991, Тихи оръжия за безшумни войни, превод „Хелиопол“, 2000
	26. Генчо Д. Пирьов, Любен Н. Десев, Кратък речник по психология, София, 1981;
	27. Стаматов Р., Минчев Б., Психология на човека, „Хермес“, Пловдив, 2003
	28. Симонов П. В., Доминанта и условный рефлекс, Москва, „Наука“ 1987.
	29. Павлов И. П., Двадцатилетний опыт обективного изучения высшей нервной деятельности (поведения) животных, М.: Наука. 1973.
	30. Павлыгина Р. А., Роль доминанты в замыкании условного рефлекса, в сб. Доминанта и условный рефлекс, ред. Симонов П. В. Москва, „Наука“, 1987.
	31. Брагина Н. Н., Доброхотова Т. А., Функциональные асимметрии человека, 2-ое изд., Москва „Медицина“, 1988.
	32. Симонов П. В., Лекции о работе головного мозга, Москва, И-т психологии РАН, 1998.
	33. Симонов П. В., Доминанта и условный рефлекс, Москва, „Наука“, 1987.
	34. Симонов П. В., Эмоциональный мозг, „Наука“ Москва, 1981.
	35. Авруцкий Г. Я., Вовин Р. Я., Личко А. Е., Смулевич А. Б., Биологическая терапия психических заболеваний, Москва, „Медицина“, 1975.
	36. Пировски Л. Т., Пировски Н. Л., Психофармакология на любовта, в кн. „Магия бяла в лунна нощ“, 168 стр, „Бон“, Благоевград, 2008, ISBN: 978-954-8118-87-3
	37. Хранов Л. Г., Катехоламини и депресия, София, 2000 г., ISBN: 954-8307-05-7
	38. Куценок Игор, Димитров Г., Злоупотреба и зависимост от психоактивни вещества, Контрол и тестване на психоактивни вещества, Институт по поведенчески стратегии, София, 2004 г., ISBN: 954-91535-1-7
	39. Димитров Б., Психо-физиология, БАН И-во „Проф. Марин Дринов“, София, 2014
	40. Симонов П. В., Лекции о работе головного мозга, Москва, И-т психологии РАН, 1998.
	41. Godefroid J., Les chemins de la psyhologie, Liege — Bruxellss: Pierre Mardaga, 1988 г.
	42. В. Н. Мясищев, Личност и неврози, Л. 1960
	43. Пировски Л. Т., Пировски Н. Л., Психофармакология на любовта, в кн. „Магия бяла в лунна нощ“, „Бон“, Благоевград, 2008, ISBN: 978-954-8118-87-3;
	44. Пирьова Боряна, Невробиологични основи на човешкото поведение, И-во на Нов български университет, София, 2011, ISBN: 978-954-535-646-9
	45. Пировски Л. Т., Пировски Н. Л., Биорегулация на стареенето, „Бон“, Благоевград, 2015, ISBN: 978-954-395-124-6
	46. Льобон Густав, Психология на тълпите, И-во „Асеневци трейд“, 2014, ISBN: 978-954-8898-36-2
	47. Пировски Л. Т., Фитопсихофармакология на човешкото поведение, 160 стр., „Бон“, Благоевград, 2015, ISBN: 978-954-395-123-9.
	48. Иванов Ив. Б., Политическа психология, И-во „Фабер“ В. Търново, 2006 г., ISBN: 954-775-555-2
	49. Mosca G., The Rruling Class. New York: McGraw-Hill, 1939
	50. Pareto V., The Rise and Fall of the Elites: an Application of Theoretical Sociology. Totowa: Bedminstar Press, 1968.
	51. Мирча Елиаде, Шаманизмът и архаичните техники на екстаза, И-во Изток-Запад, София, 2013 г., ISBN: 978-619-152-287-3
	52. Леманнь, Иллюстрированная история Суеверий и Волшебства, Киев, Видавництво „Украйна“ 1993, ISBN: 5-319-01203-9
	53. Льобон Густав, Психология на тълпите, И-во Асеневци 2015, ISBN:978-954-8898-36-2
	54. Пировски Л. Т., Фитопсихофармакология на човешкото поведение, 160 стр., „Бон“, Благоевград, 2015, ISBN: 978-954-395-123-9.
	55. Белчева А., Узунов П., Фармакология Българска национална академия по медицина „Знание-ООД“ 1998.
	56. Темков Ив., Киров К., Клинична психофармакология, София, „Медицина и физкултура“, 1976
	57. Международна конвенция за борба с употребата на допинг в спорта, ДВ бр.24/2007 г.
	58. Овчаров Ради и Васил Георгиев, Фармакология на работоспособността сб. „Мед. и Физк.“, София, 1985.
	59. Й. Йорданов, Кр. Иванов, Ехинопсин-влияние върху психичния темп и работоспособност у млади здрави доброволци, НИХФИ, София, сп. МБИ №1/1979
	60. Лупандин А. В., О механизме повышения работоспособности под влиянием адаптогенов, Тез. Докл. 23-й Всесоюз. Конф. по спорт. медицине. Ч.2. — М. 1987, с. 212–213
	61. Иванченко В. А., Гроздинский А. М., Черевченко Т. М. и др., Фитоэргономика, АН УССР, Киев, Наук. думка, 1989
	62. Минков Евг., Ламбов Ник., Овчаров Р., Бантутова Ир., Основи на биофармацията, И-во"Венел Медик ООД", София, 1994.
	63. Коновалова О.А., Рыбалко К. С., Биологически активные вещества Calendula officinalis L., Обзор, „Растительные ресурсы“, том 26, выпуск 3, 1990, с. 448–463
	64. Пировски Л., Орешков В., Schisandra chinensis Baill. отглеждана в България и СО2 — екстракти на лигнани от стъблата и`. ІІ Национален конгрес по фармация 8–10.Х.1992 г. гр. София
	65. Гриневич М. А., Информационный поиск перспективных лекарственных растений — опыт изучения традиционной медицины стран Восточной Азии с помощью ЭВМ, Ленинград, „Наука“, 1990
	66. Станкушев Тодор, Наркомании, И-во „Медицина и физкултура“ София, 1982.
	67. Иванов Вл., Психофармакотерапевтичен справочник, И-во „Рекламна къща Роси“, Монтана, 1998
	68. Иванов Вл., Психофармакотерапевтичен справочник, И-во „Рекламна къща Роси“, Монтана, 1998
	69. Готтлиб, Энциклопедия не запрещенных психоактиных средств, редактор Сигизмунд Тиргартен, оригинал гарнитура Таймс 05.01 1996, перевод „Мебиус“
	70. Маккена Терънс, Храната на боговете, прев., ИК"ЛИК", София, 2003
	71. Страсман Рик, ДМТ молекулата на духа, НСМ Медиа, София, 2004
	72. Ришар Дьони, Жан-Луи Сенон, Дрогите — наркомании и зависимости, енциклопедия, И-во"Рива", 2003
	73. Станкушев Тодор, Наркомании, И-во „МиФ“, София, 1982
	74. http://forum.gorna.net/ TELNET Наркотици и какво знаем за тях? 127 стр., 2006 г.
	75. Крушков И., Ламбев И., Фармакотерапевтичен справочник, Мед. И-во „Арсо“, 2007
	76. Куценок Игор, Димитров Георги, Злоупотреба и зависимост от психоактивни вещества, Контрол и тестване на психоактивни вещества „Институт по поведенчески стратегии“, София, 2004 г., ISBN: 954-91535-1-7
	77. Караджов Ю., Наркотиците почти всичко за тях, И-во „Дилок“, 2003, ISBN: 954-9994-04-Х
	78. Перцеф Дан, Нарковойните на ХХІ век, Оръжие за масово поражение, И-во „Паритет“, 2015 г., ISBN:978-619-153-088-5
	79. Закон за контрол на наркотичните вещества и прекурсорите ДВ бр.30/1999-61/2011 г.
	80. Наредба за класифициране на растенията и веществата като наркотични ПМС №293 ДВ бр.87/2011 г., бр.97/2013 г., ПМС №246/ 07.09.2015 г.
	81. Loo, H. Et al., Medicaments psychotropes., Rev.Prat., 1990, №II, 1043–1063.
	82. VI Phytotherapie Kongres, Berlin, 1996, E. Vorbach, Phytopharmaka bei Schlafstorurungen. — Arzt. Prax., 48, 1996, № 31, 15.
	83. Турова А. Д., Э. Н. Сапожникова, Лекарственные растения СССР и их применение, М.: Медицина, 1983. С. 161
	84. Манолов П., Мареков Н., Фармакологични проучвания на Centranthus rubber, Експ. Мед. и морф. ХХ, 1981, №1
	85. Турова А. Д., Э. Н. Сапожникова, Лекарственые растения СССР и их применение, М. Медицина, 1983
	86. Молодавкин Г. М., Ж. Алдармаа, Т. А. Воронина, С. Б. Середенин, Б. Давгацэрэн, Психотропные свойства Астрагала монгольского, ХФЖ №4/1998, с. 35–37
	87. Wichtl M., Cancerogene Substanzen in hoheren Pflanzen / Parm.Ztg. 1989. Bd.134, №27-s.9-16.
	88. Эзотерика. Том ІІІ. Парапсихология. Учебный курс Мюнхенского института парапсихологии. перев. с нем. — М. ТОО „Транспорт“, 1997
	89. Кандыба Д. В., Тайные возможности человека, том ІІ, Москва, „КСП“, 1995
	90. Гриневич М. А., Информационный поиск перспективных лекарственных растений — опыт изучения традиционной медицины стран Восточной Азии с помощью ЭВМ, Ленинград, „Наука“ 1990
	91. Турова А. Д., Сапожникова Э. Н., Лекарственные растения СССР и их применение, Москва, „Медицина“ 1983
	92. Пировски Любомир Т., Миролюба Тодорова-Калайджиева, Дарина Руканова, Никола Л. Пировски, Натурален аромотерапевтичен препарат „PROPOL М“ — изследване на антибактериално действие и лечебен ефект при вагинално приложение, Научна конференция с международно участие СУБ „Стара Загора 2005“. Том IV, стр. 242–246, 02–03.06. 2005
	93. Дубровина Т. Я., Грабовская К. Б., Иванова И. А., Шидловская Н. К., Поляк Р. Я., Летальный синергизм вирус — бактериальных инфекций, модель: грипп-стрептококк, Вестник Академии медицинских наук СССР, бр.11/1989, стр. 17–22
	94. Стоянов Ставри, Естествени токсични вещества в хранителните продукти И-во „Паблиш Сайт Сет-Агри“ ООД, София, 1999 г. ISBN: 954-14-0041-8
	95. Stoev S., Angelov G., Pavlov D., Pirovski L., Some antidotes and paraclinical investigations in experimenta intoxication with ochratoxin A and penicilic acid in chiks. Veterinarski arhiv 69 (4), 179–189, 1999, ISBN: 0372–5480, Croatia.
	96. Орлов Б. Н., Гелашвили Д. Б., Зоотоксинология, ядовитые животные и их яды, Москва „Высшая школа“, 1985 г., стр. 170–174
	97. Овчинников Ю. А., Биоорганическая химия, Москва „Просвещение“ 1987 г., с. 760–773
	98. ВИНИТИ, Академия наук СССР, сер. „Физиология человека и животных“ том 44, Природные Нейротоксины, Москва, 1990, акад. Р. В. Петров
	99. Досон Р., Эллиот Д., Джонс К., Справочник биохимика, перев. с англ., Москва, „Мир“, 1991, стр. 244
	100. Adrien Albert, Selective Toxicity, Альберт А., Избирательная Токсичность, Физико-химические основы терапии, перевод с англ., Москва, „Медицина“, 1989, Том 1 стр. 324–327
	101. Даниленко В. С., Родионов П. В., Острые отравления растениями, И-во „Здоровя“, Киев, 1986, УДК 616-099-615.322.099
	102. Манолов П., Справочник за отравянията с лечебни растения, „МиФ“, София, 1987 г., ISBN: 10592
	103. Гордеева О. В., Механизмы перехода от обычного к измененному состоянию сознания в свете представлений А. Н. Леонтьева о структуре сознания(на материале изучения феноменов аналитической интроспекции), Вестн. Моск. Ун-та, сер. 14. Психология, 2015, №1 с. 4–19
	104. Спивак Д. Л., Измененные состояния сознания, „Ювента“, Санкт-Петербурского гос. университета, 2000
	105. http://ariom.ru/wiki/Trans
	106. Кудашов В. И., Психофизическая саморегуляция в воинских искусствах, Москва, „Профит Стйл“, „Читра“, 2003
	107. Маклаков Геннадий, Методи за регистриране изменени състояния на съзнанието на операторите на сложни ергатични системи: проблеми и перспективи, SES 2012, Eighth Scientific Conference with International Participation, SPACE, ECOLOGY, SAFETY, 4–6 December 2012, Sofia, Bulgaria, p.256-265
	108. Авруцкий Г. Я., Вовин Р. Я., Личко А. Е., Смулевич А. Б., Биологическая терапия психических заболеваний, Москва, „Медицина“, 1975
	109. Пировски Л. Т., Фитопсихофармакология на човешкото поведение, 160 стр., „Бон“, Благоевград, 2015, ISBN: 978-954-395-123-9
	110. Гудова Е. А., Эффективность с „человеческим лицом“: эволюция понимания эффективности в теории организаций//Мониторинг общественного мнения: Экономические и социальные перемены, 2016. №1. с. 231–239
	111. Прокопенко И., Щурмът на съзнанието, „Бард“, София, 2014 г.
	112. Пировски Л. Т., Кирилова Цв., Иновации и Евристика, ХХVІ-та Международна научна конференция на Съюз на учените Стара Загора 2–3 юни 2016 г. Старозагорски минерални бани ХХVІ-th International Scientific Conference „Union of Scientists in Bulgaria Stara Zagora“, 2–3 June 2016, Starozagorski Mineralni Bani; „Science & Technologies“ journal. — sustz.com, 2016, social
	113. Вартанян И. А., Звук — слух — мозг, Ленинград, „Наука“, 1981
	114. Романов С. Н., Биологическое действие механических колебаний, Академия наук СССР, Ленинград, „Наука“, 1983
	115. К. Г. Юнг
	116. Ротенберг, В „Знание-сила“№5, 1984, с. 8-9;
	117. Симонов П. В., Лекции о работе головного мозга, Москва, И-т психологии РАН, 1998
	118. Спрингер С., Дейч Г., Левый мозг, правый мозг, прев., Москва, „Мир“, 1983
	119. Гърбър Р., Вибрационна медицина, Превод, София, „Дилок“, 2005, с. 518–524.
	120. Лозанов Георги, Сугестология, И-во „Наука и изкуство“, София, 1971
	121. Линецкий М. Л., Внушение и мы, Москва, „Знание“ 1983
	122. Грима Л. П., Моделирование состояний человека в гипнозе, Москва, „Наука“ 1978
	123. Слободяник А. П., Психотерапия, внушение, хипноз, Киев, И-во „Здоровя“, 1977
	124. Кудашов В. И., Психофизическая саморегуляция в воинских искусствах, Москва, „Профит Стйл“ „Читра“, 2003
	125. Линдеман Х., Аутогенная тренировка: путъ к восстановлению здоровья и работоспособности, пер. с нем. 2-ое изд., Москва, „Физк. И спорт“, 1985
	126. Лозанов Георги, Сугестология, И-во „Наука и изкуство“, София, 1971
	127. Илиева Севда, Хипнозата и дълбинните структури на психиката, 06 2011, http://studentskigrad.eu/
	128. Гримак Л. П., Моделирование состояний человека в гипнозе, Москва, „Наука“, 1978
	129. Гиндер Д., Бэндлер Р., Формирование транса, пер. с англ., Москва, „КААС“, 1994
	130. Крушков И. М., Ламбев И., Фармакотерапевтичен справочник, 2007 г.
	131. Корсун В. Ф., Ситкевич А. Е., Ефимов В. В., Лечение кожных болезней препаратами растительного произхождения, Минск, „Беларусь“, 1995.
	132. Карастанев И., Фармакотерапевтичен справочник, Мед. изд. „Райков“, 2000 г.
	133. Харкевич Д. А., Фармакология миорелаксантов, АМН СССР, Москва, „Медицина“, 1989
	134. Ноам Чомски, http://io.wp.com/poznanieto.bg/ 2016 /03/ Chomsky
	135. Зигмунд Фройд, Въведение в психоанализата, с втъпителна студия от проф. д-р Любен Николов, „Наука и изкуство“, София, 1991.
	136. Йоланде Якоби, Психологията на К. Г. Юнг 1940, прев. И-во „Леге Артис“ Плевен, 2000
	137. Мичио Каку, Бъдещето на ума, „Бард“, 2014


>	Литература по азбучен ред на авторите

	Андреев Т., Неизвестните оръжия, СИЕЛА, София, 2003.
	Алюшин А. Л., В. Н. Порус, Власть и политический реализм в сб. „Психология и психоанализ власти“, Самара, т.1, 1999.
	Armen Victorian, Mind Controllers, 2000, Контрол върху съзнанието, превод ИК"Кръгозор", София, 2004, ISBN: 954-771-063-Х.
	Adrien Albertq Selective Toxicity, 1984, пер. с англ., А. Альберт, Избирательная токсичность, том 1 и том 2, Москва, „Медицина“, 1989 г.
	Авруцкий Г. Я., Вовин Р. Я., Личко А. Е., Смулевич А. Б., Биологическая терапия психических заболеваний, Москва, „Медицина“, 1975.
	http://ariom.ru/wiki/Trans.
	Белоусов Л. В., Биологический морфогенез, Изд-во Моск. Ун-та, 1987.
	Bill Cooper, „Behold a Pale Horse“, Silent Weapons for Quiet Wars, 1991, Тихи оръжия за безшумни войни, превод, „Хелиопол“, 2000.
	Брагина Н. Н., Доброхотова Т. А., Функциональные асимметрии человека, 2-ое изд., Москва „Медицина“, 1988.
	Белчева А, Узунов П, Фармакология, Българска национална академия по медицина „Знание-ООД“ 1998.
	Ваксберг Арк., Отровите на Кремъл, София, 2007 г., ISBN: 13:978-954-28-0151-1.
	Вартанян И. А., Звук — слух — мозг, Ленинград, „Наука“, 1981.
	Гадаскина И. Д. Толоконцев Н. А., Яды — вчера и сегодня, Академия наук СССР, Ленинград, „Наука“ 1988 г. ISBN: 5-02-025638-2.
	Гълбрайт Джон К., Анатомия на властта, И-во „Хр.Ботев“, София, 1993, ISBN: 954-445-043 2.
	Godefroid J., Les chemins de la psyhologie, Liege — Bruxellss: Pierre Mardaga, 1988 г.
	Гриневич М. А., Информационный поиск перспективных лекарственных растений — опыт изучения традиционной медицины стран Восточной Азии с помощью ЭВМ, Ленинград, „Наука“, 1990.
	Готтлиб Адам, Энциклопедия не запрещенных психоактиных средств, редактор Сигизмунд Тиргартен, оригинал гарнитура Таймс 05.01 1996, перевод „Мебиус“.
	Гордеева О. В., Механизмы перехода от обычного к измененному состоянию сознания в свете представлений А. Н. Леонтьева о структуре сознания(на материале изучения феноменов аналитической интроспекции), Вестн. Моск. Ун-та, сер. 14. Психология, 2015, №1 с. 4–19.
	Гудова Е. А., Эффективность с „человеческим лицом“: эволюция понимания эффективности в теории организаций / Мониторинг общественного мнения: Экономические и социальные перемены, 2016. №1. с. 231–239.
	Гърбър Р., Вибрационна медицина, Превод, София, „Дилок“, 2005, с. 518–524.
	Гримак Л. П., Моделирование состояний человека в гипнозе, Москва, „Наука“ 1978.
	Гиндер Д., Бэндлер Р., Формирование транса, пер. с англ., Москва, „КААС“, 1994.
	Димитров Б., Психо-физиология, БАН, И-во"Проф. Марин Дринов", София, 2014.
	Дьони Ришар, Жан-Луи Сенон, Дрогите — наркомании и зависимости, енциклопедия, И-во"Рива", 2003.
	Дубровина Т. Я., Грабовская К. Б., Иванова И. А., Шидловская Н. К., Поляк Р. Я., Летальный синергизм вирус-бактериальных инфекций, модель: грипп-стрептококк, Вестник Академии медицинских наук СССР, бр.11 /1989, стр. 17–22. Досон Р., Эллиот Д., Джонс К., Справочник биохимика, перев. с англ., Москва, „Мир“, 1991, стр. 244.
	Даниленко В. С., Родионов П. В., Острые отравления растениями, И-во „Здоровя“ Киев, 1986, УДК 616-099+615.322.099.
	Закон за контрол на наркотичните вещества и прекурсорите ДВ бр. 30/1999–61/2011 г.
	Иванов Ив. Б., Политическа психология, И-во „Фабер“ В. Търново, 2006 г., ISBN: 954-775-555-2.
	Иванов Вл., Психофармакотерапевтичен справочник, И-во „Рекламна къща Роси“, Монтана, 1998.
	Иванченко В. А., Гроздинский А. М., Черевченко Т. М. и др., Фитоэргономика, АН УССР, Киев, „Наук. Думка“, 1989.
	Илиева Севда, Хипнозата и дълбинните структури на психиката, 06 2011, http://studentskigrad.eu/
	Йоланде Якоби, Психологията на К. Г. Юнг, 1940, И-во „Леге Артис“ Плевен, 2000.
	Й. Йорданов, Кр. Иванов, Ехинопсин-влияние върху психичния темп и работоспособност у млади здрави доброволци, НИХФИ, София, сп. МБИ №1/1979.
	Куценок Игор, Димитров Г., Злоупотреба и зависимост от психоактивни вещества, Контрол и тестване на психоактивни вещества, Институт по поведенчески стратегии, София, 2004 г., ISBN: 954-91535-1-7.
	Коновалова О. А., Рыбалко К. С., Биологически активные вещества Calendula оfficinalis L., Обзор, „Растительные ресурсы“, том 26, выпуск 3, 1990, с. 448–463.
	Крушков И., Ламбев И., Фармакотерапевтичен справочник, Мед. И-во „Арсо“, 2007. Караджов Ю., Наркотиците почти всичко за тях, И-во „Дилок“, 2003, ISBN: 954-9994-04-Х.
	Кудашов В. И., Психофизическая саморегуляция в воинских искусствах, Москва, „Профит Стйл“, „Читра“, 2003.
	Кандыба Д. В., Тайные возможности человека, том ІІ, Москва, „КСП“, 1995.
	Корсун В. Ф., Ситкевич А. Е., Ефимов В. В., Лечение кожных болезней препаратами растительного произхождения, Минск, „Беларусь“, 1995.
	Карастанев И., Фармакотерапевтичен справочник, Мед. изд. „Райков“, 2000 г.
	Льобон Густав, Психология на тълпите, И-во „Асеневци трейд“, 2014, ISBN: 978-954-8898-36-2.
	Леманнь, Иллюстрированная история Суеверий и Волшебства, Киев, Видавництво „Украйна“, 1993, ISBN: 5-319-01203-9.
	Лупандин А. В., О механизме повышения работоспособности под влиянием адаптогенов, Тез. Докл. 23-й Всесоюз. Конф. по спорт. медицине. Ч.2. — М. 1987, с. 212–213.
	Loo, H. Et al., Medicaments psychotropes., Rev.Prat., 1990, №II, 1043–1063.
	Лозанов Георги, Сугестология, И-во „Наука и изкуство“, София, 1971.
	Линецкий М. Л., Внушение и мы, Москва, „Знание“ 1983.
	Линдеман Х., Аутогенная тренировка: путъ к восстановлению здоровья и работоспособности, пер. с нем. 2-е изд., Москва, „Физк. И спорт“, 1985.
	Любен Николов, „Наука и изкуство“, София, 1991.
	Мясищев В. Н., Личност и неврози, Л. 1960.
	Mosca G., The Rruling Class. New York:McGraw-Hill, 1939.
	Мирча Елиаде, Шаманизмът и архаичните техники на екстаза, И-во Изток-Запад, София, 2013 г., ISBN: 978-619-152-287-3.
	Минков Евг., Ламбов Ник., Овчаров Р., Бантутова Ир., Основи на биофармацията, И-во „Венел Медик ООД“, София, 1994.
	Международна конвенция за борба с употребата на допинг в спорта, ДВ бр.24/2007 г.
	Маккена Терънс, Храната на боговете, прев., ИК"ЛИК", София, 2003.
	Манолов П., Мареков Н., Фармакологични проучвания на Centranthus rubber, Експ. Мед. И морф. ХХ, 1981, №1.
	Молодавкин Г. М., Ж. Алдармаа, Т. А. Воронина, С. Б. Середенин, Б. Давгацэрэн, Психотропные свойства Астрагала монгольского, ХФЖ №4/1998, с. 35–37.
	Манолов П., Справочник за отравянията с лечебни растения, „МиФ“, София, 1987 г. ISBN: 10592.
	Маклаков Геннадий, Методи за регистриране изменени състояния на съзнанието на операторите на сложни ергатични системи: проблеми и перспективи, SES 2012, Eighth Scientific Conference with International Participation, SPACE, ECOLOGY, SAFETY, 4–6 December 2012, Sofia, Bulgaria, p.256-265.
	Мичио Каку, Бъдещето на ума, „Бард“, 2014.
	Наредба за класифициране на растенията и веществата като наркотични ПМС №293 ДВ бр.87/2011 г., бр.97/2013 г., ПМС №246/ 07.09.2015 г.
	Ноам Чомски, http://io.wp.com/poznanieto.bg/ 2016 /03/ Chomsky.
	Наркотици и какво знаем за тях? http://forum.gorna.net/ TELNET, 127 стр., 2006 г.
	Овчаров Ради и Васил Георгиев, Фармакология на работоспособността сб. „Мед. и Физк.“, София, 1985.
	Орлов Б. Н., Гелашвили Д. Б., Зоотоксинология, ядовитые животные и их яды, Москва „Высшая школа“, 1985 г. стр. 170–174. Овчинников Ю. А., Биоорганическая химия, Москва „Просвещение“ 1987 г. с. 760–773.
	Прокопенко Игор, Щурмът на съзнанието, ИК „Бард“ ООД, София, 2014 г., ISBN: 978-954-665-550-2.
	Перцеф Дан, Нарковойните на ХХІ век, Оръжие за масово поражение, И-во „Паритет“, 2015 г., ISBN: 978-619-153-088-5.
	Пономарев В. Т., Тайные яды в истории человечества, Донецк, ОООПКФ4БАО, 2006 г. ISBN:966-338-229-5.
	Пирьов Г. Д., Десев Л. Н., Кратък речник по психология, София, 1981 г.
	Павлов И. П. Двадцатилетний опыт обективного изучения высшей нервной деятельности(поведения)животных, М.: Наука. 1973.
	Павлыгина Р. А., Роль доминанты в замыкании условного рефлекса, в сб., Доминанта и условный рефлекс, ред. Симонов П. В., Москва, „Наука“ 1987.
	Пирьова Боряна, Невробиологични основи на човешкото поведение, И-во на Нов български университет, София, 2011, ISBN: 978-954-535-646-9.
	Pareto V., The Rise and Fall of the Elites: an Application of Theoretical Sociology. Totowa: Bedminstar Press, 1968.
	Петров.Р. В., Природные Нейротоксины, Москва, 1990, ВИНИТИ, Академия наук СССР, сер. „Физиология человека и животных“ том 44. Прокопенко И., Щурмът на съзнанието, „Бард“, София, 2014 г.
	Phytopharmaka bei Schlafstorurungen. — VI Phytotherapie Kongres, Berlin, 1996, E. Vorbach, Arzt. Prax., 48, 1996, № 31, 15.
	Пировски Л. Т., Фитопсихофармакология на човешкото поведение, 160 стр., „Бон“, Благоевград, 2015, ISBN: 978-954-395-123-9.
	Пировски Л., Пировски Н., Й. Стайкова-Пировска, Искам-мога-трябва — холистичен модел на здравето, 343 стр., „Бон“, Благоевград, 2015, ISBN: 978-954-395-126-0.
	Пировски Л. Т., Пировски Н. Л., Психофармакология на любовта, в кн. „Магия бяла в лунна нощ“, 168 стр, „Бон“, Благоевград, 2008, ISBN: 978-954-8118-87-3.
	Пировски Л. Т., Пировски Н. Л., Биорегулация на стареенето, „Бон“, Благоевград, 2015, ISBN: 978-954-395-124-6.
	Пировски Л., Орешков В., Schisandra chinensis Baill. отглеждана в България и СО{sub}2{/sub} — екстракти на лигнани от стъблата и`. ІІ Национален конгрес по фармация 8–10.Х.1992 г. гр. София.
	Пировски Л. Т., Пировски Н. Л, Патент за изобретение № BG 66092 B1 /2011.
	Пировски Л. Т., Орбецова Вр. Ц., ROSALLSAT — Патент за Изобретение № BG 61638 Б1
	Пировски Л. Т., Хр. Манчев, П. Д. Янков Патент за изобретение BG № 60610 B1.
	Пировски Любомир Т., Миролюба Тодорова-Калайджиева, Дарина Руканова, Никола Л. Пировски, Натурален аромо-терапевтичен препарат „PROPOL М“ — изследване на антибактериално действие и лечебен ефект при вагинално приложение, Научна конференция с международно участие СУБ „Стара Загора 2005“. Том IV, стр. 242–246, 02–03.06. 2005.
	Пировски Л. Т., Кирилова Цв., Иновации и Евристика, ХХVІ-та Международна научна конференция на Съюз на учените Стара Загора 2–3 юни 2016 г. Старозагорски минерални бани; ХХVІ-th International Scientific Conference „Union of Scientists in Bulgaria Stara Zagora“, 2–3 June 2016, Starozagorski Mineralni Bani; „Science & Technologies“ journal. — sustz.com, 2016, social.
	Романов С. Н., Биологическое действие механических колебаний, Академия наук СССР, Ленинград, „Наука“, 1983.
	Симонов П. В Лекции о работе головного мозга, Москва, И-т психологии РАН, 1998.
	Симонов П. В., Доминанта и условный рефлекс, Москва, „Наука“ 1987;
	Симонов П. В., Эмоциональный мозг, „Наука“ Москва, 1981;
	CIA MKULTRA Collection — The Black Vault, http://www.theblackvalut.com/documentarchive/.
	Стаматов Р., Минчев Б., Психология на човека Изд. „Хермес“, Пловдив, 2003.
	Станкушев Тодор, Наркомании, И-во „Медицина и физкултура“ София, 1982.
	Страсман Рик, ДМТ молекулата на духа, НСМ Медиа, София, 2004.
	Стоянов Ставри, Естествени токсични вещества в хранителните продукти, И-во „Паблиш Сайт Сет-Агри“ ООД, София, 1999 г. ISBN: 954-14-0041-8.
	Stoev S., Angelov G., Pavlov D., Pirovski L., Some antidotes and paraclinical investigations in experimenta intoxication with ochratoxin A and penicilic acid in chiks. Veterinarski arhiv 69 (4), 179–189, 1999, ISSN 0372–5480, Croatia.
	Спрингер С., Дейч Г., Левый мозг, правый мозг, прев., Москва, „Мир“, 1983.
	Спивак Д. Л., Измененные состояния сознания, „Ювента“, Санкт-Петербурского гос. университета, 2000.
	Слободяник А. П., Психотерапия, внушение, хипноз, Киев, И-во „Здоровя“, 1977.
	Темков Ив., Киров К., Клинична психофармакология, София, „Медицина и физкултура“, 1976.
	Турова А. Д., Э. Н. Сапожникова, Лекарственные растения СССР и их применение, М.: Медицина, 1983. С. 161.
	Тофлър, А., Х. Тофлър, Новата цивилизация. Политиката на Третата вълна, „Военно издателство“, София, 2002 г.
	Фройд Зигмунд, Въведение в психоанализата, с втъпителна студия от проф. д-р Любен Николов, „Наука и изкуство“, София, 1991.
	Wichtl M., Cancerogene Substanzen in hoheren Pflanzen / Parm.Ztg. 1989. Bd.134, №27–s.9-16
	Хаха Лънг, Как да контролираме съзнанието на хората, „СофтПрес“ ООД, 2009 г., ISBN:978-954-685-769-9.
	Хранов Л. Г., Катехоламини и депресия, София, 2000 г., ISBN: 954-8307-05-7.
	Харкевич Д. А., Фармакология миорелаксантов, АМН СССР, Москва, „Медицина“ 1989.
	Эзотерика. Том ІІІ. Парапсихология. Учебный курс Мюнхенского института парапсихологии. перев. с нем. — М. ТОО „Транспорт“, 1997.
	Юнг К. Г.; Ротенберг, В= „Знание-сила“ №5, 1984, с. 8–9.


>	Резюме

	Целта на тази книга __„Власт и отрови“ на Л. Пировски и Н. Пировски__, е да даде нов био-психо-социален системен поглед върху категориите „власт“ и „отрови“ и съществуващите прави и обратни връзки между тях на биохимично, психо-физиологично, токсикологично и социологично ниво. „Дозата прави лекарството“, както и отровата, а отровителството с власт е мащабна интервенция, която трябва добре да се познава, за да може да се контролира. В този аспект властта (Imperium), която е и психично явление и социално поведение с движеща сила конкуренцията, е знание, и знанието е власт за съзнателно контролиране и променяне на околната среда и поведението на човека и социума, за удовлетворяване на актуалните потребности на дадена система. Отрови, Токсини (Venena) в по-общия смисъл са средства, действие или бездействие, или комбинации от тях, с предозиран ефект, нарушаващи структурите, връзките между тях и процесите в нормалното функциониране на дадена система водещи до нейната интоксикация или/и смърт, в случая системата: „Личност, Лидерство, Поведение ↔ Общество, Тълпа, Емоции ↔ Власт“.
	„Токсичният“ ефект от властта за обекта на властта — човекът, обществото, тълпата е чрез контрол над човешкото съзнание към целенасочена съзнателна подмяна на актуалните потребности и ценности на обекта на властта от властника — едноличен (лидер, мениджър) или колективен „елит“, за спечелване на неговата конкурентната борба за Власт. „Противоотрова“ на това е Знанието — точно, широко и масово, като коректив на властта и като гарант на Свободата.
	„Токсичният“ ефект от властта за субекта на властта (колективен „елит“), приема формата на противоречия в системата „личен — обществен — колективен интерес“. Количественото натрупване на тези противоречия води до качествени изменения в системата. „Противоотрова“ на това и за развитието на обществото и преструктурирането му, е ефективното сътрудничество между субекта и обекта на властта в посока намаляване на материалното и социалното неравенство при удовлетворяване на актуалните потребности и на субекта, и на обекта на властта.
	Когато субектът на властта е едноличен лидер, мениджър, „токсичният“ ефект от властта, който закономерно се получава във времето и предизвиква психосоматични заболявания, е налице, когато има несъответствие между действителната власт на Лидера с нейните актуални възможности и онова, което самият той очаква от себе си, тоест конфликтите: „искам, но не мога“, „искам, но се страхувам“ и „не бива, не мога, но искам“, като при това емоциите в субекта на властта, подвластни на петте Мозъчни Системи за Самостимулация чрез Удоволствия, са особено важен фактор при формирането на поведенческия акт. Поддържането на постоянно високо и балансирано ниво на невромедиаторите от петте мозъчни системи за самостимулация чрез удоволствия е биохимичната потребност и психо-физиологичната основа на властта за властника, неговата властова токсикомания, която заедно с Доминантата на Ухтомски принуждава властника да се подчинява на принципа „всичко или нищо“. И затова властника властва и не може да се откаже от властта. „Противоотровата“ е в комплексното използване от властника на изменените състояния на съзнанието (ИСС), като целесъобразен когнитивен и евристичен инструментариум и на посочените съвременни психофармакологични фитопрепарати, съвместно със Знанието, Осъзнаването и Конфронтацията със „Сянката“ (К.Г. Юнг), за да може субекта на властта да бъде наличен и на своето място като добра и цялостна Личност, което е важно условие за доброто състояние и на обекта на властта (човекът, обществото, тълпата).


>	Summary

	The purpose of this book __„Power and Poisons“ of L.Pirovski and N. Pirovski__ is to give a new bio-psycho-social systematic approach at the categories of „power“ and „poison“ and the existing forward and reverse links between them at the biochemical, psychophysiological, toxicological and sociological level. „The dose makes the drug“, as well as the poison, and poisoning with power is a major intervention that should be well known, so that it could be controlled. In this aspect of the power (Imperium), which is a mental phenomenon and social behavior driven by competition, the knowledge is the power to deliberately control and modify the environment and human behavior and the society, for thus satisfying the actual needs of a particular system. Poisons, toxins (Venena) in the more general sense, means an act or omission, or combinations from them, with overdose effect, disrupting structures, relations between them and the processes in the normal functioning of a system leading to its toxicity and /or death, in this case the system:
	„Personality, Leadership, Behavior ↔ Society crowd, Emotions ↔ Power.“
	The „Toxic“ effect of power on the object of power — the man, the society, the crowd is by controlling the human mind to the conscious purposeful replacement of current needs and values in the object by the ruler — individual (leader, manager) or a collective „elite“ to gain its competitive struggle for power. „Antidote“ of this is exactly the Knowledge — widely and en masse, as a corrective to power and as guarantor of freedom.
	„Toxic“ effect of power on the subject of power (collective „elite“) takes the form of contradictions in the system „personal — social — collective interest.“ The quantitative accumulation of these contradictions leads to qualitative changes in the system. „Antidote“ of this, leading to development of the society and its rearrangement, is the effective cooperation between the subject and the object of power in the direction of reducing the material and social inequality and simultaneously answering to the current needs of the subject and object of power.
	When the subject of power is the sole leader, manager, „toxic“ effect of power, which naturally is obtained in time and causes psychosomatic illnesses, is present when there is a discrepancy between the actual power of the leader with its current capabilities and what he expected of himself, thus the conflicts: "I want, but I can not, " „I want, but I fear“ and „should not, can not, but I want“, also the emotions in the subject of power, subject to the five Brain Systems of self-stimulation through Pleasures, are particularly important factor in the formation of a behavioral act. Maintaining constantly high and balanced level of neurotransmitters of the five brain systems for self-stimulation through pleasures is biochemical and psycho-physiological basis of power for the ruler, his addiction to power, which along with the dominant of Uhtomski forces the ruler to obey the principle of „all or nothing“. So ruler reigns and can`t relinquish power. The „Antidote“ is a complex use of the ruler of altered states of consciousness (ESC), as appropriate cognitive and heuristic tools and those contemporary psychopharmacological phytomedication, together with the knowledge, awareness and confrontation with „The Shadow“ (C.G. Jung), so that the subject of power to be available on its place as a good and overall personality, which is essential for the well being also for the object of power (man, society, crowd).
@	Любомир Т. Пировски, Никола Л. Пировски
