>	Пролог

	_Преди 3 години…_
	— Мъртъв е. Отбележи времето на смъртта.
	Шейд не обърна внимание на думите, а започна нова серия от натискания върху гръдния кош. При всяко едно от тях изпод ръцете му се разнасяше звукът от пропукването на ребрата на шифтъра.
	Хиляда и едно — натискане, _изпукване._ Хиляда и две — натискане, _изпукване._ Сърцето на Шейд неистово туптеше като за минута изпомпваше толкова кръв, че с нея спокойно можеше да се захрани топлоцентралата на Централната подземна болница. Ала в гърдите на пациента му не се усещаше дори искрица живот. Хиляда и три — _изпукване._ Напрегнатите му мускули болезнено се втвърдиха, схванати след безкрайно дългото стоене на колене до окървавеното тяло. Хиляда и четири — _изпукване._ През родовия му знак, покриващ дясната ръка от рамото до пръстите, премина лека тръпка — Шейд направи опит с помощта на дара си да накара сърцето на нещастния шифтър да затупти отново.
	— Шейд! Достатъчно! — Скалк — негова доведена сестра и колежка в отделението на Бърза помощ — сложи изящната си бледа длан върху рамото му. — Направихме всичко възможно.
	Да, Скалк беше права, но от това не му олекна. Нямаше сили дори да изругае както трябва. Той просто прекрати натиска върху сърцето и седна върху мръсния под на изоставената пивоварна. Дишането му все още беше тежко, ръцете му трепереха от пренапрежението, а стетоскопът тежеше на врата му като камък.
	Вгледан в очи на мъртвия, той проскърца със зъби. Почти дете. На не повече от четиринадесет години. И вероятно съвсем скоро се беше научило да се трансформира от човек във… в каквото и да беше там. Издаваше го типичният белег — петното във вид на червена звезда, което едва се беше сформирало зад ухото му.
	— Шибана работа! — измърмори Шейд, докато се изправяше на крака. Наблизо стояха двама псевдоангели, които се бяха обадили на Бърза помощ. Зловещият блясък в очите им изобщо не се връзваше с нежния им и невинен вид.
	— Видяхте ли кой го остави тук? — попита Шейд.
	Едната от Псевдоангелите поклати глава и златистите й коси се разпиляха върху бялата дреха.
	— Той просто си лежеше. Като умиротворен.
	— Умиротворен? След като липсват половината от вътрешните му органи?
	Другият женски Псевдоангел се усмихна.
	— Колко си чувствителен! — и прокара предизвикателно пръсти по гърдите си, които надничаха от прекалено дълбокото деколте; деколте, което никога не би могло да бъде видяно върху истински Ангел.
	— Нека ти помогнем да се отпуснеш, инкуб.
	— Да — измърка и другата. — Винаги съм харесвала мъже в униформа.
	Приятелката й кимна в знак на съгласие.
	— Верагод много обича да се навърта в полицейските участъци.
	— Ммм… — Псевдоангелът, чието име беше Верагод, намота кичур коса на пръста си и гладният й поглед се плъзна по Шейд от горе до долу. — Мисля, че изпитвам нужда да се пренасоча към лекарите.
	Черната униформа на лекар от Бърза помощ, която наподобяваше военна, възбуждаше жените дори когато Шейд не излъчваше свойствените за Семинусите феромони. И за пръв път в живота си той изобщо не беше изкушен от мисълта да се изчука с двете прекрасни жени. Беше уморен, ядосан и направо му се гадеше от факта, че напоследък постоянно откриваше трупове на разчленени демони. На никого не му пукаше, че някой убиваше демоните, а после продаваше органите им на черния пазар на Преизподнята. Тази практика бе наложена още от древни времена и затова сега не вълнуваше никого.
	Шейд се оказа един от малцината, на когото му пукаше за убитите. Защото именно него викаха при жертвите. Защото отиваше независимо колко лоши бяха изгледите. И защото болшинството от тях въобще не бяха мъртви, а се намираха между живота и смъртта.
	Скалк прибра радиостанцията и бръкна в чантата за нов чифт ръкавици.
	— Шифтърите прекалено дълго се разлагат в света на смъртните и затова Ейд иска да вземем тялото в ЦПБ. Да го опаковаме. Тук приключихме.
	_Да, определено тук приключиха._ В последно време прекалено много повиквания свършваха точно по този начин.
	Ругаейки, Шейд помогна на Скалк да положат тялото върху носилката и я избута до автомобила на Бърза помощ. Черният автомобил — единият от двата, с които разполагаше ЦПБ — се намираше под защитно заклинание, което му позволяваше да остане незабелязан от обикновените хора. Но на това място нямаха нужда от него — намираха се в тих, някога промишлен район на Ню Йорк, но по-късно изоставен по времето на „сухия режим“. Едва наскоро бяха започнали да строят жилища тук.
	— Да тръгваме — каза Скалк и затвори вратата на автомобила.
	Беше неин ред да шофира, затова Шейд се качи на седалката до нея, пъхна в устата си нова дъвка и започна да попълва медицинския формуляр, задължителен при повикванията на Бърза помощ.
	„От какво се оплаква пациентът?“
	_От липса на признаци на живот вследствие на отстранени вътрешни органи._
	„Как реагира пациентът на лечението?“
	_Като си остана мъртъв, мамка му._
	— Шибана работа! — Шейд захвърли химикалката върху таблото. — Задъне…
	Той замълча по средата на думата и изведнъж се разтресе от зародилия се в гърдите му тътен. Сякаш самата му душа беше станала епицентър на земетресение.
	Болката заливаше тялото му вълна след вълна, докато агонията не го прикова към седалката.
	— Шейд? Какво става? _Шейд_!! — Скалк започна да разтърсва рамото му, но той почти не усети. Помъчи се да отвори вратата на автомобила и успя. Зарадва се, че все още не бяха успели да потеглят, и буквално се изсипа на улицата.
	Коленете му се врязаха в асфалта с такава сила, че Шейд чу звука от удара дори през грохота на кръвта в ушите си. Обви ръце около корема си и се загърчи по земята. Пред очите му се спусна мрак, който обзе съзнанието му. Някой от братята му току-що беше умрял. Но кой? О, Богове, _кой!_
	Шейд се опита с помощта на връзката им на ментално ниво да намери Рейт — брата, който беше пълна негова противоположност. Не усети нищо. Изобщо не го почувства. Всяка глътка въздух му се удаваше със сила, но той не спираше да опитва да усети присъствието му. Отново нищо. От страна на Роуг също беше пълно мълчание.
	Някак много отдалеч до него долиташе гласа на Скалк, която говореше по телефона с дежурната медицинска сестра на име Солис.
	— Скалк… — простена Шейд.
	Скалк приседна до него.
	— Дръж се — окуражи го тя, докато слушаше събеседничката си по телефона. — Значи така. Солис каза, че Роуг е отишъл в „Бриймстоун“. Бясна е, защото той не я е взел със себе си, но тя все пак възнамерява да отиде. Не знае къде са Ейдолон и Рейт, но и двамата са отказали да прекарат вечерта с Роуг.
	Нищо чудно. Нито един Семинус със здрав разум няма да отиде в демонически клуб, където би могъл да получи толкова женско внимание, че да изгуби връзка със света за няколко дни. Или нещо още по-лошо — да умре от ноктите на някой ревнив мъж. Макар че Роуг никога не се беше отличавал с разумност.
	Шейд простена и се опита да преглътне. Малко по малко в сгъстилия се мрак се прояви проблясък. Рейт. Той усети жизнената му сила. Хвала на Боговете! Облекчението го заля като вълна, но за кратко. Той все още не усещаше присъствието на Ейдолон. Без да вижда нищо пред себе си, Шейд протегна ръка така, сякаш можеше да се докосне до брат си. Но ръката му беше поета от Скалк, която сплете пръсти с неговите.
	— Дишай, Бледна сянка — прошепна тя детското му прозвище, което му беше измислила преди осемдесет години. — Ще го преживеем.
	Не и ако Ейдолон беше мъртъв. По дяволите, именно Ейд беше свързващото звено между братята! Той можеше да накара Роуг да се вземе в ръце и да удържи Рейт от възможността да извърши поредната глупост.
	Шейд затрепери. _Ейдолон!_ Беше жив.
	Болката му утихна, но в душата му се появи ужасяваща празнота.
	Поредната загуба. Семинусите имаха силна братска връзка помежду си и когато един от тях умреше, той вземаше със себе си частичка от живите. Преживял тридесет и седем подобни случая на смърт, Шейд се усещаше като решето.
	— Кой? — тихо попита Скалк.
	— Роуг — вдиша конвулсивно той. — Роуг е мъртъв.
	— Съжалявам.
	— Да, аз също — автоматично отговори той. Колкото и да не искаше да си го признае, в този момент светът беше станал по-добър.


>	Глава 1

E>
	Пътешествайки по Долината на сенките, помни: сенките се отблъскват със светлина.
@	Остин О’Мейли
E$

	Повече от 20 години Шейд не се беше събуждал на пода с диво главоболие, без да има представа къде се намира. Усети тежестта от оковите си и се усмихна, когато чу звънтенето на веригите. Беше изминало прекалено много време, откакто се беше озовал за последен път в подобна ситуация. При това окован.
	Страхотно!
	Разбира се, повече му харесваше, когато оковите бяха на жените, а не върху него, но… Определено щеше да го преживее.
	— Шейд…
	Женският глас му беше познат, но грохотът в ушите му пречеше да си спомни името. А нямаше сили да отвори очи.
	— Шейд, събуди се! — разтърси го за рамото нечия ръка. Но не с нежност, каквато се очакваше от жената, с която беше прекарал нощта. Проклятие, тя трябваше да го събуди, като го поеме в уста и… — Шейд, дяволите да те вземат, _събуди се!_
	Стенейки, той се извъртя по гръб и трепни от острата болка, която го прониза в тила.
	— Буден съм, сладка. Буден съм. Качвай се върху мен. Сега ще продължим.
	— Благодаря ти, но съм пас. И ако ме наречеш още веднъж сладка, ще ти изтръгна езика.
	Шейд едва успя да повдигне клепачи. Той примигна и се опита да види лицето на жената, надвесена над него, но всичко пред очите му се завъртя. Насили се и примигна още веднъж.
	— Руна?
	— О, нима помниш името ми? Чакай малко! Ей сега ще припадна от изненада.
	Нямаше нужда да иронизира. Да, той помнеше името й. Тя се оказа най-горещата от всички смъртни жени, преминали през леглото му. Дългите кичури с цвят на разтопен карамел на допир бяха гладки като коприна. Беше толкова приятно да ги усеща с кожата на гърдите, корема и бедрата си, когато жената прокарваше пътечки от целувки по цялото му тяло. Устните й бяха меки и чувствени, такива, които лесно се извиваха в порочна усмивка, точно отражение на неговите диви желания. Светлокафявите очи бяха подчертани от нежна и златиста кожа, която се разтапяше върху езика му като захарен памук.
	Шейд не я беше виждал почти от година. От онази нощ. Когато тя избяга и сякаш изчезна от лицето на Земята.
	— Защо си тук? Защо аз съм тук? — и той огледа помещението, тънещо в мрак. — И къде е това тук?
	Първата му мисъл беше, че са го заловили убийците от Егида, но мястото беше прекалено зловещо дори за онези копелета.
	— Можеш ли да седнеш? — Руна му помогна да се изправи, но в старанието си го дръпна прекалено рязко и главата му отново се завъртя. Жената успя да го облегне на стената с неподозирана сила; с много по-голяма сила, отколкото можеше да се очаква от нея. Шейд не оказа съпротива и с благодарност се облегна на прохладните и влажни камъни. Това накара гаденето му малко да поотмине.
	— Казвай! — настоя той. Започваше да подозира, че главата не го боли от прекалено много секс — нямаше начин да е окован, а да се чувства толкова зле. И при това до жената, която с голяма вероятност мечтаеше да му забие нож в гърба.
	Руна изсумтя.
	— Ти си все същото самовлюбено копеле.
	— Учудващо, нали?
	— Не бих казала — и тя положи длан върху челото му, но той отблъсна ръката й. Като смъртна Руна нямаше как да знае, че нормалната му температура е по-висока от тази на смъртните. Освен това, от докосванията й го побиваха тръпки, което изобщо не беше добре.
	— Е? Къде сме? — мястото приличаше повече на затвор в някакво голямо подземие или тъмница. От тавана постоянно капеше, на пода беше постлана слама, а в железните свещници по каменните стени мъждукаха пламъчетата на запалени свещи.
	Ад и Преизподня! Сякаш беше попаднал в някакъв нискобюджетен филм на ужасите.
	— Не зная къде сме. Но ми се струва, че похитителите ни са четирима… Или поне четирима различни демони идваха тук, долу, за да ни хранят. Самите те се наричат стражи.
	Да, страхотна ситуация!
	— Говориш в множествено число?
	— Аз съм тук вече седмица. В килиите има и други. Стражите или отвеждат някого, или водят други…
	Той успя да огледа тялото си. Лявата китка и левият му глезен бяха оковани с дебела верига. Руна беше прикована към противоположната стена, но нейните окови бяха на десния глезен. Тя беше облечена с джинси и прилепнала тениска без ръкави. Шейд би могъл да се порадва на вида й, ако не осъзнаваше факта, че се е превърнал в нечий пленник. Руна изглеждаше по-различно, отколкото си я спомняше. Когато се срещнаха — ако с тази дума можеше да се нарече чукането им като обезумели — тя беше кротка, неуверена и лесно управляема, което идеално задоволяваше необходимостта му от доминиране. Макар в крайна сметка да му стана скучно.
	Тялото под консервативните рокли и панталони беше толкова нежно, гладко и меко, _докато сега…_ Сега Руна беше станала дяволски сексуална. Тя беше оформила мускулите си и Шейд беше готов да се закълне, че дори се беше променила и на височина. Износените дънки я обвиваха като втора кожа, а черната тениска обрисуваше гърди, които бяха станали по-големи. И сега идеално подхождаха на дланите му. И на устните.
	Мислите му в тази посока доведоха единствено към напълно неподходящата му възбуда.
	Но в действителност като семинус Шейд винаги беше в това състояние.
	— Кога ме доведоха тук?
	— Миналата нощ.
	Той тръсна глава в опит да прогони мъглата, която скриваше спомените му. Миналата нощ… Миналата нощ… Какво прави той миналата нощ? _Я_ чакай малко… Шейд беше с облеклото на лекар от Бърза помощ. Той помнеше как отиде на работа, как надникна при Ейдолон и се сдърпа с Рейт. Новият доктор — смъртен на име Кайнан — ги разтърва, като изсипа и върху двама им натриев хлорид.
	Все същата рутина в единствената болница за демони.
	Шейд и Скалк излязоха след повикване, за да окажат първа помощ на ранен вампир при месопреработвателния завод в Ню Йорк. Те бяха влезли в зданието и… от тук нататък спомените на Шейд се губеха.
	— Доведоха ли някого другиго с мен? Жена?
	— Амбър-демона ли?
	Сърцето на Шейд заблъска в гърдите му като парен чук.
	— Амбър е била с мен? — Руна кимна и той дори не се запита откъде знае тя за съществуването им. — Къде е тя?
	— С нея ли спиш? — проряза тъмнината недоволният й глас.
	— Тя ми е сестра. Нямам време за твоята ревност.
	— Защо имам впечатление, че времето ти е предостатъчно — каза Руна малко по-меко. — Съжалявам, но не зная какво са направили със сестра ти. Отведоха я съвсем скоро — и тя се отдръпна. Шейд се досети, че Руна толкова се беше отдалечила от стената, колкото позволяваше веригата й. — Не приличаш на нея.
	Той не се впусна в обяснения, защо се беше случило така, че двамата със сестра му принадлежаха към различни видове демони. Но и Руна не настоя. Вместо това тя не сваляше очи от него, докато той напрегнато изучаваше решетката на вратата в опит да оцени надеждността й. Но дори тя да беше от картон, той нямаше да може да направи нищо, освен ако не разкъсаше веригата, с която беше закрепен към стената.
	— Ще успеем да избягаме само ако стражите се приближат до нас — каза Руна.
	— Нали каза, че носят храна.
	— Да, но те само открехват вратата и бутат чинията с пръчка. Не се приближават.
	— Кои са тези „те“?
	— Мисля… мисля, че са тези, които вие — демоните — наричате упири.
	Кръвното налягане на Шейд рязко спадна.
	— Какво? Защо смяташ така?
	— Защото така ги нарече някой от съседната килия. _Упири._ Но не тези митологическите, хранещи се с плът същества, от които толкова се страхуваха смъртните. Не, упирите бяха кошмар и за демоните… вторите по смъртоносност след Егида. Така наричаха всеки — демон или човек — който похищаваше вампири, шифтъри, демони и който вземаше някои от вътрешните им органи, с цел да ги продаде на черния пазар на Преизподнята. Упирите винаги са били жестоки, но през последните няколко години бяха станали още по-безжалостни. Сега те не само вземаха органите, но ги вадеха, докато нещастната им жертва беше все още жива.
	Миналата година Шейд, заедно с братята си, се намеси в бизнеса на тези копелета. Жената на Ейдолон — Тейла — им помогна да се доберат до смъртните, които тайно се бяха договорили с демоните и бяха станали активни участници в операциите по изваждането на органи.
	Обикновените демони вече можеха спокойно да си поемат дъх, но… за кратко. Изведнъж, преди няколко месеца, изчезванията и убийствата започнаха отново. И бяха още по-кървави от преди.
	В далечния край на коридора се отвори врата и в подземието се разнесе ехото на стъпки. Шейд се приготви за нападение, но неизвестният спря, преди да стигне до килията, където се бяха притаили двамата с Руна, застинали в очакване.
	И едва когато се разнесоха викове, Шейд напълно осъзна неприятностите, в които се беше озовал.
	Седнала върху малка купчина слама, Руна Вагнер се вслушваше във виковете на някаква жена, която стражите влачеха — видимо към среща с ужасна смърт.
	Шейд потръпна. Мъжествените черти на лицето му не издаваха емоциите, които го разтърсваха по повод на случващото се около тях. Руна също се опитваше да вземе своите под контрол. Макар че нямаше как да повтори изражението на Шейд: безчувствени, студени очи и зъби, проскърцващи с такава сила, сякаш се опитваше да ги заточи о камък.
	От него се излъчваше толкова осезаема заплаха, която сякаш можеше да се пипне. Той дръпна веригата и разбра — също както и Руна преди него — че оковите щяха да издържат много повече от яростта на един демон.
	Шейд насочи вниманието си към нея. И макар в настойчивия му поглед, с който я огледа от главата до петите, да нямаше нищо сексуално, Руна усети как желанието й запулсира там, където тя го смяташе за мъртво от много време. Мъртво заради него.
	— Теб биха ли те?
	— Нито веднъж, откакто съм тук — но се усмихна, щом си спомни за насиненото си око. Но освен него и няколкото драскотини, тя беше добре.
	— Сигурна ли си? — Шейд се изправи на колене и я хвана със свободната си ръка за прасеца.
	Руна се опита да се отдръпне, но той с лекота я задържа на място.
	— Не ме докосвай.
	— Леко, мила. Просто те проверявам. — Гласът му беше дрезгав и звучен, естествен в своята чувственост. — По-рано докосванията ми ти харесваха.
	— Да, но това беше до момента, в който те заварих с двете вампирки в леглото. Ах, да — и преди да узная, че си демон.
	— Само едната от тях беше вампир.
	Дори дишането на Руна спря от гняв.
	— И това е всичко, което можеш да кажеш в свое оправдание?
	— Не съм от разговорливите.
	— Невероятно — измърмори тя. — Ти ме излъга, изневери ми и дори не ти достига смелост за едно просто „извинявай“?
	Шейд отмести ръката си и седна, свил единия крак под тялото си, а другия — прегънал в коляното. После се втренчи в стената, а дългата черна до раменете коса, скри изражението на лицето му.
	— Много жалко, че си ме възприемала като човек. Никога не съм го твърдял.
	— Ти, разбира се, можеш да ме сметнеш за луда, но нима трябваше първо да те попитам дали си човек? — гневно подхвърли тя. — Макар че — да, явно е трябвало. Тогава за мен нямаше да е такъв шок да видя истински вампир и… която и да беше другата в постелята с теб.
	— Не мислех, че ще дойдеш. Каза, че ще си заета.
	— Исках да те изненадам.
	Да, беше се получило страхотно! Руна беше отишла при него с торби, напълнени с продукти за романтична вечеря.
	Щом влезе в апартамента му, веднага чу звуците, които се носеха от спалнята. Усети как коремът я присвива от лошо предчувствие и тихо прекоси по коридора. А после отвори вратата.
	Шейд лежеше по гръб по диагонал на леглото, докато краката му опираха в пода. Върху тялото му бавно се движеше гола жена, заровила лице в извивката на врата му. Сигурно Руна беше издала някакъв звук, защото Шейд обърна глава към нея и я погледна с горящите си със златист пламък очи. Беше чисто безумие, но първото нещо, за което си помисли Руна, беше, че никога не е виждала очите му, докато правеха любов. Той винаги ги затваряше или криеше лице в косата й, или я любеше в поза, в която беше зад нея.
	— Ще се присъединиш ли? — попита Шейд и тя едва тогава забеляза стоящата на колене жена, приведена над слабините му.
	Тази, която го беше яхнала, повдигна глава. От брадичката й капеше кръв, но щом се усмихна, в устата й проблеснаха зъби. Върху шията й имаше кожен нашийник с шипове, чиято верига Шейд стискаше в юмрук.
	Руна застина, безсилна да се справи с шока и ужаса, а вампирката се наведе към гърдите му, близна зърното му и отново започна да се движи. Шейд простена, впи пръсти в бедрата й и се изви срещу нея.
	Тя не издържа и просто изхвърча навън. Руна бягаше и хлипаше, и… и от единия кошмар скочи право в другия.
	— Ти каза, че ще си заета — повтори Шейд, като я прикова на място с пронизителния си поглед. — Не те очаквах.
	— И ти смяташ, че онова, което направи, е нормално? Да ми изневеряваш наляво и надясно?
	Той опря лакът на коляното си. Изглеждаше толкова спокоен, сякаш да бъде залавян от упири дори му харесва.
	— Не задавай въпроси, на които не искаш да получиш отговор.
	— О! Направо умирам от желание да разбера!
	— Не мисля.
	— Колко си жалък!
	— Кажи ми нещо, което не зная.
	— Обичах те. — Тишината се стовари върху им подобно на секирата на палач. _О, боже!_ Нима тя наистина го беше казала? И то на глас? Но ако съдеше как кръвта се отдръпва от лицето му, явно го беше сторила; беше открила душата си и се беше превърнала в посмешище. — Не се безпокой — веднага се опита да заглади ситуацията тя. — Всичко това е в миналото. Ти си в миналото.
	Шейд се наведе напред.
	— Това е добре. Ти знаеш ли _кой съм аз_ всъщност?
	— Ти си Семинус. — Руна кимна към плетеницата от черни символи, които се извиваха по дясната му ръка от пръстите до гърлото и които по онова време тя смяташе просто за татуировка. Но откакто разбра, че Шейд се беше родил с тези знаци, разбра и каква информация носеха те за предните му няколко поколения назад. Най-горният символ — невиждащо око — беше неговият личен знак, появил се след първия стадии на съзряването му, когато Шейд бе навършил двадесет години.
	— И?
	Тя напрегнато се усмихна.
	— След онази нощ няколко месеца изучавах документи за твоя вид. — Макар че те всъщност не бяха много. Не, за инкубите бяха написани цели томове, но Семинусите се оказаха толкова редки, че Руна успя да събере за тях само повърхностна информация.
	— Тогава знаеш, че това е заложено в природата ми…
	— В твоята природа? — Тя беше обхваната от гняв. Гняв, който смяташе за погребан дълбоко. — Аз мога да разбера, че преминаваш в перманентно възбудено състояние. И мога да разбера, че жаждата ти за секс не се поддава на контрол. Но знаеш ли какво? Не ми пука. Ти ме накара с измама да ти се отдам. Като използва феромоните си и пусна в ход някакви ваши специфични трикове. Ти ме лъжеше, като ми позволяваше да вярвам, че си човек. — Тя би могла да продължи и по-нататък в този дух и да разкаже колко измамена се беше почувствала онази нощ, когато разбра истината. Но сега от значение беше само фактът какво се беше случило, след като избяга от квартирата му. — Ти разби живота ми — изрече бързо тя.
	Всъщност самата тя си го беше разбила още преди появата на Шейд в онова кафене. Той просто беше задълбочил ситуацията.
	— По дяволите! — изръмжа той. — Сега наясно ли си защо се придържам към правилото никога да не се чукам със смъртни повече от един път. Толкова сте досадни.
	Руна се втренчи в него и изсумтя.
	— Ти какво, подиграваш ли ми се? Смяташ, че животът ми е отишъл на кино само защото си ме съблазнил? И си разбил сърцето ми?
	— Ами… да — отговори Шейд и присви рамене.
	Ама! Че! Негодник!
	Тя изръмжа и застана в нападателната поза на хищник толкова бързо, че Шейд рязко се отдръпна назад. Веригата, която я удържаше, започна да звънти — толкова силно трепереше тя от гняв. Кожата й се напрегна, челюстите я заболяха… Беше прекалено близо да пусне на свобода вътрешния си звяр.
	— Ти, самовлюбен кучи син такъв! — стовари тя юмрука си в гърдите на Шейд и веднага почувства удовлетворение, щом чу стона, който се изтръгна от гърлото му. — Да, бях разстроена онази нощ, но с времето щях да го преживея. Само че не успях да го направя. Защото, след като си тръгнах от теб, ме нападнаха. Раниха ме и ме оставиха да умирам. И ти щеше да го знаеш, ако онази вампирка не стенеше в ухото ти точно в този момент. Ти щеше да чуеш виковете ми.
	Погледът на Шейд се изостри, а очите му се превърнаха в черни кристали.
	— Някой ти е причинил болка?
	— Нима трябва да повярвам, че не ти е все едно?
	Той взе ръцете й в своите.
	— Ако искаш вярвай, ако искаш — недей, но аз не съм чудовище.
	Руна се разсмя. Горчиво и измъчено.
	— Ти не си, но затова пък аз съм чудовище. — Тя се приближи повече. — И това е по твоя вина, Шейд. Сега аз съм шибан шифтър.


>	Глава 2

	Шифтър? _Това не беше добре!_
	Шейд затвори очи с надеждата, че след като ги отвори, ще се окаже в собствената си постеля, а Руна нямаше да я има.
	— Е, и?
	Да, сбогом безплодни надежди! Явно кошмарът нямаше да завърши просто така. Той отвори очи и веднага съжали. Руна го изпепеляваше със сияещи, светли очи. О, богове! Той беше готов да се закълне, че тя ще изглежда прекрасно и в животинския си облик… Проблясваща с цвета на разтопен карамел козина и блестящи сиво-жълти очи. Тя сигурно щеше да бъде и по-едра в животинската си форма. И вероятно по-висока от него. Едва сега разбра защо Руна му се струваше по-стройна. Ухапаните от шифтъри — или варги, както се наричаха самите те — увеличаваха мускулната си маса и леко израстваха на височина.
	Сега, когато в главата му малко се проясни, Шейд успя да усети новия аромат на Руна. В него вече не присъстваха сладникавите цветни нотки. Тя ухаеше на земя; влажна пръст след лятна буря в гъста гора. И — да, освен това миришеше и на ярост.
	— Пълнолунието е след няколко дни, ако не греша, нали?
	Тя се намръщи.
	— И какво? Смяташ, че ще съм излязла извън контрол от ПМС?
	— Мина ми през ума подобна мисъл.
	Сред шифтърите се носеха шеги за Полунощно магическия синдром (ПМС), но онези, които не бяха родени като такива и не принадлежаха към тази демонска разновидност, не намираха нищо смешно в начина, по който рязко се променяше настроението им в такива дни. И колко психясали и побъркани ставаха на тема секс.
	— Ясно. Нека сметнем, че гневът ми няма нищо общо с това, че съм окована и че се намирам в килия с един от двамата най-ненавиждани от мен хора. И когато след няколко дни се трансформирам, най-вероятно ще ме одерат жива, съдейки по това колко ценна е кожата ми на черния пазар на Преизподнята. — Тя изтръгна ръката си от неговата и повиши тон: — Така че, извини ме, ако не съм в настроение.
	— Не си ли?
	Тя се дръпна така, сякаш можеше да разкъса веригата си и да се нахвърли върху него.
	— Трябваше да те ухапя.
	— Демоните притежават имунитет към ликантропията.
	— Така да бъде, но все пак ухапването ми щеше да е дяволски болезнено. — Руна се озъби и Шейд разбра, че ако може, тя наистина щеше да забие зъбите си в него. — Знаеш ли, че смятах да те проследя и да те накарам да страдаш? За съжаление, упирите ме заловиха по-рано.
	— Как стана?
	Руна седна, присви колене към гърдите си и ги обгърна с ръце.
	— Върнах се там, където ме нападна шифтърът. Нямаше смисъл, но все пак се надявах да намеря някаква следа. И понеже това се случи почти до дома ти, отидох до апартамента ти. Теб те нямаше, но когато излизах от сградата, до мен се приближи мъж. Попита ме дали те познавам. Всъщност направо ме засипа с въпроси. Това ми се стори подозрително. Опитах да си тръгна, но той ме инжектира с нещо. Събудих се вече тук.
	Шейд се намръщи.
	— Откъде знаят, че си варг?
	— Не знаеха, докато не започна да ме разпитва шифтър — отговори Руна. Явно беше истина, защото обикновено шифтърите се разпознаваха един друг само с поглед.
	— За какво те разпитва?
	— За теб. Постоянно настояваха за отговор откъде те познавам и какво правя в твоя дом.
	Мамка му! Тя беше заловена не заради ценната си кожа, а заради него. Но _защо!_
	Руна все още го изгаряше с поглед, смръщила вежди. Шейд отново вдъхна аромата й. В него гневът се смесваше с други, по-женствени нотки, които разбудиха защитните му инстинкти. Тя не би трябвало да се намира на това място; в една килия с демон в подземие, вмирисано на мухъл, урина и дълбоко отчаяние.
	Сестра му също не трябваше да бъде тук. Мисълта, че и Скалк, и Руна бяха тук заради него, накара нещо в корема му да се стегне на възел.
	Той и досега сънуваше кошмари за предишните си опити да защити жените си.
	Рязко стържене, съпроводено от нахлуването на хладен въздушен поток, оповестиха за отварянето на вратата. Руна се премести по-близо до Шейд. В килията им влезе найтлиш, чиито почти човешки облик се нарушаваше от закривените нокти на краката долу и острите зъби в устата горе. След него се появиха двама демони — дяволи — самец и самка. Очите и устите им изглеждаха непропорционално големи върху малките им, кръгли лица. Двойката носеше вериги, палка и бамбукова пръчка.
	— Вземете го — процеди найтлишът.
	Шейд се нахвърли върху дяволите. Найтлишът натисна една от двете ръчки, стърчащи от стената. В същия миг в килията се разнесе скърцането на въртящи се зъбни колела и веригата на Шейд започна да се скъсява. Тя го повлече след себе си, докато той не се озова притиснат към каменната стена.
	Семинусът стисна зъби, като се опитваше да се пребори с болката, обхванала рамото и бедрото му. Единият от дяволите затегна върху врата му метален нашийник, докато другият окова краката му. Ехото от проклятията, които сипеше Шейд, се отразяваха от влажните стени, но дори и те не успяваха да заглушат молбите на Руна да бъде оставен на мира. Шейд успя учудено да я погледне, докато дяволите го сваляха на пода.
	В очите на Руна пламтеше ярост. Може би ненавистта й не беше чак толкова силна, въпреки всичките й уверения? Макар да съществуваше и друго обяснение — че тя просто смята собственоръчно да го убие.
	— Къде ме водите? — Шейд се опита да се измъкне от оковите си, с което си заслужи удар с палката по тила.
	Найтлишът не отговори, а само злобно се усмихна. Той намота няколко пъти веригата от нашийника на Шейд около юмрука си и с рязко дръпване го изправи на крака. Дяволите извиха ръцете зад гърба му и ги оковаха.
	Тримата го задърпаха към вратата и когато Шейд се опита да се задържи за рамката, силен удар зад коленете с пръчката го повали на пода. Леката прохлада, която достигна до кожата му му подсказа, че бамбукът беше срязал тънкия плат на панталона. Следващият удар щеше да среже собствената му кожа.
	Руна ругаеше и заплашваше, при това доста находчиво, но напълно безсмислено. Шейд трудно разпознаваше в нея скромницата, с която беше преспал. Изглежда, че тя наистина беше наточила зъби и нокти.
	Което беше невероятно възбуждащо.
	И щеше да бъде, ако в този момент не го влачеха към един от трите стълба за екзекуция. Шейд обичаше ударите с камшик, но сега нещо му подсказваше, че за него няма да има удоволствие. Макар че камшик беше за предпочитане, отколкото водното колело в ъгъла или висящите от тавана куки за дране. А това бяха най-безобидните от инструментите за мъчения, които изпълваха подземието.
	В далечния ъгъл имаше арка, която отделяше основната зала от малкото помещение, чиято подредба накара по гърба на Шейд да плъзнат ледени тръпки. Стаята беше изцяло оборудвана с медицински инвентар: хирургически инструменти, операционна маса, пила за кости, щипци за гръдни операции… Подът наоколо беше изцапан с петна от свежа и засъхнала кръв.
	О, богове! Това надминаваше всякакви граници.
	Демонът го обърна с лице към стълба и го завърза. Издърпа ръцете му нагоре, а после го разкрачи с помощта на пръчка с окови в двата края, в които прикова глезените му. Самката демон го погали по бедрото, а после я плъзна по-нагоре. Шейд бързо започна да прави планове как да я съблазни, за да му помогне, но в този момент демонът найтлиш го удари по лицето. Заболя го. Но Шейд нямаше как да подмине факта, че някои от стражите бяха от женски пол.
	— Къде е самката амбър?
	— Дръж се добре и ще я видиш.
	Шейд не очакваше отговор и затова се стресна, когато дочу дълбок, мрачен глас. Стори му се, че говорещият има лек акцент… вероятно ирландски, макар че не успя да го определи с точност. От мрака се появи огромна фигура, загърната в черна мантия. Чу се тих и студен смях.
	— Какво означава „добре“?
	— Да страдаш.
	По кожата на Шейд се плъзна ледена тръпка.
	— Може ли уточнение?
	Забеляза движението с крайчеца на очите си, преди удара в гърдите. Върху дървената скара плисна кръв. Найтлишът стоеше с верига в ръце и целият светеше от самодоволство.
	— Това ще мине ли за уточнение?
	— Става — дразнещо отговори Шейд, макар и през зъби от болка. — Щеше да се получи по-добре, ако първо ми беше свалил униформата.
	— А казват, че Рейт е с най-цветистия език.
	Шейд едва се сдържа, за да не изругае. Откъде копелето знаеше за Рейт?
	— Това е всеобща заблуда, кретен.
	Заради оскърблението последва нова поредица от удари. Кръвта се стичаше по гърдите му и попиваше в дрехите. Единственото му утешение беше, че докато го измъчваха, никой нямаше да докосне Руна.
	— Съблечете го — изрече кретенът — и донесете камшика.
	Камшикът ли? Единият от демоните се втурна нанякъде, а найтлишът започна да реже униформата. После му свали и ботите.
	— Знаеш ли, това е малко нечестно: аз съм тук гол, а ти си завит в някаква мантия. Сякаш си кралицата на подземията.
	Човекът в мантията се приближи. Съвсем малко, но това беше достатъчно за Шейд да долови миризмата на мъж. Имаше нещо познато в него. Някакъв мирис, който му навяваше смътни спомени. Вибрациите, които излизаха от кретена, бяха неясни и някак изкривени. Вероятно се дължеше на заклинание, за да остане неразпознат. Но защо? За да не го разпознаят?
	— Близо си до _прераждането_ — заговори човекът в мантията. — _С’генезисът._ Усещам го. Готов ли си? Или смяташ също като Ейдолон да се съпротивляваш до последно?
	Проклятие, не! Той не планираше да отлага заключителния стадий на съзряването си, след който щеше да може да променя формата си, да осеменява женските демони и да прави още куп неприятни неща. Но откъде можеше да знае това копеле какво беше направил Ейд в опит да забави _с’генезиса_ си?
	— Ако смяташ, че ще ти задам въпроса: откъде знаеш за братята ми и за моя вид като цяло, то лошо се стараеш, изрод! Имаш ли какво да кажеш? Давай, изплюй го, мамка му!
	— Още е рано — човекът в мантията обикаляше около него. Лицето му беше скрито под качулката, но начинът, по който се движеше… беше му много познат. Кретенът спря зад гърба му и прокара пръсти по гръбнака му. Шейд едва успя да сдържи тръпката си. — И така… Смяташ да се съпротивляваш на прераждането? Или смяташ да си намериш половинка? А, да, забравих — ти не можеш да направиш това обвързване. Защото тогава рискът да се влюбиш, е голям, а това ще задейства проклятието. — Горещият и зловонен дъх стопли ухото на Шейд, когато уродът се наведе по-близо. — Грешките на младостта винаги се връщат като бумеранг, нали?
	Кучият син знаеше за _Злосърдието_ — проклятието, което щеше да направи Шейд невидим за всички, ако се влюбеше. Той щеше да живее вечно, но да изпитва непоносимите мъки на глада, неутолената жажда и неугасващото сексуално желание.
	Шейд затвори очи и се опита да помисли кой би могъл да знае толкова интимни подробности за живота му. Защото списъкът му беше кратък, а и никой от братята му не би го направил.
	Освен след мъчения.
	_Скалк._
	— Още един път — изрече човекът в мантия. — От вътрешната страна на бедрата.
	Шейд едва успя да се стегне, преди найтлишът да нанесе поредния удар с веригата на точно указаното място.
	Човекът с мантията се разсмя.
	— Не ти ли се струва, че това е нещо като карма? Колко жени си обработвал така?
	Шейд не започна да спори, че това не беше едно и също. Защото понякога границата между болката и удоволствието беше прекалено размита, а и той невинаги беше сигурен в правилността на действията си.
	— Още!
	Веригата се впи във вътрешната част на другото му бедро. Върху челото на Шейд избиха капки пот, пред очите му се появиха черни петна и… _проклятие_, наистина болеше. Как Ейд преминаваше през всичко това веднъж в месеца, докато се разплащаше за прегрешенията на Рейт?
	— Мислиш как успява Ейдолон да изтърпи това всеки път, когато Рейт превишава квотата си за убийство на смъртни, нали?
	Шейд повдигна глава и се обърна към мъчителя си, който се беше слял със сумрака.
	— Наслушах се на глупостите ти — изръмжа семинусът. — Кой си ти, дявол да те вземе?
	В подземието отекна зловещ смях.
	— Аз съм демонът, който ще те накара да се молиш за смърт. И ще започна още сега.
	— Здравей, Шейд — добре познатият женски глас го накара да се обърне към центъра на помещението.
	— Солис? — той се втренчи в жената вампир, която работеше от няколко години като медицинска сестра в ЦПБ. Най-накрая подреди парченцата от пъзела. Не Скалк го беше издала. А Солис. — Кучка!
	Тя му се усмихна развратно и зъбите й проблеснаха. След което се наведе и го облиза по гърдите с едно дълго и бавно движение. Грапавият й език причиняваше болка, но сега Шейд се почувства много по-зле, отколкото по време на игрите с любовниците си. Даже с ония, които обичаха яростния и жесток секс.
	— Толкова отдавна исках да те опитам на вкус — промърмори тя някъде около зърната му. — Но ти дори не ме поглеждаше.
	— Защото през годините, когато се чукаше с брат ми — изръмжа Шейд — ти се превърна в развален товар.
	Тя продължаваше да го ближе по гърдите, като от време на време засмукваше висулката на врата му във вид на кадуцей. Шейд не можеше да разбере кога щяха да преминат към мъченията, защото всичко, което правеше жената вампир, само го възбуждаше. Да, това не беше съвсем нормално, но той беше инкуб, дявол да го вземе. И можеше да се възбужда при всякакви обстоятелства. А от самката пред него ароматът на секс беше толкова силен, сякаш тя беше в период на разгонване.
	— Все още предстои да видим кой от нас е развален товар — и тя коленичи. Обходи с очи кървавите следи по бедрата му и Шейд нямаше как да не се досети що за мъчения го очакваха. _О, по дяволите!_
	Всеки звук, който проникваше през дървената, обкована с желязо, врата, караше Руна да потръпва. Тя би трябвало да се радва, че Шейд се измъчва от болка. Дори можеше да се пише за помощник. Но проклетото й сърце искаше да спаси негодника.
	За да го убие собственоръчно след това.
	Тя наистина се беше върнала в Ню Йорк, но не за да преследва Шейд. Тя се беше върнала в родния си град със задачата да събере информация за демоническата болница и да намери бившия военен, а по съвместителство и Наместник от Егида, които пръв беше докладвал за съществуването й. И от когото повече нямаше никакви известия. От командването имаха опасения, че мъжът е станал двоен агент. И ако това беше така, той беше предал не само САЩ, но и човешката раса като цяло. А когато получаваш заповед от Подразделение Хикс на Въоръжените Сили на Съединените Щати, единственото, което ти остава, е да го изпълниш… И то не само защото бяха имплантирали микрочип в мозъка ти. Не, свръхсекретното военно подразделение печелеше лоялността на свръхестествените същества с това, че даваше на „особените хора“ цел в живота и шанс отново да се почувстват като част от обществото, което някога ги беше отхвърлило.
	Не че някой беше отхвърлил Руна, но ситуацията беше такава, че без странична помощ тя нямаше да избегне смъртта от ръцете на Пазителите на Егида. Преди самата тя да убиела несметно количество невинни. За щастие, нейният брат — офицер от Подразделение Хикс — знаеше добре какво прави, когато през онази нощ откри Руна, малко преди кръвта й да изтече на безлюдната улица. Военните й бяха спасили живота. Учените дори се опитаха да я излекуват от ликантропията, но опитът им завърши с провал, макар страничните ефекти на това лечение да бяха добре дошли за нея.
	Тя все още се трансформираше в огромно смъртоносно чудовище три поредни нощи в месеца; чудовище, което не контролираше действията си и чиито спомени се изгубваха в момента, в който се преобразяваше обратно в човек. Но благодарение на военните, тя можеше да го прави, когато си поиска. Като при това го осъзнаваше напълно и имаше ясен спомен за действията си.
	До нея достигна смях. Женски смях. Последван от протяжен стон; еротичен стон. Стенеше _Шейд._ Руна можеше да разпознае този звук във всяка една ситуация. Те какво, измъчваха го чрез секс ли?
	Копеле! Толкова го ненавиждаше! Макар да беше сигурна, че няколко дни преди да я нападне шифтърът, Шейд беше спасил живота на нейния брат. Като и нейният.
	Руна се беше запознала с Шейд, когато животът й беше навлязъл в много лош период. Тя беше на двадесет и пет, а се усещаше на петдесет. Все още не се беше съвзела от смъртта на майка си, макар че оттогава бяха изминали четири години. И как да стане? Нали заради нея майка й беше умряла в отчаяние и самота. Плюс факта, че най-добрата й приятелка се омъжи и замина за Австралия, кафенето — вече собственост на Руна — беше пред закриване, а брат й — умираше. Ерик очакваше смъртта си в нейния дом. И единствената причина, поради която тя не седеше до постелята му, беше, че самият той я помоли да се погрижи за кафенето и работниците, които във всеки един момент можеха да се окажат на улицата.
	Едно от работещите при Руна момичета — зеленокосата и прекалено увлечената по пиърсинга Жижа (както самата тя се наричаше) — постоянно я поднасяше, че не обича да рискува и вероятно за това водеше бизнеса си към банкрут. Никакви рискове: нито в любовта, нито в работата, нито в нещо друго. И докъде я беше довело всичко това?
	Ерик умираше, но той поне беше успял да си поживее. А ако Руна легнеше покосена от неизвестна болест, дали би могла да твърди, че е вземала от живота с пълни шепи?
	Отговорът беше до болка очевиден. Още повече че чувството за вина я убиваше така, както неизвестният вирус убиваше Ерик. Руна се отказваше от всичко, което би могло да й донесе удоволствие. На упоритостта й можеше да завиди и най-религиозният фанатик. Нима беше справедливо да изпита онова, от което е била лишена нейната майка?
	Не минаваше дори ден, без да си спомни как беше разрушила брака на родителите си, вследствие на което майка й изпадна в дълбока депресия. И макар Ерик непрестанно да й твърдеше, че трябва да престане да се вини, че е разказала на майка им за изневярата на баща им, Руна не можеше да си го прости. Защото Ерик не знаеше най-голямата й тайна — дълбоко в душата си тя се страхуваше, че го беше направила не от загриженост за майка им.
	А защото искаше да причини болка на баща им.
	В деня, когато Шейд нахлу в живота й, Руна за пръв път си зададе въпроса: за какво да живее след смъртта на брат си?
	Шейд влезе в кафенето — висок и невероятно привлекателен. Черните му байкърски боти трополяха по пода, коженият панталон и коженото яке леко проскърцваха, а блеснала на слънцето обицата на лявото му ухо придаваше на мъжа вид на пират. Дясната му ръка и дясната част на врата му бяха изцяло покрити с татуировки и Руна се замисли дали те не бяха свързани в цяла картина.
	_Погледите на всички жени в кафенето бяха приковани в него, докато мъжете не го забелязаха._
	— _О, да ме…_ — _измърмори Жижа._ — _Цялата. Нощ. Без почивка._
	_Руна не можеше да отмести очи, докато той се приближаваше към бара, защото неговият поглед беше прикован единствено в нея. Жижа започна да диша тежко._
	— _Руна, ето го твоят шанс. Хващай го! Давай, или ти се заклевам, че аз сама ще го възнаградя._
	_Непознатият спря пред Руна._
	— _Кафе. — Думата прозвуча така, сякаш заяви: „Искам да те доведа до оргазъм!“._
	— _Да… — прошепна тя, защото нямаше нищо против… А, да, кафето! Руна се изкашля. Два пъти. Преди да попита: — Нормално, голямо, или мегаголямо?_
	— _Най-голямата доза._
	— _Предпочитания?_
	— _Силно и горещо._
	— _Мляко? Соево или нормално? Сметана?_
	— _Ад и Преизподня! — той опря лакти на Стойката на бара и се наведе напред._ — _Просто. Кафе — и безцеремонно я огледа от главата до петите, без да скрие факта, че й се наслаждава. Тя би трябвало да се почувства оскърбена, но усети как сърцето й ускорява ритъма си. — Макар че мога да бъда съблазнен с нещо по-сладко._
	_Жижа сръга с лакът Руна и излезе напред._
	— _Руна ни е малко стеснителна. Имаш ли мотоциклет? Тя ги обожава. И мога да поспоря, че няма търпение да го види._
	— _Жижа! — скулите на Руна пламнаха от смущение._
	— _Руна — тихо повтори мъжът, сякаш опитвайки името й на вкус. — Искаш ли да се повозиш?_
	— _Иска — отговори Жижа и сложи кафето пред него._
	_Руна поклати глава._
	— _Не мисля…_
	_-Добре — каза непознатият и постави на плота банкнота от десет долара. — Не връщай ресто. Да вървим!_
	_Преди Руна да успее да реагира, мъжът взе кафето си, заобиколи бара, хвана я за ръката и я поведе към черния вход. Тя направи опит да спре на прага на вратата._
	— _Чуйте ме, господин…_
	_-Шейд._
	_Странно име. Макар че… нима не работеше рамо до рамо с Жижа?_
	_-Господин Шейд…_
	— _Просто Шейд._
	_-Добре, Шейд. Извинявай, но никъде няма да ходя с теб._
	_Той повдигна въпросително тъмната си вежда и отвори вратата._
	— _Нима съм те поканил някъде?_
	— _Но… ти самият каза „да се повозим“._
	_Полата се омота около глезените й, когато той я издърпа на улицата и се насочи към пресечката без изход отзад._
	_-Аха._
	_Руна се паникьоса. Мъжът можеше да бъде сериен убиец или насилник. Тя как щеше да му се опълчи с нейния дребен ръст, в случай че…_
	_-Аз не мога…_
	_Изведнъж се оказа притисната към стената на сградата, а устните на непознатия се озоваха до ухото и. Ръцете на мъжа обгърнаха раменете и. Къде беше оставил кафето?_
	_Руна, усещам аромата на желанието ти — прошепна той с чувствен, омайващ шепот. — Ти се разтваряш пред мен като цвете._
	_И той притисна бедра към нея. Възбуденият му член, скрит за ципа на кожения панталон, се опря в корема й с обещание за незабравими усещания. Мъжът беше олицетворение на сексуалността, но потискаше с габаритите си, които преливаха над тестостерона и еротизма. Руна нямаше сили да му противостои. Тя се оказа неподготвена за него. И се съмняваше, че изобщо съществува жена, подготвена за среща с Шейд. Разумът й отказваше да функционира, докато тялото й крещеше: „Давай, напред!“_
	_Гърдите й се напрегнаха. Разтърси я тръпка. Сърцето й отчаяно се разтуптя. Бикините й се навлажниха от възбуда. Тя се опита да стисне бедра, за да намали малко болката, но от това й стана още по-зле._
	_Ситуацията стремително излизаше извън контрол. Руна се усети, че не й пука за последствията, когато Шейд я близна по врата и я погали по бедрото. После сграбчи полата й и я вдигна нагоре._
	— _Ти го искаш, нали? — Шейд потри нос в гърлото й и се притисна по-силно между краката й. О, това беше чудесен натиск! — Кажи ми да спра и ще се подчиня._
	_Ето това беше пътят й за отстъпление. Шансът й да му се изплъзне. Да се върне в почти разореното кафене, а после вкъщи при умиращия си брат. По пътя можеха да я ограбят или убият. Да я блъсне автомобил. Или да я наръгат с нож в станцията на метрото. И да се окаже мъртва, преди да е рискувала в живота си поне веднъж._
	_Пръстите на Шейд се плъзнаха между разгорещените им тела и започнаха да я галят през мократа тъкан на бикините._
	— _И така?_
	— _Не спирай! Моля те, не спирай!_
	_От гърлото на Шейд излезе ниско, чувствено ръмжене, когато започна да я целува. Но не просто да я целува. От начало облиза устните и, а после нахлу в устата и. Езиците им се сплетоха и Руна едва не забрави да диша. Тя се вкопчи в якето му толкова силно, сякаш не възнамеряваше никога да го пусне._
	_Дочу раздирането на плат, примесен с шума на преминаващите наблизо автомобили, нечий смях. Но нищо не беше от значение. Дори и фактът, че бикините се плъзнаха по краката й и паднаха на земята._
	_Боже, това беше някаква лудост! Секс с непознат на улицата. При светлината на деня. Реалността си проби път през мъглата на възбудата, когато Шейд свали ципа си. Руна го стисна за китката и го спря._
	— _Защо аз? — въздъхна тя. — Вътре беше пълно с жени: симпатични, сексуални…_
	— _Защото почувствах нуждата ти._
	_Странен отговор, но Шейд вече се отъркваше о нея въпреки ръката й. Инстинктите й взеха връх и на Руна й стана безразлично. Обхвана бедрото му с крак и простена, когато той се опита да навлезе в тялото й._
	— _О, по дяволите! — простена и Шейд. — Толкова си тясна. — Той се отдръпна леко, а после опита отново. Този път успя да вкара върха на члена си. Очакването се замени с искри на удоволствие, когато той започна да описва бавни кръгове с пениса си и да гали входа на лоното й._
	— _О! — Руна се надигна към него и Шейд изви ръцете й зад гърба. — Още! Искам още!_
	_И сякаш очаквал разрешението й, Шейд се придвижи напред, като разруши радостта на момента с вълна от болка. Той напрегнато застина._
	_-Добре ли си?_
	— _Да — успя да изрече тя, когато болката утихна малко. — Просто отдавна не съм го правила._
	_Всъщност от години. В колежа тя беше отдала девствеността си на младеж, който се кълнеше, че я обича. Но само след няколко дни беше заобичал друга по същия начин._
	— _Трябваше да ми кажеш — изръмжа Шейд. — Щях да бъда по-нежен._
	— _Да довършим започнатото — настоя Руна._
	_Той грозно изруга и се задвижи в нея._
	_Нямаше никакво бавно нарастващо удоволствие, както очакваше тя. Нито приятен водовъртеж от усещания. Нито постепенно нажежаване на страстта._
	_Стори и се, че светът около нея се взриви. И тя щеше да закрещи, ако Шейд не беше сложил ръка върху устата й. Мощните му тласъци я притискаха към стената, но тя не обръщаше внимание, защото оргазмите й следваха един след друг, докато Шейд стенеше и се тресеше в кулминацията на собственото си освобождение._
	_Когато двамата успяха да си поемат дъх, Руна с труд си възвърна равновесието. Шейд излезе от нея с умело движение и прибра пениса си обратно зад ципа. Нещо топло и лепкаво се стече по крака й и това я накара да се върне в реалността._
	— _О, боже! Ти не използва презерватив!_
	— _Аз съм безплоден и здрав._
	_-И все пак…_
	_Той затвори устата й с целувка. Когато Шейд се отстрани, всичко наоколо продължаваше да се върти. Хванати за ръце, мъжът я поведе към кафенето. И почти на вратата, тя внезапно беше пронизана от мълния, която сякаш изпрати навсякъде по вените й мощен електрически заряд._
	— _О! — успя да въздъхна Руна, обхваната от тръпките на нов оргазъм. Шейд я държеше здраво, докато Руна неконтролируемо тръпнеше от удоволствие._
	— _Така ще бъде още няколко пъти. Вероятно за теб ще е по-добре да постоиш известно време в кабинета си. — Той изчака докато тя застане твърдо на крака, преди да се отдалечи. Но преди да завие зад ъгъла, се обърна: — И между другото, имам „Харлей“._
	_Намръщена, Руна влезе в кафенето. Жижа я посрещна с голяма усмивка._
	— _Е? Какъв е мотоциклетът му?_
	_Руна се разсмя._
	— _„Харлей“. Той има „Харлей“._
	След това Шейд се появи отново и те започнаха да се срещат редовно в рамките на няколко седмици. Но изведнъж на нейния брат му стана по-зле. Шейд дойде в дома им, прекара няколко минути насаме с Ерик и след няколко дни той напълно се възстанови.
	Скоро след това тя беше нападната от шифтъра и Ерик я отведе в болницата на Подразделение Хикс.
	Цялата тази секретност за Руна се оказа истински шок, защото тя смяташе брат си за обикновен военнослужещ. В действителност се оказа, че той от много години работи за това поделение, рамо до рамо с хиляди други специално подбрани войници и цивилни. Някои дори бяха варги — бивши военни, оцелели след нападения на шифтъри.
	Но заради ликантропията те се чувстваха като чужди сред бившите си колеги и затова бяха сформирали свой собствен отряд. Против инстинктите си не можеш да вървиш. Те я бяха допуснали в кръга на приближените, но тя беше наясно, че си остава аутсайдер — не притежаваше никакъв военен опит. Тази отчужденост не можеше да бъде разрушена дори от честите покани за барбекю или шумни вечеринки в бара на военната база.
	А това изобщо _не_ се харесваше на Ерик. Той беше сигурен, че водачът на отряда — прекалено привлекателният шовинист Брендън — възнамерява да направи Руна своя алфа самка. Ако трябваше да бъде искрен, грижата му за нея винаги е била прекалена. И двамата бяха все още деца, когато той стана основният й защитник — заради нея поемаше постоянно върху себе си юмруците на баща им. След това Ерик даде да се разбере на всички момчета от по-големите класове какво ги очаква, ако някой от тях обидеше Руна.


	От спомените й я изтръгна стържене. Вратата на килията им се отвори и найтлишът заедно с демоните дяволи внесоха Шейд вътре — чисто гол, със завързани ръце и крака. По гърдите и бедрата му имаше засъхнала кръв.
	Очите му, горящи със златист пламък, се приковаха в Руна. В същия този миг тя изпита неконтролируем порив да се втурне към него. Шейд започна да ръмжи и да се бори със стражите в опит да се добере до нея. И макар Руна да не можеше да си обясни на какво се дължеше желанието му, тя усещаше същото.
	Найтлишът удари Шейд с палката по тила. Чу се трясък, подобен на изстрел, чието ехо се разнесе в килията. Шейд изхриптя и се строполи на пода, но очите му продължаваха да горят. И не се отместваха от нея…
	В погледа му се четеше единствено желанието на възбуден мъж.
	Желание, което той искаше да удовлетвори точно сега.


>	Глава 3

	— Шейд, поговори с мен.
	Руна допълзя толкова близо, колкото позволяваше дължината на веригата. Стражите бяха приковали Шейд към стената с помощта на нашийника, извън пределите на нейния обсег. В началото той беснееше, хвърляше се към нея така, сякаш беше обладан; истински демон в човешка форма. Докато вратът му не започна да кърви. После се сви на кълбо и остана така, треперейки и стенейки. И това продължаваше вече половин час. Тази негова уязвимост проби дупка в доспехите на гнева й. Тя толкова силно искаше да отмести косата от лицето му и да изтрие капките пот, избили между веждите му, че дори пръстите й трепереха.
	Ама че _глупачка!_ Това същество… този мъж… я беше изхвърлил от живота си като ненужна вещ. На нея не й пукаше за демагогията му под девиза: „Ти знаеш, че това е заложено в природата ми“. За пръв път в живота си тя рискува, повярвала, че може да се огради от миналото и да бъде щастлива.
	Гневът й се върна и Руна го приветства като добър и стар приятел.
	— Какво направиха с теб? — студено се поинтересува тя.
	— Искам… — той замлъкна и потръпна. — Болка…
	— Зная, че боли. Какво мога да направя за теб?
	— Болка…
	— Да, зная, че са ти причинили болка…
	— Не. — Лицето му се изкриви, когато Шейд протегна крак и изсъска, щом докосна пръстите на ръката й. — Имам нужда… да ми причиниш болка. Моля те… направи го.
	— Какво? Не, няма — и тя се отдръпна. — Дълго време умирах от желание да го направя, но ако за теб това ще е удоволствие, няма смисъл.
	— Моля те… — Шейд отвори очи. В тях се размърдаха тъмни сенки. Проблясъците на златистия огън бяха изчезнали и сега очите му приличаха на черните езера, които толкова я привличаха.
	Руна погледна към крака му, опитвайки се да измисли какво да направи. До нея нямаше нищо, с което да може да го удари. Но ако… Не, ако тя се преобразеше в шифтър, оковите на глезена й щяха да се впият до кръв в плътта — размерът й се увеличаваше почти двойно.
	— Руна? — Той се тресеше толкова силно, че веригата не спираше да звънти. — Аз ще умра… ако не го направиш.
	Проклятие! Въпреки целия гняв, който изпитваше към него, не можеше да му позволи да умре. Шейд продължаваше да лежи в същата поза, докато тя сваляше тениската си, и той осъзна готовността й да му помогне. Тя свали дънките, но прикованият глезен й попречи и те останаха усукани около него.
	Руна се съсредоточи и преобразяването й в шифтър започна. Кожата й се разтегна, костите й започнаха да пукат звучно. Лицето й беше сковано от непоносима болка, когато челюстта и зъбите й започнаха да се удължават, а металният пръстен се впи в глезена й. От остротата на усещанията всичко пред очите й се замъгли. Шейд наблюдаваше случващото се с широко отворени очи. Руна най-накрая се трансформира напълно и успя да достигне до крака му.
	Шейд възкликна от изненадващата болка, а после простена. Тя усети костта му под зъбите си, но не я счупи. Върху езика си усети привкуса на кръв.
	— Достатъчно — изръмжа Шейд и тя го пусна.
	Кракът му пулсираше от болка, когато Руна се трансформира обратно в човек. Тя остана да лежи на земята, обезсилена и изтощена след преобразяването, като се надяваше никой да не е станал свидетел на случилото се. Ако тъмничарите им узнаеха, че може да се превръща във варг, когато си пожелае, вероятно нямаше да чакат пълнолунието, преди да я одерат жива.
	Руна потисна позивите си за повръщане от вкуса на кръвта и се изплю върху сламата на пода.
	— Благодаря — изрече дрезгаво Шейд.
	Ако не го познаваше така добре, можеше да си помисли, че тази дрезгавост е в резултат на крещене часове наред. Но той страдаше мълчаливо. Шейд се изправи и внимателно стъпи на ранения си крак. Въпреки болката, която беше изпитал, изглеждаше много по-добре.
	— Как стана така, че можеш да се преобразяваш по желание?
	Обезсилена, Руна го погледна, но не се сдържа и огледа голото му тяло. Дори прикован и ранен, Шейд излъчваше аура на мъжественост. Тя забеляза медальона, който приличаше на кадуцей. Помнеше го още от времето, когато двамата се срещаха, но сега, когато разбра към кой вид демони принадлежеше Шейд и какво работеше, символът придоби по-голям смисъл. За разлика от обикновения символ на лекарите на смъртните, при този двете опасни на вид змии се увиваха около кинжал, а крилата зад тях принадлежаха на прилеп.
	— Ти си първи — каза Руна, докато си обуваше дънките. — Защо се чувстваш по-добре, макар току-що да забих зъби в крака ти като ротвайлер в любимата си играчка? Какво направиха с теб?
	Той отметна глава, опря я на стената и се вгледа в тавана.
	— Използваха жена. Проклятието на моя вид е, че ако ни възбудят свръхопределена граница, имаме нужда от освобождение, иначе болката става непоносима. А ако я търпим прекалено дълго, можем да умрем.
	— А, значи, тази жена… — не се доизказа Руна. Тя дори не искаше да си мисли какво беше направила онази кучка с него.
	— Тя ми доставяше удоволствие с уста, докато не започвах да губя разума си от възбуда, а после спираше, без да ми позволи да свърша.
	— И? Нима фактът, че се намираш в килия за мъчения, не охлади възбудата ти?
	— Разумът ми го разбира, но тялото ми отвръща на ласките — и той хвърли към Руна тежък поглед. — Както знаеш, аз съм инкуб, а тя се беше възбудила не по-малко от мен. Просто не можех да направя нищо.
	Е, да… Отново всичко опираше до _инстинктите_ му.
	— Значи, ако усетиш нечие желание, то няма как да не отвърнеш? — И когато Шейд кимна, Руна замислено прехапа устна. — Онзи ден, когато се срещнахме, ти каза, че усещаш, че имам нужда от теб. Това ли имаше предвид?
	Той отново кимна.
	— Затова се опитвам да избягвам места, където има струпани прекалено много хора. Нощният клуб, особено ако там се събират демони, за мен се превръща в истински ад. Само не се обиждай.
	Това обясняваше защо не бяха ходили никъде през месеца, в който се срещаха. Всичко, което се беше случило между тях, беше неговият апартамент или стая в хотела, секс и храна. Един път се разходиха в парка… През онази нощ там нямаше никого. Тогава Руна го сметна за романтично. Сега вече знаеше истината.
	— Значи, където и да си, ще си останеш там, ако почувстваш женска неудовлетвореност? Така ли? И няма да можеш да си тръгнеш?
	— Не мога дори само ако една жена иска секс. Аз просто съм длъжен да я намеря. А ако се окаже, че тя е с мъж, то работата може да придобие доволно неприятен обрат.
	— Защо просто ти, хм…
	— Не мога да достигна до оргазъм сам, ако използвам ръката си.
	Това обясняваше защо той толкова се мъчеше да стигне до нея, когато го довлякоха след мъченията. Шейд губеше разума си от болка и желание; имаше нужда от освобождение, а тя беше единствената жена в полезрението му. И нарочно го бяха приковали извън пределите на нейната досегаемост, за да го измъчват. Наистина бяха откачалки.
	— А ти защо искаше да те… да те нараня?
	— Рискувах. Надявах се, че това ще измести агонията от неудовлетвореното желание. — Той огледа ухапаното и натисна краищата на разкъсаната кожа. Кръвотечението беше обилно. — Твой ред е. Защо можеш да се преобразяваш не само в пълнолуние? Варгите не са способни на това, а шифтърите се превръщат в животни, но не го могат по желание.
	— Не зная защо — излъга Руна. — Надявах се да мога да намеря отговор в твоята болница.
	Шейд въпросително изви вежда.
	— Откъде знаеш за нея?
	— Търсех този, който ме ухапа. И по време на това издирване се сблъсках с много същества от вашата реалност. А теб те издава униформата. — Нова лъжа, но тя не можеше да рискува и да му каже истината. Той не трябваше да знае, че Подразделения Хикс е наясно със съществуването на ЦПБ, а самата тя търси Шейд, защото има мисия да научи повече за нея.
	Той й беше казал, че работи в Бърза помощ. Но когато сътрудниците на Подразделение Хикс й показаха кадуцея, иззет от убития от Егида лекар шифтър, тя се досети, че нейният бивш приятел работи в същата болница. Кадуцеят беше точно копие на онзи, който носеше Шейд.
	Обикновено работата й се състоеше да надушва — в прекия смисъл на тази дума — какво става в света на шифтърите. Военните тайно ги маркираха, като добавяха информацията в огромна база данни, с чиято помощ лесно биха могли да водят по-нататъшни наблюдения. А назначението си Руна беше получила благодарение на доброто познаване на Ню Йорк и връзката й с Шейд в миналото.
	— Ти не трябва да се занимаваш с нечистите — изръмжа — Все още не си подготвена за това.
	— Не помня, да съм ти искала разрешение.
	— В моя свят ти си само едно неопитно дете, Руна. Стой настрана.
	Тя раздразнено махна с ръка.
	— Ах, Шейд? Я се огледай наоколо! Няма накъде да затъна повече. А и нямам право на избор — и тя го погледна намръщено. — Ако трябва да съм точна, именно заради теб се озовах в твоя свят.
	— Ти наясно ли си ли, че когато си се превърнала във варг, срокът на живота ти се е увеличил четири пъти? Така че по-скоро би трябвало да ми благодариш.
	— Това е, при условие че няма да ме убият в близките два дни. Или по-късно, когато Егида се добере до мен. Или някой друг варг. — Тя въздъхна раздразнено. — Дълго ще ти се наложи да очакваш благодарността ми. А с време за нея определено не разполагаме.
	— С нас всичко ще е наред.
	— Защо реши така?
	— Моят брат ме усеща. И ще ни намери.
	Да, жалко, че нейният брат не го можеше. По дяволите! Нито той, нито някой от Подразделението щеше да узнае, че тя беше изчезнала по време на пълнолунието. Едва след него Руна трябваше да осъществи връзка. Шейд погледна как е раната му и отново я притисна. И дори не трепна — всяко едно от движенията му беше точно и професионално.
	— Колко братя и сестри имаш? — Руна вече го беше питала за това отдавна и той беше отговорил малко мъгляво: — _Няколко._ — След което като истински политик умело беше сменил темата на разговора.
	— Една сестра — амбър демон. И двама братя — Рейт и Ейдолон.
	— Те също ли са амбър демони?
	Той поклати глава.
	— Не, те са семинуси, също като мен.
	— А как така се е получило, че сестра ти е амбър демон?
	— С нея сме родственици по майчина линия. С братята ми имаме един и същ баща, но майките ни са от различни видове.
	— Значи, вие сте… мелези?
	— Не. Всички семинуси са чистокръвни. И всички са от мъжки пол. Женски семинуси няма. Затова след _прераждането_ ние оплождаме самките на другите видове демони. От такива съюзи се раждат чистокръвни семинуси, макар че те да получават по наследство някои черти, характерни за майките им.
	Колко интересно.
	— А от къде на къде самките на другите видове демони се съгласяват да износят децата ви?
	— Не се съгласяват. Полово зрелият семинус е способен да приеме облика на всеки самец от друг вид. Така че ние се размножаваме със секс чрез измама. Ако това не сработи, то винаги можем да прибегнем към изнасилване.
	— Мило.
	Шейд обърна очи към тавана.
	— Ние сме _демони_. Но ако от това ще ти олекне, болшинството от нас до _прераждането_ си изобщо не се радват на подареното им от съдбата. А след това просто престава да им пука.
	— Тоест на теб не ти е все едно?
	— Сега — да. Самата идея да измамя или изнасиля жена, предизвиква у мен отвращение. Както и осъзнаването какво ще се случи с детето от подобен съюз.
	— А?
	— Обикновено тези децата биват убити още при раждането. Много малко от демоните се съгласяват да отгледат потомството на друг вид, особено ако то е в резултат на предателство или насилие.
	— И да разбирам, че бащите дори не вземат участие в съдбата им?
	— Болшинството от нас дори не знаят кой точно е татенцето. Ние израстваме в семействата на майките си, но истината е, че можем да усещаме братята си.
	— Значи, ти не познаваш баща си? — Руна се намести по-удобно, но трепна от болката, която я прониза в глезена.
	— Зная само слуховете за него.
	— И всички демони на секса ли се размножават по този начин?
	— Не. Голяма част от инкубите и сукубите встъпват в съюз със смъртни, но семинусите не могат да го направят. Тогава смъртните жени раждат кембиони.
	— Кембиони?
	— Стерилни мелези. — Начинът, по който го изрече с презрителна усмивка, показваше отношението му към този въпрос.
	Съдейки по всичко, да се чукаш с хората беше възможно, но да правиш деца с тях — безсмислено? Руна се опита да скрие горчивината си и попита:
	— Значи, твоята майка е била амбър демон, така ли?
	Шейд кимна. Руна не знаеше почти нищо за този вид, който предпочиташе да живее в пещери. Тя беше прочела само няколкото основни неща, които намери за тях, когато се опитваше да определи към кой вид демони принадлежеше Шейд. Знаеше например че те имат сива кожа, приличаха на хора, но избягваха контактите със смъртни. Бяха известни с това, че в семейния кръг бяха общителни и имаха приятен характер, макар че предпочитаха изолацията пред показността на останалия демоничен свят… Вероятно защото бяха лесна плячка за по-силни и злобни демони.
	— А братята ти? — наведе се напред Руна, без да скрива любопитството си. След като неочаквано се беше озовала в света на демоните и след като преодоля първоначалния си шок, тя посвети всяка свободна минута на изучаването му. — От кой вид са били майките им?
	— Моят по-голям брат — Ейдолон — е роден в семейство на юдициуси, а майката на Рейт е вампир.
	Руна изненадано примигна.
	— Не мислех, че вампирите могат да се размножават.
	— Те не могат. Единствено Рейт е изключение от правилото.
	Някой в подземието започна да крещи и Руна настръхна.
	— А твоите родители? — попита тя с леко треперещ глас. — Истината ли ми каза, когато се срещахме? Че майка ти живее в Южна Америка, а баща ти е мъртъв?
	В килията настъпи дълга и неловка тишина. Най-накрая, когато Руна беше изгубила надежда за отговор, Шейд изрече:
	— Майка ми беше убита преди няколко месеца.
	— О, извинявай! Много съжалявам.
	— Нима ти си я убила?
	Руна едва не се задави от изненадващия му въпрос.
	— Не.
	— Тогава не трябва да се извиняваш.
	— Въпросите ми дразнят ли те? — рязко попита тя.
	— Аха! — и Шейд присви рамене. — Макар че тук няма какво друго да се прави.
	А тъмничарите им сякаш бяха очаквали точно това. В коридора прозвучаха стъпки. Руна се присви и се приготви за атака, докато Шейд остана на мястото си. Той изглеждаше така, сякаш наблюдаваше случващото се от дивана, докато си пийваше бира. Ако голотата му го смущаваше, не го показа с нищо.
	Вратата на килията им се отвори. Влезе найтлишът, отвел Шейд до залата за мъчения, и стовари на пода спортен сак. След него в помещението влезе фигура, загърната в мантия с качулка, която скриваше лицето му. На Руна й се стори, че видя в гънките на тъканта да проблясва маска. Бяха видни само ръцете на демона — подобни на кости, с опъната върху тях кожа. Някои от пръстите му липсваха, но това не му пречеше да държи странна на вид тояга с метални шипове в края.
	Непознатият се обърна към Шейд.
	— Виждам, че си се оправил след мъченията.
	— Ето какво се получава, когато наемаш второкласна проститутка като Солис. Трябваше да я научиш да прави качествен минет.
	Изпод качулката се дочу съскане.
	— Ще те накарам да страдаш.
	— Обещания, обещания — лениво отговори Шейд и демонстративно се зае да изучава ноктите на ръцете си.
	Руна буквално усещаше яростта, която клокочеше в гърдите на демона с мантията.
	— Ще направя така, че случилото се със сестра ти да се окаже детска пакост.
	Шейд много бавно вдигна глава. В очите му блестеше ненавист.
	— Къде е тя? Какво си направил с нея?
	— Наистина ли искаш да знаеш?
	Шейд скочи на крака.
	— Казвай!
	Непознатият кимна към найтлиша, който отвори чантата и измъкна от нея нещо, което наподобяваше на кожено одеяло.
	_О, боже!_ Стомахът на Руна се рязко преобърна и тя усети как всичката кръв се отдръпва от лицето й. Тъмничарят им злобно захихика.
	— Кожата на амбър демоните струва много на пазара на Преизподнята. Твоята сестра ще се превърне в чудесна наметка за някого.
	Тъмнина я обгърна секунда преди Руна да усети ледения полъх. Шейд захвърли самоконтрола си и изкрещя. Пълният му с агония вопъл щеше да преследва Руна до края на живота й.


	Най-голямото главоболие сред целия персонал на ЦПБ напоследък беше Кайнан Морган. Макар че… да, точно така беше. И Кайнан го знаеше.
	Но не му пукаше. В последно време не му пукаше за нищо. Вътрешният му барометър, който показваше по какво да плюе и по какво не, се беше счупил преди година — когато съпругата му го беше предала, а после беше загинала от ръцете на любовника си. От ръцете на един от многото си любовници, ако трябваше да бъде точен. Този, който беше смъртен.
	Освен това я имаше и Джем. Черна коса със сини кичури, външен вид на гот, пиърсинг и татуировки. Той беше простил на Тейла за това, че се беше оказала демон. И защото не знаеше кой е баща й, докато Ейдолон не го откри. Но сестрата на Тайлър, Джем… Тя беше съвсем друга история. Той я срещна преди четири години в една нюйоркска болница, където младата жена работеше, като се представяше за обикновена смъртна. Тя разговаряше с Кайнан, смееше се заедно с него, виждаше го почти гол по време на медицинските прегледи.
	И ако трябваше да бъде точен, това не беше чак такова предателство, защото нищо не ги свързваше, но тя му харесваше. После се оказа, че през цялото това време тя е била негов враг.
	Макар че и това не беше съвсем вярно. След онази нощ преди година, изпълнена с жестокост, Кайнан направи неприятен извод: не всички демони бяха превъплъщение на злото. Някои от тях дори се опитваха да живеят в мир и разбирателство със смъртните. Осъзнаването на този факт, заедно с предателството на жена му, преобърна с главата надолу всичките му морални, духовни и емоционални устои. Кайнан се беше отегчил от Егида и беше приключил с онова, в което винаги е бил много добър — с убийствата.
	Което означаваше, че беше дошло време да се обърне към второто най-добро нещо, което му се отдаваше. Макар да не беше сигурен, че ще има сили да издържи.
	Беше се завърнал към медицината.
	И точно тук на сцената се беше появил Ейдолон. Той предложи на Кайнан работа в ЦПБ, където вече работеха и много смъртни. Нямаше как да не забележи иронията в цялата ситуация. Кайнан беше убивал демони години наред, а сега от него искаха да ги лекува.
	Е, той прие предложението, но с едно условие: сам да избира на кого да оказва помощ. Кайнан не смяташе да връща злото по улиците на този град със собствените си ръце. Ейдолон прие мотивите му и го назначи на длъжността лекар, макар по това време в болницата да имаше по-голяма нужда от добри терапевти. Кайнан притежаваше богат опит в тази сфера благодарение на годините служба в армията. Освен това в Егида, след поредната от схватките с демоните, именно той шиеше раните на Пазителите.
	И все пак това беше временна мярка. Общуването му с демони показваше явно състоянието на душата му и той вярваше, че все някога щеше да настъпи краят. И той отново ще се превърне в стария Кайнан. Само че не беше сигурен дали ще може да се върне към работата си на наместник на Егида в Ню Йорк… Проклятие, той дори не знаеше дали бившите му колеги щяха го искат. Ако Сиджил — дванадесетте върховни лидери на Егида — узнаеха, че работи с враговете им… сами щяха да го добавят в черния списък. Изобщо не трябваше да знаят за работата му в болницата. Но имаше и още нещо. Ако станеше известно, че сегашният изпълняващ длъжността наместник на нюйоркската квартира — Тейла — е наполовина демон, и освен това сгодена за такъв, и Тей, и Кайнан ги очакваше смъртна присъда.
	Но явно Сиджил и досега не знаеха за нововъведенията в работата на Тейла: тя беше започнала да обучава пазителите си да различават добрите демони от лошите. И благодарение на това Егида вече имаше информатори сред нечистите. Освен това Тейла прокарваше политиката „по-добре плени, отколкото убий“ по отношение на шифтърите, което беше само от полза. Някои шифтъри причиняваха злини непреднамерено. Те успяваха да се измъкнат от клетките — например тези, които се бяха превърнали в шифтъри съвсем скоро — и не знаеха какво се случва с тях три поредни нощи в месеца. Унищожаваха се единствено чудовищата, които хладнокръвно убиваха смъртни.
	Кайнан беше принуден да признае, че Тейла се беше превърнала в чудесен наместник на Егида, въпреки недоразуменията им в самото начало.
	— Привет, недоволник.
	Дочул гласа на Рейт, Кайнан скръцна със зъби и преряза конеца. Той тъкмо приключваше с раната на поредния си пациент. Нитулът се държеше необичано тихо по време на цялата процедура, въпреки че този вид демони имаха навика да ръмжат постоянно и във всяка ситуация. Кайнан не обичаше да шие нитули, но те насочваха агресията си към другите видове демони, а не към смъртните, и затова той с чиста съвест ги връщаше на улицата.
	Освен това, тази самка беше ранена и изнасилена при нападението на семинус, преминал през _прераждането._ Кайнан много искаше тя да намери копелето и да го разкъса на парчета, но… Той не можеше да направи нищо, а тя най-вероятно вече беше бременна.
	Той погледна към Рейт, който стоеше на вратата на манипулационната и направо се молеше за удар по нахално усмихнатата си муцуна.
	— Какво искаш?
	— От живота ли? Да те дразня.
	— Кълна се в бога…
	— О, не — размаха пръст Рейт. — Не можеш да правиш това в болницата за демони.
	Кайнан вдиша дълбоко и преброи до пет — Ейдолон твърдеше, че това му помага при общуването с брат му. Е, това може би помагаше на Ейд, но Рейт не беше преспал с неговата жена. Разбира се, той отричаше да се е чукал с Лори, но той по никакъв начин не можеше да бъде наречен Господин Честност и Добропорядъчност. И ако беше такъв до прераждането си, след това щеше съвсем да го подкара без спирачки.
	— Ако не беше заклинанието на убежището, щях да ти наритам задника — процеди Кай.
	Рейт се разсмя, защото заплахата му беше символична. Да, Кайнан беше добър боец, преминал през подготовката на Егида, а преди това — през тази на армията, но семинусът ненапразно си беше заработил призванието майстор по всички възможни бойни изкуства — и на смъртните, и на демоните. Освен това беше на деветдесет и девет години и зад гърба си имаше седемдесетгодишна практика на прилагане на тези умения. Рейт лесно би могъл да помете пода с Кайнан, без дори да се изпоти.
	— Направо ме заболява коремът от смях с теб, човече. Добре, ще ти дам възможност да дишаш спокойно. — Рейт казваше това всеки ден и точно по този начин: с измамно безгрижие. — Някой успял ли е да се свърже с Шейд?
	— Не. — И това не беше добре. Миналата нощ, след като Шейд и Скалк не се върнаха от едно от поредните повиквания и не отговаряха по радиостанцията и телефоните, Ейдолон изпрати отряд да ги търси. Демоните отидоха на последното известно местопребивание на Шейд, но там нямаше никаква следа от лекарите. — А нима не можеш да го усетиш?
	— Само ако много се постарая. Но при условие че той сам не започне да се настройва на вълната ми или не изпитва истинска болка… — Рейт изведнъж възкликна и замълча. След което падна на колене, обхвана корема си с ръце и се затъркаля по пода. Върху лицето му се разпиляха кичури светла коса, но само по звука на хрипливия му, накъсан глас можеше да се разбере колко го боли. — Мамка му! — простена демонът. — _О, по дяволите…_
	Кайнан се обърна и натисна копчето на система за вътрешна комуникация на болницата.
	— Ейдолон! Втора манипулационна! Веднага! — После коленичи до Рейт. — Старче, какво става? Какво не е наред? Кажи ми къде те боли?
	— Шейд! — и Рейт повдигна глава. Сините очи, толкова различни от тъмните очи на братята му, бяха пълни със сълзи. — Боли го много.


	— Копеле! — Шейд се хвърли към урода в мантия и увисна на веригите. Проникналата чак до костите му скръб го прониза, подобно на _стеги_ на Пазител на Егида. Бяха изминали осемдесет години, откакто беше усетил за последно подобно нещо. Когато заради него загинаха всичките му сестри, освен една. А сега и тя; единствената оцеляла. Тази, която той се беше заклел да пази и защитава, беше мъртва.
	— Кой си ти? Покажи се, страхливецо.
	— Кой съм аз ли? — и фигурата в мантията се премести напред. — Наистина ли искаш да знаеш?
	Ръмжейки, Шейд отново се задърпа и разтърси веригите, с които беше прикован.
	— Не, попитах те, защото много ми харесва звукът на собствения ми глас, задник.
	— Колко театрално. — Непознатият свали ужасната, направена от кожа и козина маска от лицето си, което все още оставаше скрито под качулката.
	— _Кой си ти_?
	Много бавно изродът свали качулката си.
	— Твоят брат.
	Сърцето на Шейд се разтуптя лудо, когато видя лицето на Рейт. Сини очи. Изсветлели от слънцето кичури. Нахална усмивка, която показваше връхчетата на вампирските му зъби. Но нещо не беше наред. Също както и по време на мъченията, усещанията му бяха неясни.
	— Ти не си Рейт.
	— И никога не съм го твърдял. — Непознатият близна с език единия от кучешките си зъби — жест, толкова типичен за Рейт. — Но ако това ще те утеши, целта ми беше точно той. Скалак не ми беше нужна. Защо на повикването дойде тя, а не той?
	По гърба на Шейд плъзна тръпка. Рейт работеше в Бърза помощ само по една нощ в месеца. Откъде това копеле знаеше, че вчера е бил неговият ред? Ако той се беше появил, както трябваше да направи, никой нямаше да повика Скалк и Шейд, щеше да попадне в плен на упирите заедно с брат си. Така че как негодникът беше разбрал за… Ама, разбира се! Солис! Интересно, колко отдавна тази кучка шпионираше него и братята му?
	— Нищо няма да ти кажа — Шейд говореше бавно, като нарочно разтягаше думите — стараеше се във всяка от тях да прозвучи изпълващата го ненавист.
	Найтлишът натъпка ужасния си трофей обратно в сака, докато Шейд стоеше, безсилен да направи каквото и да е.
	— Знаеш ли, тя викаше името ти — каза фалшивият Рейт. — По-скоро проклинаше — усмихна се той. След което затвори очи и вдиша дълбоко така, сякаш отново се опиваше от звуците на агонията и аромата на ужаса й.
	Това същество се хранеше със страданията на другите и Шейд не възнамеряваше да играе по чужди правила. Вече си беше имал работа с подобни демони и макар да нямаше търпение да разкъса копелето на части, беше наясно, че трябва да внимава.
	А когато постигнеше целта си, щеше да направи всичко възможно този урод да получи в милион пъти повече от болката, която беше изпитала Скалк.
	Руна усещаше изгарящата ледена ярост, бликаща от Шейд, докато той се опитваше да стои прав, без да напряга ранения си крак — сякаш ухапването беше просто някаква драскотина.
	— Давай, прави каквото си замислил. — Гласът му — дълбок и силен — прозвуча като удар с камшик.
	Непознатият изсъска и се втурна напред, но навреме спря там, където Шейд не можеше да го достигне.
	— Винаги съм те ненавиждал. Почти толкова силно, колкото и твоя жалък по-малък брат.
	Шейд се озъби.
	— Можех да се впечатля от признанието ти, ако знаех кой си.
	Няколко минути похитителят им остана неподвижен, а върху слепоочието му започна да пулсира вена. Той беше казал, че е брат на Шейд, но изглежда, че Шейд не се беше хванал на въдицата. В същото време негодникът имаше невероятна прилика с него. Ако не се вземеха под внимание цвета на очите и на косата. Когато непознатият свали плаща и разкри мускулестото си тяло, Руна забеляза и други различия. Например Шейд беше по-широк в раменете, но малко по-нисък. Макар че при ръст от почти метър и деветдесет нямаше как да бъде наречен нисък. Знаците върху десните им ръце бяха идентични, но с тази разлика, че там, където Шейд имаше незрящо ако, у похитителя им имаше изображение на пясъчен часовник.
	Изведнъж тялото на демона затрептя и започна да се трансформира. Той се превърна в човекоподобно същество, изсъхнало и изкривено. Някъде кожата му беше напукана и сбръчкана, а на други места — опъната и плешива. Каквото и да беше съществото, изглеждаше така, сякаш го бяха пуснали във фритюрник и препържили до кафява коричка.
	— Не мога прекалено дълго да оставам в измененото си състояние — каза то. — Максимум — няколко часа. Върху мен все още важат всички ограничения на семинусите след _прераждането._ — Непознатият погледна Шейд право в очите. В тъмния му поглед се четеше безумие.
	Шейд пребледня като смъртник — толкова рязко, сякаш всеки момент щеше да рухне.
	— Да — изхриптя чудовището. — Сега вече знаеш кой съм, нали?
	— Не… — Шейд се олюля и опря рамо на стената. Беше пребледнял като платно. Родовият му символ, ярко откроен, пулсираше върху бледата кожа. — Ти не може да си…
	Обезобразените устни се разтегнаха в гротескна усмивка.
	— Погледни ме. Да, ние се възстановяваме бързо, но ето какво прави с нас огънят.
	— Огън… — прошепна Шейд. — Пламъците, унищожили „Бриймстоун“. — Той тръсна глава и тъмните кичури надвиснаха над очите му. — Но теб те убиха. Клубът беше изпепелен до основи. И аз почувствах смъртта ти.
	— Аз умрях… за известно време — потвърди обгореният. — Затова се прекъсна братска ни връзка в онзи ден. Но ти знаеш, че съм аз.
	— Шейд? — Гласът на Руна проряза вибриращата от напрежение атмосфера в килията. — Какво става? Кой е този?
	— Моят мъртъв брат — процеди Шейд. — Това е Роуг.


>	Глава 4

	_Роуг беше жив._
	Шейд се опиташе да осъзнае факта, но не успяваше. Това беше някаква безсмислица.
	— Защо? Защо го правиш?
	Роуг махна с костеливата си ръка.
	— Това ли? Да събирам и продавам части от телата на демоните? Съвсем скоро ще узнаеш.
	— Отдавна ли се занимаваш с това?
	О, богове! Шейд се страхуваше, че Роуг е в бизнеса от не едно десетилетие. И беше вършил грозните си дела не само под неговия нос, а и под тези на братята му.
	— От няколко години. Може да се каже, че съм начинаещ, но започнах всичко с такъв размах, че оставих конкурентите си далеч назад.
	— Но защо ни позволи да повярваме в смъртта ти?
	— _Защо?!_ — изрева Роуг и замахна с тоягата. Шейд се наведе, но веригата му попречи и затова не успя да избегне удара по скулата. — И ти имаш наглостта да ме питаш? Вие се опитахте да ме убиете.
	По лицето на Шейд се стече кръв.
	— Що за глупости говориш?
	— „Бриймстоун“, глупако! Ти, Рейт и Ейдолон организирахте смъртта ми. Само дето не зная кой от вас произнесе окончателната присъда и реши, че съм прекалено безумен, за да живея.
	Шейд неотдавна беше стигнал до същия извод. Още през петдесет и втора, когато четиримата бяха провели тридесет и шест часов маратон в харема на демон бедим. Удовлетворени, обезсилени и все още неотпочинали от секс маратона, те обсъждаха какъв ще бъде животът им след _прераждането._ За разлика от Ейдолон и Шейд, Рейт и Роуг го очакваха с нетърпение. И ако трябваше да бъде искрен, Роуг не просто го очакваше, а изобщо не се вълнуваше в какво щеше да се превърне след него. И не му пукаше дали щеше да полудее.
	Ейдолон беше изненадан, но Шейд — не. Той винаги беше смятал, че Роуг ходи по острието на бръснача. И беше нужен само лек повей, за да падне в бездната на безумието.
	— Не сме били ние. Защото, въпреки постъпките ти, Ейд никога не забеляза, че си побъркан.
	— Аз не съм побъркан — изръмжа Роуг.
	— Ами — да, разбира се! Защото само вменяемите хора режат другите на парчета и продават органите им.
	Думите на Шейд му заслужиха още един удар, но този път той го пое с рамо.
	— Как смееш да ме съдиш? Докато след пожара не оздравях и не започнах този бизнес, не притежавах нищо. Настъпи време и аз да взема от вас — братята ми — това, което ми отнехте.
	— Не сме били ние — повтори Шейд.
	— Лъжец! Аз зная истината. И затова всички ще си платите. Също както сестра ти.
	Роуг подаде сигнал на найтлиша, който се приближи, хванал в ръце друга тояга. Руна започна да вика, но Шейд просто затвори очи. Беше безсмислено да се съпротивлява — така само щеше да достави удоволствие на Роуг. Вместо това той поемаше ударите, докато краката му не се подкосиха.
	В някакъв момент побоят приключи. Роуг и найтлишът си тръгнаха, но Шейд нямаше ни най-малка представа за изминалото време. Струваше му се, че са изминали дни. В коленете му се бяха впили дребни камъчета и слама, главата му пулсираше от болка, а в устата му беше сухо. Но в крайна сметка той беше дошъл на себе си.
	Навярно за това му беше помогнало и лекото като перце докосване на Руна.
	— Отдавна ли? — проскърца Шейд.
	— Не зная. Вероятно достатъчно отдавна.
	Тя отмести ръка. Двамата все още бяха приковани към срещуположните стени и можеха да се докоснат един друг само ако натегнат веригите си.
	— Кучи син! — въздъхна Шейд. Той превъзмогна болката и се обърна настрани. — Ама че изрод.
	— Този демон… Роуг… Ти го мислеше за мъртъв?
	— От три години.
	Шейд се втренчи във влажната стена зад гърба на Руна, без да я вижда. И отново превъртя в главата си онзи ден, когато усети смъртта на Роуг. Едва след време разбраха, че Егида беше узнала по някакъв начин местонахождението на скрития с магия демонически бар и го бяха изгорили до основи. Оставаше си загадка как беше успял да оживее Роуг, но изглежда раните, получени при пожара, бяха променили гласа му, защото Шейд не го разпозна. Сега той беше толкова нисък и хриплив, че дори ирландският му акцент беше станал недоловим.
	— И когато е изглеждал нормално, като блондин, се е представял за един от твоите братя? И по-точно Рейт?
	— Да. — Шейд отмести поглед към Руна, питайки се как приема всичко. Но дявол да го вземе, тя беше събрана и спокойна, докато през цялото това време на Шейд му му идваше да крещи до полуда.
	— Аз… Мога ли да направя нещо? — прошепна тя.
	— Само ако ми върнеш сестрата.
	— Толкова съжалявам.
	Той рискува и отново я погледна.
	— Мислех, че ме ненавиждаш.
	Тя отметна глава така, сякаш я беше ударил.
	— Никога не бих ти пожелала нещо подобно — поясни тя и погледна към ръцете си, стиснати върху коленете. — Аз зная какво означава братска любов.
	Шейд настръхна. Той си спомни брата на Руна, нейната преданост и безутешността, с която наблюдаваше за бавния му край. Двамата бяха близки… Руна му беше разказала колко я е закрилял брат й, когато е навършила шестнадесет; след като изчезнал баща им, а майка им попаднала в болницата. Ерик беше добър брат и защитник.
	Такъв какъвто Шейд трябваше да бъде за Скалк.
	— Как е Ерик? — попита я той в опит да се разсее, за да не закрещи.
	— Страхотно! — и Руна многозначително го погледна. — Благодарение на теб.
	Шейд размърда врата си, като завъртя глава.
	— Не разбирам за какво говориш.
	— Ти го излекува. — Руна се вглеждаше в лицето му, но той не разбираше какво точно очаква да види. — Аз го зная със сигурност.
	— Аз не…
	— Престани. Зная, че си бил ти. Ерик умираше, после дойде ти… И след като си тръгна, той започна бързо да оздравява.
	Шейд въздъхна. Три дни преди Руна да го завари с двете жени, той беше отишъл до дома й — стара двуетажна сграда в Ню Рошел — за да й върне коженото сако, което тя беше забравила в дома му. С намерението най-цивилизовано да скъса с нея. Той усещаше растящата й привързаност и жаждата й за нещо повече… Нещо, което той не беше в състояние да й даде. Когато прекрачи прага, Шейд усети задушаващата миризма на смърт. Докато Руна говореше по телефона, той се разходи из дома й и стигна до спалнята. В леглото, наподобяващ на жив скелет, лежеше брат й.
	— Той страдаше от демоническа инфекция — каза Шейд, след като по изражението на лицето й разбра, че не е възможно да отрича повече.
	— И ти какво направи?
	— По дяволите!
	Семинусът прокара ръка по лицето си. Изобщо не искаше Руна да знае. Не искаше тя да се чувства задължена. И последното, от което имаше нужда, беше тя да започне отново да изпитва към него нежни чувства.
	— Шейд? Как го излекува?
	От съседната килия се дочуха звуци на борба, придружени от грозни ругатни, няколко вика на болка и после всичко се успокои. Тишината — ако не се смяташе влудяващият звук на капещата вода — беше достатъчна за Шейд, за да продължи да говори. Всичко, каквото и да е то, беше по-добре, отколкото да остане насаме със собствените си мисли.
	— Аз притежавам способността да влияя на функциите на тялото. Първоначалната цел на тази дарба е да засили овулацията на жената, но аз мога просто да влизам в тялото на клетъчно ниво и да лекувам някои болести — и той присви рамене. — Всъщност да излекувам брат ти, за мен беше работа за две минути.
	— Лекарите бяха поразени — измърмори Руна. — На следващия ден го заведох до болницата. И за пръв път от месеци той вървеше сам.
	— Радвам се да го чуя.
	— Благодарение на теб.
	А ето и признателността, която той толкова се мъчеше да избегне.
	— Не ми благодари. Направих го от изключително егоистични подбуди — изръмжа Шейд.
	— Как спасението на живот може да бъде обявено за проява на егоизъм?
	Той погледна към нея с очи, пълни със злобна подигравка. Беше трудно, но успя да го направи.
	— Помислих, че ще скъсаш с мен, ако се наложи да ридаеш върху гроба му.
	Руна рязко вдиша и Шейд усети лекото пробождане на вина заради изречената лъжа. Той беше спасил Ерик просто защото не можеше да постъпи по друг начин. Защото беше лекар. Въпреки че мъжът беше смъртен, той страдаше.
	— Ама че си копеле!
	— Аха!
	Намръщен, Шейд се опита да се намести по-удобно, което се оказа сложно след понесения побой и ухапването на Руна. И веднага се почувства като пълен идиот. Да се мръщи заради някакви си неудобства, докато на Скалк се беше наложило да премине през истински Ад.
	— Как успя да оцелееш след атаката на варга? — попита Шейд. — Какво изобщо се случи?
	Руна помълча известно време, сякаш за да го накаже. И по някакъв начин успя.
	— Случи се през нощта, когато те намерих с онези… проститутки. Побягнах по улицата, без да обръщам внимание какво става наоколо, и бях нападната от шифтър. — Тя трепна толкова силно, че Шейд се закле пред себе си да го намери и да го убие. — Когато приключи с мен, той ме захвърли на боклука. Не зная колко време съм останала там, но някак успях да си намеря телефона и да позвъня на брат си.
	Той дойде. Откара ме в болницата. Лекарите искаха да ме оставят в реанимация за няколко дни, но Ерик още на следващата вечер ме взе срещу подпис, пренебрегвайки съветите им. Не зная защо, но му се доверих.
	— Той беше ли наясно, че си ухапана от варг.
	— Да. Макар че в началото не ми го каза. Отведе ме вкъщи и ме затвори в избата. Тогава реших, че се е побъркал. Но когато на сутринта се събудих сред останките от запасите ни от вино, той ми обясни всичко.
	Шейд се наведе напред, забравил за болката.
	— А той откъде е знаел? И как е успял да прихване демонически вирус?
	Тя отмести поглед и той съжали, че бяха далеч един от друг. Защото щеше да я накара да го погледне в очите. Макар че сигурно беше за добро, че не се докосваха. Помнеше прекалено добре колко приятно се усещаше нежната й кожа под пръстите и колко му беше добре, когато Руна се извиваше под тялото му…
	— Руна? — След като не получи отговор, той дръпна веригата. — Проклятие, той да не би да е Пазител от Егида?
	Тя поклати глава.
	— Военен?
	В очите й проблесна изненада.
	— Какво? Ти смяташ, че демоните не знаят, че правителствата от целия свят провеждат голямо _тайно изследване на Преизподнята_? — Шейд разтърка лицето си с ръце. По дяволите, толкова беше уморен! — И както разбирам, няма да ми се наложи да разчитам на яки военни, които да нахлуят тук и да ни спасят?
	Руна просто го погледна с големите си очи.
	— Така си и мислех — въздъхна тежко Шейд. — Рейт вероятно също няма да се появи. Всичко сочи натам, че ще ни се наложи да се спасяваме сами.
	— Но как?
	— А това — мрачно отговори той — е основният въпрос на деня.


	— Най-големият минус на злите помощници е, че те са тъпи по правило — и Роуг погледна към сгърчения в краката му дребен и слузест дрекавак, подобен на обезобразена и деформирана плешива маймуна.
	— Но аз ти доставих семинуса — един от братята, които искаше — измънка дрекавакът, вкопчил се с дългите си и тънки пръсти в ботушите на Роуг.
	— Трябва да призная, че да го измъчвам, като не доведа до логически завършек минета му и да наблюдавам смъртта на сестра му, беше весело, но за всичко друго Шейд ми е безполезен. Той е проклет. А това значи, че органите му вероятно също са проклети. Трябва ми Рейт.
	Ейдолон също можеше да му свърши работа, но Роуг и без това му беше устроил живот, изпълнен с мъчения. Умният и предан доктор всеки месец чинно търпеше от вампирите, които рано или късно щяха да го убият. Освен това Роуг имаше нужда от талантлив хирург, за да осъществи плановете си. И тъй като Шейд беше безполезен, оставаше единствено Рейт. А затова, дявол да го вземе, беше направо страхотно, защото точно той, според мнението на Роуг, трябваше да страда най-много от всички.
	Бедният малък Рейт, толкова сломен и нещастен, защитаван от глупавите си, нищо неподозиращи братя. Глупаци! Роуг още от самото начало го беше прозрял. По-малкият му брат беше ходеща банка чудесни органи, която Роуг планираше да опустоши и да присвои.
	— Ти отново ме подведе.
	И той толкова силно изрита дрекавака, че той прелетя през огромния хол и се вряза в средновековната пейка. Когато нещастникът допълзя обратно, Роуг прие облика на Рейт. Преобразяването превърна изсушената, покрита с белези кожа, в гладка и равна.
	— Съдейки по всичко, явно трябва да ти напомня как изглежда той, така че гледай.
	И Роуг щеше да стане същият красавец, когато свалеше кожата на Рейт и вземеше всичките му органи за себе си.
	— Скъпи?
	Той се обърна, прославяйки сатаната, че беше успял да измени външността си до идването на Шериен. Демоницата от рода Батаги никога не беше виждала истинското му лице, а ако всичко се развиеше по план, нямаше да го види никога. Да, той имаше нужда от Рейт, и то колкото се може по-скоро. Рано или късно Шериен щеше да развие имунитет към менталния секс и да разбере, че въпреки спомените за всичките си оргазми, между тях не е имало полов акт.
	— Какво има, Шер?
	— Разбрах, че в подземието ти се е появил семинус. Може ли да си поиграя с него?
	Той едва не се взриви от ревност.
	— Дръж се далеч от подземието, _лирила._ Колко пъти съм те предупреждавал?
	Тя нацупи симпатичните си устни и Роуг заскърца със зъби от досада. У него все още имаше безумни пориви на желание, също както преди, но „благодарение“ на загубата на детеродните си органи в огъня на „Бриймстоун“, той не можеше да ги удовлетвори. По-лошо мъчение от това не можеше да има. Да чувстваш възбуда, но да нямаш възможност да се чукаш. Той беше дал на Шейд да го усети, като позволи на Солис да се потруди над члена му. Но съдейки по всичко, кучката беше работила без себеотдаване, защото Шейд успя някак да се успокои, без да стъпи на прага между живота и смъртта… Той трябваше да е в агония от много часове, неудовлетворен и почти мъртъв… Тогава Роуг отново щеше да изпрати при него Солис, за да може тя да го доведе до оргазъм, и всичко да започне отначало.
	Няколко мига на удоволствие, след което отново няколко часа мъчения. Отново и отново. Ммм, прекрасно!
	Но всичко стана на пух и прах, защото Солис правеше толкова лош минет, също както изрязваше и органите на демоните, доведени от упирите. Ето защо му беше необходим Ейдолон. Да намери качествена медицинска помощ, беше също толкова трудно, колкото да си намери добър прислужник.
	— Е, добре. — Шериен прехвърли през рамото си кичур дълга сребриста коса. — Тогава ще отида във „Вечност“. Ще се присъединиш ли?
	Проклета да е! Негодницата прекрасно знаеше, че той нямаше да отиде в клуб, принадлежащ на вампири. Само от мисълта за това го обливаше студена пот.
	— Ще се видим през нощта в покоите ни.
	Тя му изпрати въздушна целувка и тръгна.
	— Следвай я — заповяда Роуг на слугата, който седеше до горящата камина и гризеше кост. — Не искам пътьом да свърне в подземието.
	Шейд с радост щеше да се възползва от възможността да я изчука, докато загубеше съзнание, а после с нейна помощ да се измъкне на свобода.
	Трябваше да го убие. Или нареже на парчета. Органите на семинусите на черния пазар бяха безценни.
	Но проблемът беше в това, че Роуг не знаеше със сигурност дали проклятието на Шейд — едно от най-изобретателните и ужасните — можеше да влияе на функциите на отделните части на тялото му.
	Роуг правеше всичко това заради Шериен; за да бъде с любимата си и да може да я удържи в постелята си… Но нямаше как да си пресади органите на брат си и по този начин сам да се превърне в жертва на проклятието.
	Да убие Шейд, би било прекалено елементарно. Не, той трябваше да измисли за него нещо, което да е сходно със страданията на Ейдолон. Оставаше само да разбере какво. Роуг беше убил майката на Шейд, но все още не беше разказал за това на брат си. Веселото си го беше запазил за после. А и смъртта на Скалк щеше да го измъчва… Но това не беше недостатъчно.
	— С какво се занимава моят брат? Страда ли?
	Вероятно не. Шейд винаги беше харесвал камшици и вериги.
	Дрекавакът повдигна уродливите си рамене.
	— Аз… мисля, че не. Онази самка шифтър го развлича.
	Роуг се намръщи.
	— Ще е по-добре да не се докосват един друг.
	Ако негодникът намереше начин да получи удоволствие…
	_Я_ чакай… Ето, това е! Несравнимо мъчение, създадено специално за Шейд. И ако всичко се подредеше както трябва, той не просто щеше да страда до края на живота си…
	А щеше да страда вечно.


>	Глава 5

	Сатенени чаршафи. Меки възглавници. Ягоди в шоколад и шампанско. Прекалено декадентско за вкуса на Шейд, който предпочиташе по-малко удобства и повече вериги и кожа, но този разкош подхождаше на Руна. Гладки чаршафи за нежна кожа. Бухнали възглавници за блестящите вълни на дългата и гъста коса. Начинът, по който Руна облизваше от устните му ягодовия сок, го възбуждаше неимоверно.
	Някъде в подсъзнанието си Шейд беше наясно, че това е само сън, но не искаше да се събужда. Прекалено приятно му беше да е до нея.
	Плъзна се по тялото й и нахлуе вътре. Толкова отдавна не са били заедно; толкова отдавна Шейд не си беше позволявал да се наслади на близостта на жена. Обикновено той просто ги използваше, за да свали сексуалното напрежение.
	Беше опасно да си позволява подобни усещания. Ако Руна не го беше заварила с двете жени миналата година, самият той щеше да я разкара. Но не защото тя беше станала прекалено прилепчива, както твърдеше постоянно Шейд. А защото той беше станал прекалено прилепчив. И ако не беше проклятието, вероятно вече щеше да се е изкушил от мисълта да разбере докъде можеха да ги отведат отношенията им. Въпреки че семинусите не свързваха живота си със смъртни. Въпреки че не бяха по вкуса му присъщите на Руна скромност и неопитност.
	Нещо в нея го привличаше и му пречеше да я изхвърли от мислите си дори след като я беше оставил на прага на кафенето… Същото това нещо го беше подтикнало да узнае номера на телефона й. И след два дни да й позвъни, за да се срещнат.
	— _Шейд, толкова скучая по теб_ — гласът на Руна, по-сладък от мед, се разля по вените му подобно на шампанското, което Шейд облиза от гърба й преди няколко минути. Докато тя лежеше пред него по корем така, сякаш беше основното блюдо за вечеря. — _Приеми ме._
	Той рязко вдигна глава. Очите й светеха от любов и желание и Шейд разбра, че тя говори сериозно. Руна искаше да се обвърже. Искаше да стане негова половинка и да му помогне да премине през _прераждането;_ тя щеше да попречи на самотата му, като се погрижи животът му да не се преобърне с краката нагоре.
	Дясната страна на лицето му започна да пулсира — родовите му знаци се опитваха да избият на повърхността и да му съобщят, че той беше преживял _с’генезиса_. До момента, в който щеше да придобие способност да се преобразява в други видове демони имаше още време: седмици, дни, а може би часове… След което щеше да забрави живота си и да посвети цялото си съществувание в безсмислена надпревара по оплождане на жени.
	Обвързването щеше да спре безумието… в прекия смисъл на думата. Обикновено мъжките индивиди от неговия вид след _прераждането_ си полудяваха и Роуг беше идеалният пример за това. Обвързаните семинуси имаха по-голям късмет: те оставаха с недокоснат разум. И въпреки че — да — можеха да се преобразяват в демони от друг вид, да правят секс бяха способни единствено с половинките си.
	И точно поради тази причина семинусите, особено тези, които бяха преминали през _прераждането,_ не горяха от желание да се обвържат с някого. Кой би поискал да прекара шестстотин години с една и съща жена? Още повече че разводът изобщо не беше вариант; връзката можеше да бъде разкъсана единствено от смъртта. А поради факта че голяма част от демоните не ценяха живота, да си намерят половинка, която след двеста години брак да не се опита да ги убие, докато спят, беше почти невъзможно.
	И все пак Шейд би поел риска… ако не беше проклятието. Той не можеше да си позволи да се влюби в жената, с която щеше да свърже живота си. А знаеше, че това неизменно ще се случи. Желанието му да създаде любящо семейство, се беше предало у него с млякото на майка му, и Шейд всеки ден щеше да страда от невъзможността да изпълни мечтата си.
	Ала сега имаше Руна.
	Краката й обвиха тялото му. Тя се изви към него и го пое целия, преди да простене. Шейд беше успял да забрави колко отзивчива е тя в леглото и с каква готовност отговаря на всяко негово желание. Любопитството й нямаше граници и на Шейд му харесваше да я обучава на различните пози, да я запознава с нови секс играчки и да разширява хоризонта й.
	Руна прокара ръка надолу по гърба му, заби нокти в дупето му и го накара да се движи в нея с ритъм, който харесваше.
	— _По-силно_ — изръмжа тя. — Давай, демон, _докато не започна да крещя._
	Това беше странно, защото тя никога не беше проявявала агресивност по време на секс — винаги правеше това, което той искаше; беше идеално податлива.
	Но така беше дори по-добре.
	Шейд се задвижи в нея, давайки й онова, за което тя настояваше, като я караше да стене и хлипа, докато се приближаваше към оргазма. Ароматът на възбудата й се усили и от тази опияняваща страст главата на Шейд се завъртя. Стаята също започна да се върти. След което Руна заповяда:
	— _Пий!_ — и прокара нокът по ключицата си. Върху кожата й се появи кръв и Шейд, без да се замисля, засмука жадно.
	Руна преплете пръстите на дясната си ръка с тези на лявата ръка на Шейд и вдигна сплетените им ръце над главата си. Прониза го болка; сладка, мъчително приятна болка в рамото; там, където Руна беше забила зъбите си. Родовият му _символ_ от пръстите на ръката до врата започна да свети. По кожата му сякаш потече огън, който заплашваше да разтопи любовниците и да ги слее в едно.
	_„Всички кръгове на Ада! Свързваме_ се!“ О, по дяволите, това се случваше и Шейд не можеше да стори нищо! И как, когато кръвта на Руна се стичаше в гърлото му подобно на вино, докато самата тя алчно се беше впила в плътта му; когато оргазмът настъпваше, подобно на товарен влак без спирачки. Тя извика…
	Шейд изрева, достигайки освобождението си. Руна също беше достигнала върха на наслада си, и все още го стискаше във влажното си лоно, превърнат в доброволен пленник.
	_Пленник…_
	Ослепен от оргазма, който продължаваше да го залива вълна след вълна, Шейд не можеше да се концентрира. Но нещо определено не беше наред. Миризмите в стаята се бяха променили — нямаше никакъв аромат на шоколад и възбуда, а само на гнило и плесен. Коленете му не се плъзгаха по чаршафи от сатен, а се деряха о грубия камък на пода.
	— Руна — прошепна Шейд и тя простена, когато се надигна срещу него. Очите й все още бяха замъглени от страст.
	— Какво се случи?
	Тя примигна. С крайчеца на очите си той забеляза, че родовият му знак престана да свети, и почувства Руна с цялото си същество; с душа и сърце. Двамата се бяха обвързали.
	С нарастващ ужас той осъзна къде се намира.
	— Гадно копеле! — кръвта на Руна кипна от гняв. — Какво направи? — стисна тя голите му рамене. — Махни се от мен!
	Тя забеляза, че Шейд изглеждаше също толкова объркан, колкото беше и тя. Той неловко се отмести встрани, но в момента и самата тя не беше въплъщение на грацията и изяществото. Ръцете й тежаха така, сякаш по вените й течеше не кръв, а разтопено олово.
	— Проклятие! — въздъхна Шейд и коленичи до нея. — Какво стана?
	— А ти не знаеш ли?
	— Зная само, че току-що се обвързахме, но нямам представа каква бе причината за това.
	_Обвързани_ ли? Руна трепна от рязката болка в черепа си. Изглежда, че ги бяха упоили с нещо. Мислите яростно се блъскаха в главата й и бързо се завъртаха. Пред очите й проблясваха размити образи. Стражите им донесоха храна и вода… Двамата хапнаха, а после — нищо. Черна дупка. Руна с труд си спомни, че чу гласа на Роуг, преди двамата с Шейд да се озоват в стаята на хотела, където се заеха да правят любов…
	Свързване. Захапване, кръв… някакъв сватбен ритуал?
	Тялото й отново беше пронизано от възбуда и всичките й мисли отлетяха. О, да! Тя помнеше. След секса с Шейд оргазмите й винаги следваха един след друг. Руна прехапа устни в опит да сдържи стона си. Това я накара да изпита неловкост, че е способна да изпитва такава наслада при тези обстоятелства.
	Когато удоволствието я погълна изцяло, Шейд я притегли в обятията си.
	— Колко обичам — прошепна той в ухото й — да гледам как се разтапяш от блаженство след секса с мен.
	Тя се вкопчи в раменете му и се изви, отдадена на прииждащите вълни на удоволствието, с желанието те да не спират. С всеки нов спазъм Руна все повече и повече се притискаше към твърдото му тяло. През мъглата на насладата тя усети как бедрата на Шейд разтвориха краката й и тя сама започна да се трие в плътта му, докато той я притискаше силно, опрял твърдия си възбуден член в корема й.
	После плъзна устни по ухото й, шепнейки нещо, докато насладата я поглъщаше отново и отново. Думите му бяха страстни и действаха като словесен афродизиак и затова Руна продължаваше да потръпва в надеждната му прегръдка.
	Когато най-накрая всичко свърши и в главата й се проясни, тя отново отблъсна Шейд, макар и с по-малък ентусиазъм от преди.
	— Това е безумие — измърмори тя с пресипнал от страстта глас.
	— Да, това е характерно за Роуг.
	Шейд прокара ръка през косата си, като огледа Руна така, сякаш преценяваше дали беше способна да се справи със случилото се.
	— Помня гласа му. Вероятно са ни сложили някакъв наркотик. Но защо?
	Тя обходи с очи тясната килия и се усети, че и двамата не бяха приковани към стената. В душата й се зароди надежда и тя се зарадва. Но настъпващото чувство за ужасната промяна я накара да осъзнае, че това изобщо не беше надежда.
	Пълнолуние. Времето почти беше настъпило.
	— Не зная защо. Но е във възможностите му да ни накара да повярваме в онова, което не е действителност. Рейт притежава същия дар. Роуг се е промъкнал в мислите ни и е направил така, че двамата да поискаме да се обвържем.
	— Кажи ми какво означава това обвързване?
	— Семинусите се обвързват, ако искат да избегнат или смекчат последствията от прераждането си. Те все пак преминават през _с’генезиса_, но при наличие на своя половинка не изпадат във водовъртежа на насилието, и не изпитват желание да оплодят всичко, изпречило се на пътя им. — Шейд се наведе напред и изгладнелият му поглед обходи голата гръд на Руна. — А само своята жена.
	Тя преглътна и обви ръце около себе си.
	— А ти…
	— Засега съм безплоден. — Той се намръщи. — Имам ли татуировка на гърлото?
	— Да.
	Тя изглеждаше като продължение на рисунъка, който покриваше ръката му… пръстен от символи. Руна се протегна, за да ги докосне, но Шейд се отстрани.
	— Недей! — Гласът му звучеше ниско и грубо. — Аз и без това едва се контролирам. А толкова много неща искам да направя с теб…
	Сърцето се блъскаше толкова силно в гърдите му, че даже му пречеше да подбере думите.
	— Това… нормално ли е?
	— Чувал съм, че обвързването ускорява процеса на изменение. — Очите му потъмняха и станаха напълно черни. — Заради непрестанния секс.
	Думата, изпълненият с желание поглед… и Руна едва удържа стона си.
	— Ако бях на твое място, приятел, нямаше да точа лиги. Изобщо не възнамерявам да се превръщам в твоя сексробиня.
	Тя се надяваше, че го е казала с по-голяма убедителност, отколкото беше в действителност.
	Шейд изпълзя още по-назад, но начинът, по който се движеше и по който я гледаше, я навеждаха на мисълта за готова за скок пантера.
	— Нямах предвид точно това. — Той прокара пръст по гърлото си. — Тук един или два пръстена има?
	— Един.
	— Когато _прераждането_ завърши, ще станат два. Първият означава, че съм свързан, а вторият — че мога да имам потомство. След няколко минути на ръката ти ще се появят същите символи като моите. Ликантропията е изменила твоята ДНК, затова ти не си съвсем смъртна. Което означава, че свързването не трябва да те убие.
	_Не трябва ли!_
	Всичко това не звучеше добре. Руна се изправи на крака и започна да се мята из килията, докато кръвта на шифтъра бушуваше във вените й.
	— Добре, а как да се откажем от това обвързване?
	Шейд се почеса по брадичката.
	— Няма как да стане.
	— Какво значи „няма как да стане“? Трябва да има начин. Заклинание, ритуал…
	— Няма нищо. — Той отново прокара ръка по лицето си. — Проклятие!
	Руна си помисли, че би трябвало да е разстроена, и то много, но на фона на възможната й смърт през близките няколко дни, обвързването за цял живот не й изглеждаше чак толкова зле.
	— Нека да предположим на шега, че успеем да оцелеем. Как ще ми повлияе това обвързване? А на нас?
	Шейд се изправи и започна да ходи насам-натам… Не беше възможно да не се загледа в тялото му, толкова красиво при това движение.
	— Ами… Първо — принудителна вярност. На нито един от нас няма да му се иска да прави секс настрани. Ако опита, болката ще го повали. А на мен просто няма да ми стане. Всеки от нас ще усеща възбудата на другия, колкото и далеч да се намираме. Ще усещаме емоциите си. И точно сега аз съм преизпълнен с гнева ти.
	— Не се съмнявай — и Руна му хвърли изпепеляващ поглед. — Всичко това звучи прекалено пършиво. Защо някой ще се съгласи на подобно нещо? Помисли сам. Да, това съществено ще ти облекчи живота, но защо на една обикновена жена трябва да й пука?
	— Не обикновена жена. Кръвта ни е токсична за смъртните и затова не се обвързваме с тях.
	— Страхотно! Тогава женските. Защо една самка би встъпила с вас в такъв съюз?
	— Знаеш ли, дори демоните понякога се влюбват — отряза я Шейд. — Всяка би искала любимият й мъж да не полудее и да не започне да чука всичко живо, което се движи. — Той вдиша дълбоко и продължи по-спокойно. — Някои така си удължават живота. Слабите получават защитник. Има много причини, поради които една самка би поискала да се обвърже със семинус.
	— А защо да го иска един шифтър?
	— Умопомрачителни оргазми.
	Руна невярващо се вгледа в него.
	— _И само толкова_? Страхотен секс? Ще бъда принудена да прекарам с теб остатъка от живота си, а всичко, което ще получа от теб, е само страхотен секс?
	— _Много_ повече от страхотен — добави Шейд леко раздразнен.
	Руна започна да събира дрехите си, разхвърляни по пода.
	— Направо чудесно!
	Тя нямаше предвид разкъсаните си бикини.
	— Принцесо, аз също не съм щастлив от случилото се.
	Руна едва успя да сподави желанието си да се озъби. Той нямаше никаква вина за тази ситуация.
	— Какво му има на твоя брат? Защо е толкова…
	— Безумен?
	— Да, подходяща дума.
	— Той винаги си е бил малко луд. Роден е в семейството на нитули — демони от жестоката раса на роботърговците. Но когато премина през _с’генезиса,_ изгуби и последните остатъци от разума си.
	Руна започна да навлича дънките си, но изглежда в един момент от устните й се отрони ръмжене, защото Шейд изведнъж я огледа с нескрит интерес.
	— Ти си на границата, нали?
	В отговор мускулите й се напрегнаха почти до болка така, сякаш се опитаха да се отделят от костите.
	— Почти пълнолуние е.
	— Проклятие!
	— Аха. Веднага щом се превърна във варг, ще ме разфасоват.
	Шейд бавно поклати глава и започна да си играе с обеца на ухото си.
	— Не мисля. Роуг не току-така е решил да ни свърже.
	— Значи ли това, че няма да ме убие?
	Шейд пресрещна погледа й и тихо каза:
	— О, той непременно ще те убие, но не сега. Мисля, че е планирал нещо много по-страшно.


	Доктор Джемела Андри стоеше насред терапевтичното отделение на ЦПБ и не сваляше очи от Рейт, който се мяташе из помещението. Ейдолон и Кайнан се опитваха да го успокоят и напразните им опити буквално й късаха сърцето. Рейт беше в това състояние от няколко часа. Дори дрехите му бяха пострадали от този стрес — тениската му беше разкъсана на врата, защото демонът постоянно я дърпаше настрани така, сякаш го душеше. Джем си помисли, че ако Рейт продължаваше толкова интензивно да се движи, грайферите на подметките на тежките му боти щяха напълно да се изтрият.
	Заровил две ръце в косата си, той спря и опря гръб в мръсносивата стена, покрита с изписани с кръв заклинания — защита от преднамерено насилие в сградата на болницата. Разбира се, тази защита не се разпростираше върху братята семинуси.
	— Все още не съм го открил. Проклятие! Не мога да го намеря!
	Ейдолон, седнал срещу Джем, вдигна очи, в които беше застинало пораженско изражение. Автомобилът на Бърза помощ, с който бяха тръгнали Скалк и Шейд, беше открит. Но само той. От двамата нямаше никаква следа. Болницата работеше в режим на извънредно положение.
	— Изобщо ли не го усещаш?
	Рейт погледна към тавана, който беше в същия тъмен цвят като стените.
	— Понякога нещо се промъква, когато го боли, но усещанията са мимолетни. Някой му е наложило скриващо заклинание…
	— Упирите са, нали? — Кайнан озвучи това, за което си мислеха всички и джем рязко си пое въздух.
	— _Не!_ — Рейт се втурна през стаята и блъсна Кай в стената, която започна да пулсира заради заплаха от насилие. Демонът притискаше с ръка гърлото му там, където се виждаха белезите, вървящи от челюстта към ключицата. — Не говори така. Дори _не мисли_ за това.
	Кайнан изобщо не реагира, ако не се смяташе напрегнатият му поглед право в очите на Рейт. Той беше прав и всички го знаеха. Тази сутрин им бяха докарали демон они. Упирите бяха изрязали езика и трите му очи, така че причина за вълнение имаше.
	— Рейт, пусни го — изрече с успокояващ глас Ейдолон. — И се концентрирай върху Шейд.
	След няколко мъчително дълги туптения на сърцето Рейт отблъсна Кайнан.
	— Трябва да се махна оттук.
	Ейдолон се изправи и намести стетоскопа си, готов да се смъкне от врата му.
	— Рейт… — Предупреждението в гласа му беше подобно на остър скалпел.
	— Само не лекции, братле.
	И той се втурна навън. Ейд изруга и го последва, като остави Джем насаме с Кайнан.
	— На този демон определено му има нещо — промърмори Кай, докато си разтриваше гърлото и вадеше от хладилника бутилка „Ред Бул“. Джем не успя да отмести поглед от стегнатите му задни части, опънали униформения панталон, когато той се наведе.
	— Мисля, че всички не сме добре — уморено отвърна тя.
	— Всички ли? Или само демоните? — Кай отвори кутийката, без да отмества внимателния поглед на сините си очи от нейните. Дишането на Джем веднага се учести. — Такива като теб.
	Намекът му едва не я свали на земята. Преди Кайнан живееше, за да убива демони и имаше хиляди причини, за да ги ненавижда. А сега работеше рамо до рамо с тях, общуваше с тях и дори ги лекуваше. Но все още отказваше да види в Джем нещо повече, освен демон. Той изобщо не забелязваше страданието й по него.
	Но трябваше да признае, че раните, нанесени му от предателството на жена му, все още бяха отворени. А Джем толкова отчаяно искаше да ги излекува, макар и заради себе си.
	Тя обичаше Кайнан Морган от години.
	И за нея нямаше значение, че той отдавна не беше онзи мъж, в когото някога се беше влюбила. Всъщност демоническата й същност се радваше, че той беше изгубил своята безупречност. И своето лустро. Но човешката част в нея мечтаеше той отново да се превърне в цялостна личност.
	— Джем? — Ръката на Кайнан се отпусна рязко върху рамото й и я изтръгна от размишленията, дарявайки й успокояваща топлина.
	Боже, колко беше… сексуален. Проблясваща тъмна коса, сини очи, загоряла кожа. И тяло на атлет, създадено за маратон — както в леглото, така и извън него.
	— Ей, Джем!
	Тя примигна.
	— Извини ме, замислих се.
	— Всички преживяваме за Шейд и Скалк.
	— И ти ли? Наистина? — Въпросите й прозвучаха по-рязко, отколкото искаше и затова зададе следващия с много по-спокоен тон: — Ти наистина ли се притесняваш за тях?
	— Смяташ, че не ми пука, защото са демони?
	— Мина ми през ума такава мисъл.
	— Познавал съм хора, много по-гнусни от тях.
	Отговорът даваше надежда, която започна да я затопля някъде в областта на корема.
	— А ти би ли могъл… е, някога де… да свържеш живота си с демон? — Въпросът се отрони от устните й, преди тя да успее да си прехапе езика и да го спре.
	Раната, която беше получил Кай, докато служеше на Чичо Сам, бе повредила гласните му струни и гласът му беше станал груб и дрезгав. Но сега прозвуча дори още по-грубо:
	— За какво говорим? За секс ли?
	Устата на Джем пресъхна от обхваналите я вълнение и желание.
	— Аз… не зная. Просто… е, би ли могъл?
	Той прокара пръст по брадичката й — най-интимното му докосване за цялото време на познанството им.
	— Никога!
	След което излезе от стаята, но беше принуден да спре зад вратата. Сърцето му туптеше неистово, дишането му беше накъсано. Струваше му се, че тъмните стени на болницата се свиваха около него и дори му се наложи да се подпре на една от тях, за да не рухне — толкова силно му се виеше свят.
	Що за дяволщина беше това? През всичките години на познанството им Джем винаги се беше държала дружелюбно.
	Нищо повече. А сега изведнъж го беше пожелала…
	Пожелала ли? От къде на къде? Той отдавна се беше превърнал в развален товар и първокласен неудачник. Дори без да се споменава фактът, че през последните единадесет месеца либидото му беше толкова мъртво, също колкото и бившата му жена.
	Но когато стоеше до Джем, тялото му внезапно се беше върнало към живот. Сякаш го бяха реанимирали с дефибрилатор.
	_Тя беше демон._
	— Наполовина — промърмори си той под нос.
	_Но дори и наполовина демон, пак беше зле._
	Господи! Стои си той тук, спори сам със себе си, а панталонът му дори не скрива явния му признак на възбуда. И защо? Той току-що беше заявил ясно, че никога няма да се забърка с демон дори заради нищо незначещ секс… Защото той не гледаше на секса като на нещо несериозно.
	Боже, братята инкуби щяха да умрат от смях, ако разберяха. Той винаги беше смятал правенето на любов за нещо особено; нещо, което свързва двама души, които се обичат. Не, той не осъждаше онези, които не смятаха така. Самият той беше син на проститутка, оттеглила се от занаята, и богат, но женен баща, който й беше заплатил достатъчно кръгла сума, за да си мълчи. В детството си беше видял много — и добро, и лошо, а и в армията се беше нагледал на какво ли не. Понякога хората вършеха много странни неща в стресови ситуации, когато им беше лошо, или просто заради недостатъчно възпитание.
	Затова той не осъждаше и не правеше прибързани изводи.
	Може би просто не беше разбрал? Може би тя нямаше предвид секс…, е, в крайна сметка поне не секс с него…
	А вероятно е шибан идиот, защото прекрасно разбра за какво ставаше дума. Да, и пенисът му също беше наясно с темата на разговора им.
	Макар това да не е от значение. Между него и Джем не можеше да съществува нищо, колкото и сексуално да изглеждаше тя… С тази нейна кожена минипола и чорапи тя имаше вид, който беше невероятно възбуждащ.
	По дяволите! Беше затънал до шия, и то яко. И не знаеше как да се измъкне.


>	Глава 6

	Шейд мереше килията, докато обмисляше план за бягство. Той следеше за стражите, които идваха и си отиваха, като се опитваше да определи техния пол и видова принадлежност. Най-добрият начин да избяга, беше да съблазни някоя женска, но засега успя да види само две — самката на дявола, която по-рано го беше довела в килията, и още една — тази, която им носеше храна.
	Руна беше заспала. Той се отпусна до нея и опря гръб в стената, замислен за Роуг с надежда, да си спомни нещо, което би обяснило защо ги обвинява — него и братята му — за случилото се в „Бриймстоун“.
	Тихото дишане на Руна го успокояваше и Шейд си спомни последния път, когато видя Роуг жив.


	_Първото повикване за този ден беше приключило, без да им се наложи да помагат на пациент. Когато със Скалк стигнаха до пресечката, където бяха ранили Разкъсвача на души, той вече беше издъхнал и беше оставил след себе си само тънък, мазен слой върху асфалта. Когато се връщаха, Шейд сви към изоставения подземен паркинг, който се спускаше няколко етажа по-надолу под улиците на Ню Йорк. Тук, дълбоко под земята, като светещ маяк за демоните, но невидима за смъртните, се появи проблясващата врата на гаража. Шейд натисна копчето на таблото и тя се отвори. Вратата пропусна автомобила на Бърза помощ и те влязоха на огромния болничен паркинг._
	_Щом автомобилът спря на обозначеното място, Шейд се запъти към стаята за отдих. Ейдолон и Рейт спореха най-вероятно по някакъв глупав повод, а Роуг подпираше стената и гледаше към Солис — медсестрата вампир_ — _която се беше навела и изучаваше съдържанието на хладилника._
	— _Шейд — подхвърли Роуг с ирландски акцент — опитвам се да уговоря братята ни да отскочим заедно до „Бриймстоун“, но те отказват. Както винаги._
	— _Защо тогава изобщо се опитваш? Никой не иска да ходи там. — Дори на Рейт му стигаше акъла да се държи по-далеч от барове, пълни с похотливи демони._
	_Макар от известно време на Роуг да не му пукаше за последствията, той се беше превърнал в роб на инстинктите и либидото си. Дори сега, когато наблюдаваше Солис, ароматът на възбудата му се отделяше от него на вълни. Облизвайки устни, той се приближи до нея и я притисна към себе си. После я завъртя с лице към стената и отново я притисна._
	_Ейдолон се изкашля:_
	— _Никакъв секс в стаята за почивка. Знаеш правилата._
	_Роуг продължи да гали Солис, сякаш не беше чул нищо, и Шейд се приготви за битка. Ейд направи крачка към двойката и това беше достатъчно, за да отстъпи Роуг._
	— _Ейд, такъв си смотаняк!_
	— _Ще дойда в бара, когато смяната ми приключи — измърка Солис и Роуг се усмихна._
	— _Аха! И ще си поиграем на „да пошляпам похотливата сестричка“. — Той обхвана със зъби меката част на ухото й и стисна, преди да я пусне. Солис се олюля под действието на феромоните му, а Роуг се насочи към вратата. Голяма част от женските демони се стараеха да избягват семинусите след прераждането им, но вампирите не бяха способни на зачатие_ — _ако не се броеше случая с майката на Рейт — и не се спираха от нищо._
	— _Идиот — изсумтя Шейд, когато вратата зад Роуг се затвори. — Един ден сам ще си изкопае гроба._
	_Рейт се изправи. Очите му злобно проблясваха._
	— _Няма нищо лошо да си помечтаеш._


	— Шейд?
	Той примига и се откъсна от спомените си за деня, в който беше убит Роуг. Явно беше успял да задреме, но определено предпочиташе съня пред реалността.
	Повдигна очи към Руна, която го гледаше от горе на долу, и сърцето му се разтуптя по-силно. Когато се влюбеше в нея — а за него това беше само въпрос на време — в сравнение с последствията от тази емоционална слабост дори мъчителната му смърт щеше да му се стори незначителна.
	Шейд никога не беше изпитвал страх, но проклятието, наложено му от разгневения магьосник преди осемдесет години, го плашеше. И ако не внимава, Руна щеше да го отведе до гибелта му. Защото дори сега тялото му жадуваше да я овладее — отново и отново, докато тя, подобно на наркоманка, не се пристрастеше към секса с него. А това щеше да стане точно така. С всеки оргазъм семето му щеше да я пристрастява все по-силно и по-силно. Този химическият процес щеше да доведе до още по-силни и продължителни оргазми, а високото ниво на ендорфините в кръвта й щеше да се задържа с часове. Или казано с други думи, тя щеше да започне да го желае така, както той нея.
	Само ако не се беше поддал на чара на онази жена — красивата актриса — която се беше сдобила с известност благодарение на леглото. Изглежда, грубият секс с Шейд с нея беше нещо като изкупление на греховете й и ако той не беше убил съпруга й, който ги беше заварил… Но мъжът видя жена си завързана от нейния гол любовник. И ако този мъж не беше магьосник, който в последните минути от живота си успя да наложи проклятието върху Шейд…
	_Призовавам те, служителю на Злото, демон на възмездието, призовавам те, Ариох, даряващ отмъщение и отнемащ животи._
	_Повелявам ти, свържи този демон със Злосърдието, като го обречеш на живот, изпълнен с неутолима жажда и глад, безкрайна болка и желание, които да не могат да бъдат удовлетворени._
	_Да не познае той любов и да се потопи в тъмата на Злосърдието._
	_Ела. Ела. И изпълни волята ми._
	Дори сега, осемдесет години по-късно, думите на магьосника прозвучаха в паметта му толкова ясно, както когато се бяха отронили от окървавените му устни.
	Руна го потупа по скулата с прохладните си пръсти.
	— Ей, събуди ли се?
	Той отблъсна ръката й, като внимаваше да не направи някоя глупост — например, да я придърпа под себе си. Но от вниманието му не се изплъзна факта, че върху ръката й и досега не се беше появил символът на връзката им.
	— Какво има?
	— Някой идва.
	— Е, най-накрая… — Изтръгнат от мислите си, той се изправи на крака и се притисна към студената каменна стена. Стъпките се приближиха — леки, едва доловими. И без съмнение — женски.
	Какъв дяволски късмет!
	Той се плъзна към тъмния ъгъл до вратата и подаде знак на Руна, която обви веригата около врата си и легна на пода, както се бяха уговорили.
	Чудесно й се получи да изобрази мъртвец.
	Шейд възнамеряваше със същия талант да се преобрази в невидим.
	Озовал се в по-тъмната част, той трепна и клетките му започнаха да се настройват и да тъмнеят, така че съвсем скоро дори самият той нямаше да може да различи собствените си ръце. Благодарение на способностите на демоните амбър да се сливат със сенките, сега той можеше да бъде открит от много малко демони.
	Дочуха се и други стъпки — къде-къде по-гръмки и по-тежки. Имаше и още някого.
	Вдишвайки бавно и спокойно, Шейд се опита да успокои туптенето на сърцето си. Той изчакваше, надявайки се, че този, който идва насам, няма да успее да чуе туптенето на сърцето му или шума от движението на кръвта. А най-опасни за този план бяха вампирите, разбира се.
	— Господарят ви каза да не идвате тук! — В хрипливия мъжки шепот се долови отчаяние.
	— Искам да видя семинуса — пропя женски глас. — Ние с Роуг все още не сме свързани и аз мога да правя, каквото си искам. Той не знае за завръщането ми от „Вечност“ и аз имам време да си поиграя.
	През отвора на вратата Шейд усети аромата на желанието й, но за пръв път от осемдесет години то не предизвика у него ни най-малък отклик.
	После плъзна поглед към Руна и членът му заинтересовано трепна. Дявол да я вземе тази връзка!
	Жената погледна в килията през решетките. Бледата, почти прозрачна кожа, теменуженият цвят на очите и заострените уши издаваха принадлежността й към пещерните вещици. Нима Роуг все пак си беше намерил половинка?
	— Няма го. Кой го е пуснал? — и тя разтресе вратата. — Той е убил варга.
	— Не го прави! — възкликна мъжът. — Не!
	Металната ключалка прещрака. Вратата се отвори и жената прекрачи вътре, гледайки през Шейд. Той задържа дъха си и се опита да успокои сърцето си, на пръв поглед неуспешно. След един дълъг миг вещицата се обърна.
	И щом направи крачка към Руна, Шейд атакува. Той обхвана с ръце главата й, но в последния момент се спря, преди да й счупи врата. Въпреки че би трябвало да го направи, той си спомни какво беше казала тя за Роуг — изглежда, брат му беше влюбен в нея.
	Тя можеше да се окаже полезна.
	Руна скочи на крака.
	— Отзад!
	Той се обърна тъкмо навреме, за да блокира удара на мъжа, който беше влязъл след вещицата. На Шейд му бяха достатъчни три движения, за да унищожи скелетообразния демон. Руна повали жената с лице към пода, седна върху нея, притисна я за тила и изви едната й ръка зад гърба.
	Макар да не разполагаше с време, той не пропусна да поспре за секунда, възхитен от вида на своята половинка, и…
	По дяволите! Той разтърси глава.
	— Трябва да тръгваме.
	Очите на Руна се разшириха.
	— Шейд!
	Двама даркетоти нахлуха в килията им. Очите, устните и белезите върху обсидианово черната им кожа пламтяха в ярко оранжево в слабата светлина на подземието. Те се движеха бързо, но недостатъчно — Шейд ги изблъска настрани и освободи входа за Руна, докато демоните не бяха дошли на себе си.
	— По-бързо! — извика той и изохка, когато около врата му се обви примка. Един от даркетотите го притисна към вратата на килията и гърбът му беше пронизан от болка.
	В подземието се разнесе ехото от разярено ръмжене и Руна неистово се нахвърли върху стражите. Шейд стовари юмрука си в лицето на единия демон, който изтърва края на примката и се свлече на земята, докато през това време вторият успя да се запознае с крака на Руна, която се завъртя и му нанесе удар в главата.
	Пещерната вещица с усилие се надигна. Тя прихвана погледа на Шейд и просъска. Земята осезаемо се разтресе. От тавана се посипаха камъни и вдигнаха облаци от прах. Проклятие, тя щеше да събори всичко тук.
	Зениците на Руна се разшириха за кратко, а после отново се свиха. Пръстите й се удължиха. Нощта криеше в себе си не по-малка опасност, отколкото рушащият се над главите им таван. Отнякъде се дочуха викове. Вероятно на стражите.
	— Изчезваме! — и Шейд я сграбчи за ръката. Жалко, че не можеха да вземат със себе си любимата на Роуг, защото жената щеше да ги забави повече.
	Подът под краката им се размърда и това накара двамата да се втурнат навън.
	Стражите пред тях се опитваха да запазят равновесие, но Шейд премина през тях като топка за боулинг и ги събори като кегли. Без да забравя скорост, той продължи да дърпа Руна след себе си по извитата стълба. Озоваха се в обрасло с трева поле. Под краката им пълзеше и се виеше нагоре гъста сива мъгла. На места тя се разреждаше, и в далечината можеше да се видят скали и криви дръвчета. Зад тях се извисяваше каменна стена, която изчезваше нагоре в мъглата.
	Бяха ги държали като пленници в някакъв замък.
	— Къде сме?
	— Мисля, че в Ирландия. — Шейд направи това предположение не само заради обкръжаващия ги пейзаж, но и заради произхода на Роуг. Успял да се измъкне след пълнолетието си от Шеул — Демонически свят дълбоко под земята — той беше обходил градовете на Ирландия и беше живял сред смъртните. След което се беше свързал с ИРА. Нищо не го възбуждаше по-силно от това да доставя неприятности.
	Руна започна да диша тежко. Отначало тя се присви, а после започна да потръпва Шейд подозираше, че проблемът с дишането беше свързан не толкова с физическото натоварване, колкото с наближаващото й преобразяване.
	— Какво беше това там? Раздрусването?
	— Пещерните вещици… Те могат да властват над земята и водата. Ако някой ги ядоса, могат да предизвикат мощни цунамита, земетресения и всякакви подобни неща. А тя явно беше много ядосана. — Думите му бяха прекъснати от гневни викове и Шейд конвулсивно си пое въздух. — Трябва да побързаме, скъпа. Аз, разбира се, с удоволствие бих останал да си поиграя малко, но изглежда, че това глупаво обвързване буди у мен инстинкта на истински защитник.
	— Аз мога и сама да се грижа за себе си. — Гласът й беше тих, но в него се усещаше стомана; същата, която прозираше и в погледа й.
	Шейд я погледна. Той беше наясно, че времето им изтича, но не желаеше да се лиши от този миг. Тя имаше душата на воин и мъжеството на борец. И всичко това го привличаше към нея така, че потушаваше още в зародиш всяка рационална мисъл.
	Кожата му сякаш се напрегна и кръвта му забушува. Той обви ръка около талията й и я притисна към себе си. Искаше му се да я обладае тук и сега. По дяволите!
	— Зная, че можеш. Но аз трябва да направя така, че да не ти се налага да го правиш.
	Наясно с това, че най-разумното решение би било да я остави да умре тук, той отново я хвана за ръката и я повлече напред.
	Руна се стараеше да не изостава, зарадвана, че в хълбока я пробожда болка и гърдите й горят с всяка стъпка. Тя най-накрая беше на свобода, а свежият и мразовит вечерен въздух будеше у нея желание да тича и да вие. И да ловува.
	— Близо е.
	Шейд спря толкова рязко, че тя почти се блъсна в него.
	— Кой? Роуг ли?
	Но тя кимна към хоризонта, където през мъглата все още можеха да се видят последните лъчи на залязващото слънце.
	— Нощта. Пълнолунието. Преобразявам се.
	— Къде отиваш, когато ти се налага да го преживееш?
	— Каква значение има това сега? Ние сме на хиляди мили от Щатите.
	— Мога да ни пренеса навсякъде за броени минути. И така, къде?
	Тя имаше удобна клетка в тайния военен комплекс под Вашингтон. В базата умело бяха използвали петоъгълните и шестоъгълните постройки. Въпреки погрешното мнение, че в масонските знаци преобладава сатанинската природа, пентаграмите и другите подобни символи охраняваха мястото от злото и усилваха защитната магия.
	Но тя нямаше как да разкаже за това на Шейд. Или да го заведе там. Цивилни лица не допускаха. А допуснатите демони бяха само пленени и вързани, като част от програмата на Подразделение Хикс, или… мъртви.
	— Моят дом в Ню Йорк. Там в мазето имам всичко необходимо.
	Всъщност тя не беше стъпвала там от няколко месеца, защото беше прекалено заета да сътрудничи с военните. И защото искаше да се разсее. Кой би си помислил, че шифтърите бяха толкова много? По-голяма част от времето си прекарваше в горещите точки, като се връщаше в окръг Колумбия единствено по пълнолуние. Руна обичаше пътешествията. Харесваше й да проследява себеподобните си. На много от тях поставяха предаватели и ги пускаха. Военните явно смятаха, че това може да играе важна роля в битката между смъртни, демони и шифтъри. А властимащите искаха шифтърите да се сражават на страната на смъртните.
	Шейд поклати глава, докато продължаваше внимателно да изучава околността. Мускулестото му голо тяло вибрираше от едва сдържана сила, а ясните символи на родовия му знак му придаваха хищен и варварски вид. Той чудесно се вписваше в това диво място. Липсваше му само мечът и Шейд би се превърнал в древен войн, роден само за две неща — битки и секс. Руна започна да трепери, когато си представи победната му битка. И как след нея я обладава.
	— Роуг може да знае коя си — възрази Шейд. — И аз не искам упирите отново да те заловят.
	Сърцето й лудо се разтуптя от ужас. А може би странното напрежение беше свързано с това, че шифтърът в нея се мъчеше да се измъкне на свобода?
	— Трябва да направим нещо. Ако се преобразя…
	Тя замълча. Нямаше желание да изкаже на глас какви проблеми можеха да възникнат, ако се превърнеше в кръвожадна твар с течащи лиги. Руна вероятно щеше да убие Шейд, а после да се втурне в търсене на други жертви.
	— Зная — Шейд погледна нагоре така, сякаш искаше да завие. Това чувство й беше толкова познато.
	— Какво правиш?
	— Търся Хароугейт. Роуг вероятно е обзавел тайното си убежище не много далеч от един от порталите.
	_Хароугейт._ Системата за придвижване на демоните. Военните от години се опитваха да изяснят действието й.
	— Да, насам — и той се втурна натам, откъдето бяха дошли.
	— Ааа…
	— Всичко ще бъде наред. Трябва само да се доберем до вратата и ще се пренесем при мен.
	И двамата се втурнаха между дърветата. Шейд се движеше подобно на хищна котка — въплъщение на грацията и силата — и ако болният крак го безпокоеше, не го показваше по никакъв начин. Нейните собствени стъпки ставаха все по-тежки, защото тялото й се готвеше за трансформирането. Част от нея искаше да се предаде във властта на животинската си същност, а това беше най-опасното за всички шифтъри.
	Един път в месеца й се налагаше да се бори с желанието си да преотстъпи себе си на звяра; на свободата да убива всичко, което поиска, единствено и само заради удоволствието. Да, заради копелето, което я беше нападнало и почти убило, самата тя се беше превърнала в чудовище.
	А благодарение на Шейд щеше да го помни много дълго.
	— Почти сме там.
	Руна замръзна, вглеждайки се в проблясващото пространство между огромните камъни и рушащата се отвесна стена. Тя беше виждала и преди подобни завеси от светлина, но винаги ги беше приписвала на зрителна измама.
	Вратата се намираше само на няколко метра пред тях, но нещо не беше наред. Наоколо изведнъж стана неестествено тихо; толкова тихо, сякаш някаква зла сила беше успяла да подчини дори вятъра.
	Вероятно Шейд също го усети, защото и двамата останаха неподвижни, докато той напрегнато изучаваше вратата с поглед така, сякаш се опитваше да опипа всеки сантиметър от нея.
	— Охраняват я — прошепна той.
	— Кой?
	— Не зная.
	Свръхчувствителните й уши доловиха тропота на множество крака и Руна разбра, че времето им изтича.
	— Ще се наложи да рискуваме. Лошите момчета са в посока осем часа.
	Двамата отново се втурнаха към вратата, но точно пред тях, сякаш изпод земята, изскочи нещо неясно и размито, което ги накара да спрат на няколко крачки от входа. Белите облаци на мъглата се уплътниха и бавно приеха формата на звяр, висок над три метра, с широко отворени челюсти и зъби на акула. На мястото на очите му сияеха червени отвори. Съществото сякаш нямаше крака, но дължината на ноктите на предните му лапи напълно ги компенсираше. Руна нямаше представа що за звяр беше това, но от него се носеше миризмата на изпражнения и развалена риба. Чудовището беше страховито.
	— Това не е добре — прошепна Шейд.
	— Боже, ама ти направо преувеличаваш! — саркастично подхвърли тя.
	От храстите зад гърба им тичешком се появиха трима стражи. Шейд се хвърли срещу тях и свали единия даркетот, а вещицата, която се появи веднага след тях, се нахвърли върху Руна. Лицето й се превърна в ужасяваща, изкривена от злоба маска, пълна с остри зъби и раздвоен език. Руна беше тренирала заедно с военните и въпреки че не можеше да се похвали с нивото на обучение на специалните части, тя все пак можеше да се защити. Повече или по-малко.
	В случая обаче — по-малко.
	Светът се завъртя и двете се затъркаляха по склона, докато не ги спря каменната стена, в която се блъснаха. Руна изохка и с размах стовари юмрука си в лицето на вещицата. Кокалчетата на пръстите й болезнено се одраха о зъбите й и тя шумно вдиша.
	— Това болеше — тежко изрече Руна. Успя да прехвърли крак през гърба на вещицата и да я преметне през глава. Ръмженето спря, когато Руна отново я удари по лицето.
	Изненадана, пещерната вещица се отпусна за момент и Руна допълзя до дебела, суха пръчка. Отвратителното хрущене на нещо твърдо, срещнало мека плът, и последвалата гръмка ругатня на Шейд, помогнаха на Руна да си поеме дъх. Тя скочи на крака и замахна с клона така, сякаш замахваше със стик за голф.
	— Руна! Не я убивай!
	Но беше прекалено късно. Чу се глухият удар на дървото о черепа на вещицата и тя се свлече на земята.
	Руна едва ли щеше да започне да рони сълзи над тази твар, но за всеки случай реши да провери за наличие на пулс. Нямаше. Защо вещицата беше нужна на Шейд жива? Тя изтри изцапаните си с кръв ръце в дънките и погледна към него. Той беше изцяло погълнат от битката и Руна се затича към хълма. На върха му откри два мъртви демона, а Шейд тъкмо приключваше с последния. Мъгливото същество зад гърба му летеше насам-натам, сякаш не искаше или не можеше да ги нападне.
	Начинът, по който се сражаваше Шейд — стегнатите мускули и подобните на татуировка символи, въртящи се като торнадо — поразяваше. И така трябваше да бъде — той беше създаден за битки. За битки, опасности и неприятности — и всичко това окомплектовано в едно. Шейд изрита даркетота в гърба. Демонът падна на земята и той, без да губи време, се обърна към Руна:
	— Вещицата мъртва ли е? — Тя кимна, но от вида на мрачното му лице я обзе лошо предчувствие. — Проклятие! Готова ли си!
	— За какво?
	Той я хвана за ръката.
	— Ще се наложи да тичаме. Към вратата е вързан духът на химера. Мъжки е, така че не мога да го съблазня.
	Тя се втренчи в чудовището, което се опитваше да се добере до тях, но всеки път се отдръпваше назад така, сякаш го дърпаше невидима ръка.
	— Не ми ли обясняваше, че сега, когато сме свързани, си аут от редицата на съблазнителите?
	— Аз не мога да стигна до края с друга жена, но демоническите ми сили все още са при мен.
	— Демонически сили? — Сигурно се шегуваше!
	— Моите _изчукай-се-с-мен-феромони._
	Е, в това беше склонна да повярва.
	— Защо духът на химера е прикован към Хароугейт? Всичките врати ли се охраняват?
	— Не. Това е работа на Роуг. За да не могат пленниците му да избягат, а враговете — да го открият — обясни той и я стисна за ръката. — Как си?
	Тя знаеше за какво я пита и думите му сякаш напомниха на животното в нея, че е време да се трансформира. Костите й започнаха да пропукват и това отекна с мъчителна болка в цялото й тяло.
	— Трябва да побързаме — изохка тя. — Но как?
	— Ще се наложи да тичаме направо.
	От мъглата се дочуха викове. Времето им изтичаше. Нейното — също. Дори самата мисъл да се хвърли в лапите на едно от най-ужасяващите чудовища, които беше виждала досега, й се струваше глупава, но ако искаше да живее, трябваше да се довери на Шейд.
	— Както кажеш — въздъхна тя.
	Той само повдигна вежда и двамата се втурнаха към портала. Шейд протегна ръка напред така, сякаш искаше да отблъсне безтелесната твар от пътя им, и символите му започнаха да светят. Двамата налетяха върху демона и Руна се почувства така, сякаш в тялото й се забиха хиляди жила. Тя с труд сподави желанието си да закрещи от болка и ужас. Очите й започнаха да сълзят. Тя се спъна, но Шейд я хвана и я притисна към себе си.
	Духът на химерата пискливо изрева. Двамата изведнъж се озоваха зад гърба му и Шейд издърпа Руна след себе си в Хароугейт. Заобиколи ги непрогледна тъмнина, разкъсвана за кратко от проблясващите символи и карти, гравирани в обсидиановата повърхност на обкръжаващите ги стени.
	Вълните от болка все още се разбиваха в тялото й. Мускулите й се съкращаваха и тялото й започваше да се трансформира. „_По-бързо, Шейд!_“
	— Какво стана с демона? — Гласът й прозвуча хрипливо и гърлено — знак, че трансформацията е близо.
	— Използвах дара си, за да приготвя омлет от вътрешностите му. Не го убих, но го зашеметих достатъчно, за да можем да се промъкнем зад него. — Той я погледна с крайчеца на окото си. — Ей, изчакай още малко. Седни. Отпусни се.
	О, ама че умник! Трябваше да помни да го ухапе колкото се може по-болезнено, когато преобразяването приключи.
	Той докосваше с пръст някакви изображения. Секунда по-късно вратата се отвори и двамата с Шейд стъпиха в горещия и влажен въздух на джунглата. Усещането, че още малко и ще се пръсне, изведнъж изчезна. Кожата й все още потръпваше от близостта на пълнолунието, но желанието й да се трансформира в момента го нямаше. А най-хубавото беше, че всичките й части си бяха по местата.
	— Хм… къде сме? — обкръжаваше ги какофония от звуци; пеене на птици, жужене на насекоми и някакви странни викове, които се носеха от върховете на дърветата.
	— В Коста Рика.
	— В Централна Америка?
	— А ти знаеш ли друга Коста Рика?
	Умник! Раздалото се съвсем наблизо съскане я накара да потрепери. Боже, това място ще й докара инфаркт! Сега се налагаше да се тревожи за отровни змии и гладни ягуари.
	— А тези демони няма ли да се опитат да ни последват?
	Шейд поклати глава и се скри зад храстите отпред.
	Тя побърза да го настигне.
	— А Роуг?
	Шейд спря. Тъмните му очи внимателно изучаваха обкръжаващата ги джунгла.
	— За да се проследи някого през Хароугейт, трябва да бъде надушен. Ще имат нужда от хрътка от Ада.
	— Ясно! А защо се пренесохме точно тук?
	— Защото така ще разполагаш с още няколко часа. Освен това — добави той — тук е моят втори дом. А Роуг не знае за него.
	Тя изненадано вдиша.
	— Никога не си ми казвал, че имаш още един дом.
	— Не водя тук смъртни.
	Много мило! Тя веднага си представи как Шейд води в тези влажни джунгли партньорките си — демони — за да се чукат като животни. И изведнъж си припомни всички причини, поради които го ненавиждаше. Гневът отново я обхвана, а той, заедно е възбудата, предизвикана от наближаващото пълнолуние, я правеха особено язвителна.
	— Може би не трябваше да ме водиш тук — изрече тя.
	— Имаш ли по-добра идея?
	— Ти си свободен да правиш, каквото си искаш. Аз ще отида при брат си, докато цялата тази история с Роуг приключи.
	Думите й явно не му се понравиха.
	— Това не подлежи на обсъждане. Ти оставаш с мен.
	— Надявай се! — Тя кръстоса ръце пред гърдите си и се опита да не обръща внимание на капката пот, която се стече по гърба й. От напрежението влажният въздух сякаш се сгъсти още повече. — Аз вече не съм онази наивна и безхарактерна глупачка, каквато бях по времето, когато се срещахме с теб.
	— Повече ми харесваше безхарактерна — измърмори той.
	— Аха! И на мен тогава ти ми харесваше повече!
	— Дявол да го вземе, Руна! Тази история с Роуг няма да приключи от само себе си. Ти уби неговата любима. Той няма да спре пред нищо, докато не се добере до теб. А когато се озовеш в ръцете му… — Шейд стисна юмруци и звучно преглътна, но въображението му продължи да рисува всевъзможните картини на ужас, които премълча… Руна уплашено се обърна към Хароугейт. Проблясващата арка се виждаше между скалите; същата като онази, в която бяха влезли в Ирландия. С тази разлика, че до тази нямаше злобен страж демон.
	— Защо не ги усещам? — попита тя по-скоро от желание да се отвлече от мислите, какво може да й стори Роуг, отколкото от любопитство.
	— У новосъздадените шифтъри все още има прекалено много от смъртните. С времето човечността ти ще отслабне и инстинктите ти на звяр ще се обострят.
	— И колко време ще е нужно за това? Мина почти година.
	Той присви рамене.
	— При нас в болницата работи варг парамедик, който може да усеща вратата и е на около сто години. Преобразяването му е започнало, когато е бил на двайсет.
	Руна погледна раздразнено към Шейд.
	— О, това много успокоява!
	— Да вървим! — Той я хвана за ръката; тази, която Руна беше одрала о зъбите на пещерната вещица, и това я накара да се намръщи от божа. — Ти си ранена? — и Шейд поднесе пръстите й към лицето си така, че се наложи тя да се приближи.
	— Нищо страшно.
	Той не й обърна внимание, а леко прокара палец по зачервената кожа. Вятърът зашумя в клоните на дърветата и Руна изведнъж го усети; него — главозамайваща смес от аромати на земя, пот, битка и секс. Гърдите му бяха покрити с мръсотия и кръв, върху скулата му тъмнееше синьо петно, но това само го правеше още по-красив. Тя се ненавиждаше за реакциите, които Шейд беше събудил у нея като я защити. Ненавиждаше и него. Но не можеше да отмести очи. По същия начин, по който не можеше да застави сърцето си да спре да тупти.
	— Пусни — почти изръмжа тя в опит да се измъкне, но погледът и успокояващото му поглаждане на палеца по наранените й кокалчета сякаш я хипнотизира. Когато дланта й започна да потръпва, тя ахна: — Какво правиш?
	— Ускорявам процеса на зарастване на кожата. Аз не мога да те излекувам веднага, както прави Ейдолон, но мога да стимулирам природната ти способност към регенерация. — Гласът му звучеше дрезгаво, навявайки й спомени за това как шепнеше до ухото й всякакви неприлични думи, докато беше в нея.
	Изглежда, че Шейд си спомни за същото, защото изруга и я пусна.
	— Да вървим! — каза той и се обърна, без да добави нищо повече.
	Разстроена от променливото си отношение към семинуса и от непредсказуемото му поведение, Руна остана неподвижна, загледана в гърба му. Идеята да се възползва сама от Хароугейт, беше изключително примамлива.
	— Няма да успееш да я задействаш — дочу тя гласа му. Дяволите да го вземат, ама той какво? Мислите ли й четеше?
	Шейд ловко и уверено вървеше по обраслата пътека. Листата го драскаха, клоните се опитваха да се впият в голата му кожа, но той сякаш не го забелязваше.
	Руна не знаеше от колко време вървяха, но беше сигурна, че измина повече от час, преди Шейд да забави крачка. Шумът на водопада долетя до нея едновременно с облака от комари.
	— Боже, имам нужда от душ — удари се тя по врата и уби един. — Как можеш да живееш тук?
	— Тукашната флора и фауна не ме безпокоят и издържам на почти всички температури.
	Руна си спомни, че когато беше останал гол в студеното подземие, не беше потръпнал нито веднъж. Докато тя през цялото време си мислеше, че ще се вкочани от студ.
	Обраслите с мъх дървета и гъсти храсти започнаха да редеят и тя едва тогава забеляза поляната. В единия й карай се извисяваше скала, от чиито връх се стичаше огромен водопад, а блестящите капки вода се разпръскваха във въздуха с цвета на дъгата, подобно на Рай насред Ада.
	— Нека позная: входът на пещерата ти е под водопада. — Ама че банално!
	Той премълча и продължи напред. Тя послушно го последва, като се опитваше едновременно да прогони с ръка рояка от комари и да се предпази от клоните, които се вплитаха в тениската и косата й. Двамата заобиколиха скалата и огромния камък и пътеката рязко тръгна нагоре. Наложи се да вървят десетина метра из гората, преди да спрат пред гъсталак от храсти и лиани.
	Шейд пъхна ръка в най-гъстата част и се позабави малко, преди да се чуе прищракване и част от скалата се отмести настрани. Откри се тесен проход.
	— Кой е построил това?
	— Демони изпълнители.
	Да, не всеки ден можеш да чуеш това.
	Озоваха се в прохладна пещера. От специалните устройства, вградени в полирания бял камък на тавана, се лееше мека светлина.
	— Водопадът захранва това място с енергия — каза Шейд, изпреварил въпроса й.
	Скалата зад гърбовете им се плъзна обратно, но Руна почти не й обърна внимание, прекалено очарована от дома на Шейд.
	Тук беше просторно и учудващо свежо. За да направят пещерата удобна за живеене, строителите се бяха възползвали от природните ресурси — каменните пейки, разположени до стените, бяха покрити с възглавници от кадифе. В дълбоката ниша в средата на гладката и тъмна стена имаше изградена камина, а високо над нея — огромен телевизор.
	— Той основно е за гледане на ОУО — обясни Шейд, докато се отдалечаваше навътре в помещението. — Тук нямам кабелна, но имам огромна колекция от филми.
	Аха, сякаш нямаше как да не забележи! Една от стените беше изцяло покрита с дискове, подредени в издълбани етажерки, и броят им беше много по-голям от тези, които тя беше виждала да се продават в магазините.
	А Шейд? В името на всичко свято, ама той — какво? — нима не можеше да се облече? Начинът, по който се движеха мускулите на гърба му и се напрягаха двете половинки на дупето му… Руна не можеше да се застави да отмести очи, а егото му и без това беше прекалено раздуто.
	Семинусът се скри зад една врата и тя го последва. По стените на късия коридор, който се оказа, че води към кухнята, бяха вградени лунички. В това помещение също чудесно се използваше естественият вид на пещерата. Масата, около която можеха да седнат осем човека, беше издялана от камък. Също както стелажите и дори двойната кухненска мивка. Компактните и ултрамодерни съвременни прибори от неръждаема стомана бяха монтирани в стените така, че да заемат колкото се може по-малко място.
	— Страхотно! — Руна винаги беше харесвала дома му в Ню Йорк с неговия съвременен и чисто мъжки дизайн, но това тук… Еха! — Защо живееш в града, ако можеш всеки ден да идваш тук?
	— А ти откъде знаеш, че не живея тук? — и той с жест я подкани към ниския проход вдясно, който скриваше онова, което се намираше зад кухнята.
	— Тук едва ли има с какво да се занимаваш — отговори тя и направи няколко крачки след него в… — О, боже! — сложи тя ръка върху устните си, за да сдържи изумения си възглас.
	Шейд изсумтя:
	— Напротив, идвам тук именно защото възнамерявам да се занимавам с нещо. — Краката на Руна сякаш се сраснаха с пода. Дланите на Шейд легнаха върху раменете й, а устните му се приближиха до ухото й. Сърцето й се разтуптя лудо. — Както виждаш.
	Как да не вижда!
	Двамата стояха в спалнята, макар че думата не беше много подходяща за това място.
	— Това… това какво е… — _Стая за мъчения!_
	Шейд я подмина и тя усети горещината, която се излъчваше от тялото му, дори през дрехите.
	— Е, аз предпочитам да я наричам стаята на удоволствието — и той се обърна към нея. Руна си мислеше, че ще види усмивката, но колкото и да беше странно, Шейд изглеждаше… мрачен. — И точно тук ще прекараш нощта.
	— Какво? — и тя започна да се отдръпва докато гърбът й не опря в стената. Нещо иззвънтя. Вериги? Майко мила! — Ти ме измъкна от онази тъмница, за да ме затвориш в друга?
	Тя гърбом започна да се плъзга по студената стена към вратата, но той я последва с хищната грация на ягуар, от срещата си с когото тя толкова много се страхуваше по пътя им през джунглата. Глупачка! Шейд беше много по-опасен от всяка тукашна котка.
	Той я настигна и застана толкова близо, че се наложи Руна да вдигне глава, за да го погледне.
	— Това е стая за игри, Руна — произнесе той с нисък, еротичен глас.
	— За един — стая за игри. За друг — стая за мъчения — дрезгаво отговори тя.
	— Огледай се.
	Руна преглътна, преди да отмести очи от неговите.
	Почти цялата далечна част на помещението беше заета от огромно легло. И както всичко тук, то също беше разположено в ниша, която приличаше на друга малка пещера. От тавана над леглото висяха ремъци, вериги, кожени белезници.
	Останалата част от стаята беше заета от масивни дървени приспособления, чието местоположение явно не беше избирано безразборно. А Руна изобщо не се съмняваше, че в използването им имаше нещо необмислено.
	— БДСМ пейки — поясни той, — стойки за бичуване, камшици, бичове, кожени пръчки, запушалки за уста. — Стигна до сандъка в ъгъла и го поглади по капака. — Тук има още много неща, но ти едва ли ще искаш да видиш всички.
	Устата на Руна пресъхна. Тя нямаше представа какво трябва да отговори. Беше наясно само с едно — за пръв път, откакто беше срещнала Шейд и беше разбрала, че е демон — изпита страх.
	Шейд остави Руна сама в спалнята, защото нямаше сили да издържи на аромата й от обърканост и страх. Той ненавиждаше тази стая. Ненавиждаше всичко в нея. Ненавиждаше, че беше принуден да доведе толкова нежна и уязвима жена на място, където всичко беше пропито с кръвта на безчислен брой жени и семето му. Той им даваше това, което те искаха само защото природната му същност го заставяше да го прави. Но ненавиждаше всяка минута, прекарана с тези демони. Самките винаги си тръгваха от леговището му удовлетворени, докато той оставаше с чувство на измъченост и обърканост. Единствено работата в болницата му помагаше да дойде на себе си.
	Наясно, че братята му вероятно вече са полудели от притеснение, той позвъни на Рейт по сателитния телефон, който отговори след първия сигнал.
	— _Шейд_? — заради шума на връзката гласът на брат му едва се чуваше, но той не искаше да излиза и да търси по-добра връзка. Беше по-добре да наблюдава Руна.
	— Да, аз съм.
	— Къде си? Всичко наред ли е? Двамата с Ейдолон едва не започнахме да лазим по стените от притеснение.
	— Всичко е наред. Скоро ще дойда в ЦПБ.
	— Аз сам ще дойда при теб. Кажи ми къде си.
	Тревогата, която долови в гласа на Рейт, го преряза като скалпел. Двамата с него винаги са били свързани. Дори прекалено силно. Понякога брат му успяваше да прочете мислите му, което беше лошо дори ако Шейд нямаше тайни, които да иска да скрие от него. Но той имаше. И една от тях беше точно тази пещера. Рейт почти през цялото си детство беше измъчван и държан в клетка, затова имаше отрицателно отношение към всичко, свързано с ограничаване на свобода или мъчения. Той никога нямаше да разбере екстремалните потребности на Шейд.
	— Аз съм добре, братле. — Той чу как се включи водата в душа и веднага си представи как Руна се съблича, и как капките се стичат по голото й тяло и… членът му мигновено се втвърди. — Имам нужда от малко време, ако разбираш за какво намеквам.
	— Ако не дойдеш до полунощ — изръмжа Рейт — сам ще те намеря. _Ако разбираш за какво намеквам._
	Шейд се усмихна. Когато Рейт обещаеше да те намери, означаваше само едно: като го направи, ще ти срита задника.
	— Охлади се, става ли? Ще разкажа всичко на двама ви с Ейд, когато дойда — и той приключи разговора, преди брат му да започне да спори. После се измъкна през тайната врата между кухнята и гостната. Топлият бриз го приласка като обятията на любима жена, които той никога не си беше позволявал да изпита.
	Краката му го отведоха до плоската, добре прикрита от странични очи ниша зад водопада. Шейд не беше водил тук никоя от партньорките си, но сега искаше Руна да види най-любимото му място на света; Руна, която в момента беше гола в банята му. Шейд се сгорещи. Кожата му започна толкова много да пари, че дори прохладната водна завеса не можеше да я охлади.
	Той въздъхна шумно, преди да изругае и да пристъпи крачка напред. Водният поток се стовари върху му и отми всичката мръсотия от подземието. Но остана безсилен да отмие мрака в душата му. Или болката от загубата на Скалк.
	Неговата по-малка сестра беше като светъл лъч в живота му. Нейната мекота контрастираше с неговата жестокост. Тя притежаваше способността на демоните амбър да виждат мрака в душите на околните, но Скалк умееше да го разсейва и дори изтрива само с едно докосване. Това, че тя не успяваше да изцели мрака в него, я караше постоянно да се тревожи. Но не се съмняваше, че проклятието и съжаленията, свързани с него, щяха да се разсеят с времето.
	За Шейд тя сгреши, но се оказа права за онова, което се криеше в Роуг.
	— В него има толкова много зло, Бледа сянка — каза тя веднъж, като използва прозвището, което той никога повече нямаше да чуе. Със смуглата си кожа той се отличаваше от своите двадесет на брой сестри, които бяха чистокръвни демони амбър — сивокожи, с тъмносива коса и червено-сиви очи. Шейд беше най-големият — плод на насилието, извършено от баща му над майка му, когато тя едва беше достигнала половата си зрялост, и с десет години по-голям от първата от сестрите си. Демоните амбър бяха спокойни и надарени със силен майчин инстинкт, затова с него се отнасяха също толкова добре, както и със сестрите му. А неговото задължение като най-голям беше да се грижи за тях. И да ги пази.
	Но той не се справи с тази задача.
	Веднъж майка му го беше оставила за я замества и беше отишла на лов. Тя често го правеше за няколко дни. Но в нейно отсъствие Шейд беше застигнат от първия си цикъл на полово съзряване и затова се наложи да зареже сестрите си. Той се втурна навън, за да търси удовлетворение на внезапно събудилото му се либидо, а когато се върна, го очакваше кървава гледка. Демони килеши, търсещи с какво да се позабавляват, бяха избрали за своя цел останалата без надзор пещера. Беше оцеляла единствено Скалк, защото се беше мушнала в най-тесния процеп в стената — любимото й място, когато играеха на криеница.
	Шейд затвори очи и отметна глава назад с надежда, че водата ще накара овладелите го чувства да избледнеят. Ала знаеше, че това няма да помогне. Нищо не помагаше. Той беше проследил килешите, но дори смъртта им не му помогна. Угризенията на съвестта разяждаха Шейд подобно на киселина. Нямаше никакво значение, че той беше оставил сестрите си заради временната си невменяемост. Проклятие, той почти нямаше спомен как беше заминал! И едва помнеше последвалите дни, изпълнени с безкраен секс.
	Ала нито Скалк, нито майка му го бяха обвинили. Именно тяхната любов и утешение събудиха в него желанието да се сдобие със собствено семейство и деца, които би могъл да отгледа с жената, която щеше да обикне някой ден.
	Но заради _Злосърдието_ нямаше да получи нищо. Нямаше как да го постигне.
	Шейд се опита да потисне мислите, които отново го връщаха натам, където не искаше. Той излезе от водата и се насочи към пещерата. Откри Руна в кухнята, облечена в негова тениска и шорти с връзки, пристегнати до края. Тениската й беше голяма и макар че стигаше до средата на бедрата, пак не скриваше достатъчно.
	— Намерих в хладилника газирана вода — каза тя — Надявам се, че нямаш нищо против.
	— Чувствай се като у дома си. — Той премина покрай нея и влезе в спалнята. Нахлузи кожения панталон, облече си потник и бързо обу тежките си боти. Когато приключи, с _изненада_ забеляза в рамката на вратата Руна.
	— Искам да зная какво означава това — попита тя и в очите й пламна упоритото огънче, което Шейд безкрайно много искаше да намрази, но което незнайно защо го възхищаваше.
	— Според мен е очевидно.
	— Ти… ти никога не си използвал това с мен.
	Шейд си представи Руна. Изцяло на негово подчинение, с широко разкрачени крака, завързана на кръста на Свети Ендрюс. Пулсът му отново се ускори. Макар да ненавиждаше стаята и всичко в нея, защото беше принуден да я използва, съвсем различно беше да има желание да го направи.
	— Не, но аз не съм бил и най-нежният ти любовник, нали?
	— Не зная — сведе очи тя. — Имам прекалено малък опит за сравнение. Преди теб съм имала само един…
	Нещо в гърдите му го заболя. Шейд се насили бавно да вдиша и издиша, защото трябваше да остане прав от неочаквания недостиг на кислород в дробовете си. А думите на Руна изобщо не му помагаха.
	— След мен не си била с никого другиго?
	Тя се намръщи сърдито:
	— Ами бях малко заета… да свикна да бъда варг и всичко останало…
	Изведнъж Шейд беше обхванат от яростното желание да обладае жената пред него и това желание го препълваше с гордост и възбуда. „Моя! _Единствено моя!“_
	Той изскърца със зъби. О, богове, те бяха свързани едва от ден, а той вече я ревнуваше. И желаеше.
	Не трябваше да го допуска.
	Вълнението му се смени със злост, която се измъкна от бездънния мрак, криещ се дълбоко в него. Шейд сграбчи Руна за китката и я вкара в стаята.
	— Време е да си поиграем — изръмжа той.
	— Шейд! Какво правиш? — възмути се тя и се опита да се измъкне. Но дори силата й на шифтър не можеше да се сравни с неговата. Или поне, когато беше в облика на човек.
	Колкото се може по-внимателно той я бутна да падне на колене, докато я стискаше за тила с ръка, и се протегна за веригата _морфестус_, забита дълбоко в стената. Нейните подсилени с демоническа магия брънки бяха създадени, за да удържат дори най-силните същества, а пръстенът, който той щракна около глезена й, щеше автоматично да промени размера си, когато Руна се трансформираше.
	— Нощта ще настъпи скоро.
	— Аха! — озъби му се тя — След колко? Три часа? — тя ритна с крак назад и го улучи в бедрото.
	— Да, нещо такова.
	Погледът му обходи тялото и ниско сведената й глава. Косата, паднала край лицето й, я покриваше като завеса и прикриваше яростното й изражение, а дръзко вирнатото й дупе го докосваше по бедрата с всяко нейно движение. Той би могъл да я вземе точно тук и сега. Само едно движение на ръката му би било достатъчно, за да развърже връзката на шортите си. И само едно движение на пръстите му стигаше, за да освободи пулсиращия си член.
	Инстинктите му крещяха, докато разумът му се съпротивляваше. Ругаейки, Шейд я пусна и отскочи настрани. Тя също толкова яростно изруга и се хвърли към него, в опит да го хване за крака. Пропусна на косъм.
	— Не го прави!
	— Ти не ми остави избор! — отвърна той, макар да знаеше, че е несправедливо да я наказва за собствената си слабост. Но справедливостта в момента изобщо не го вълнуваше. — Ти ме караш да те желая, а това е невъзможно.
	Руна изумено зяпна.
	— Моля за извинение, че случайно се озовах в подземието на твоя шантав брат и нямам никакво отношение към случая.
	Сега вече той се почувства като пълен кретен, но все пак погледна към нея. Тя беше приклекнала. Тениската му се беше вдигнала почти до колана на шортите, които описваха всички извивки на тялото й. Руна изглеждаше едновременно беззащитна и съблазнителна, като надделяваше беззащитността. И вероятно беше уплашена до смърт — да се обвърже против волята си с демон, а преди преобразяването си във варг, да се окаже прикована с верига към стената в стаята му.
	Проклятие! Той стисна очи и се опита да се успокои.
	— Слушай, и на мен това ми харесва не повече, отколкото на теб. Но съм длъжен да се върна в болницата. Ще се погрижа да ти донеса няколко пържоли или нещо друго. Към сутринта.
	Благодарение на Люк — шифтъра парамедик — той знаеше, че ако варгите не се нахранеха в облика си на звяр; без да усетят как се разкъсва плътта и се чупят костите под силните им зъби, щяха да се събудят гладни и зли. И все така жадни за вкуса на сурово месо. Неудовлетвореният звяр щеше да продължи да ръмжи и вие дори когато на разсъмване отново се превърнеше в човек.
	Руна отмести очи.
	— Не искам да ме виждаш такава.
	— Каква такава? Варг? Мислиш, че никога не съм виждал? Скъпа, та аз съм на сто години. И съм ги виждал, лекувал, чукал… Да, срещал съм варг. — Тя не отговори и Шейд, който все още се чувстваше така, сякаш беше сритал пребито куче, въздъхна: — Ще ти оставя храната пред вратата и няма да гледам. Става ли?
	— Както искаш — измърмори Руна и отново дръпна веригата. — Когато се преобразя, ще бъде неприятно.
	— Пръстенът се увеличава.
	— Ама, разбира се! Колко удобно!
	Усещайки все още гневния й поглед върху гърба си, Шейд влезе в кухнята, извади от шкафчето пакетче дъвки и се замисли какво да прави. Как щеше да каже на братята си, че вече има половинка, че Скалк е убита, а техният роден брат, когото отдавна смятаха за мъртъв, не само беше жив, но и стоеше зад новопоявилата се неотдавна група, занимаваща се с продажба на демонически органи на черния пазар. Ейд щеше да се затвори в себе си и да мълчи, а Рейт щеше да излезе извън кожата си. Реакцията им ще бъде различна, но той не се съмняваше, че и двамата щяха да бъдат съгласни в едно: за да продължи да живее той, Руна трябваше да умре.


	Кайнан стоеше в стаята за отдих на персонала и слушаше как Рейт и Ривър — паднал ангел и дяволски добър лечител — се кикотеха над разчленяването на тяло във филма на ужасите, който вървеше в момента по канала. Според мнението на Кай това не беше най-добрия начин за отпускане, но той не възнамеряваше да се оплаква — за пръв път от няколко дни Рейт не крачеше из стаята и не се зъбеше на всички. Шейд се беше обадил и той се радваше, че всичко с него е наред.
	Отмествайки очи от сандвича, който възнамеряваше да си вземе от хладилника, Кай видя на екрана решилата се да се уедини двойка. А според него, това можеше да означава само едно: в следваща секунда и двамата щяха да се окажат нарязани на парчета.
	Рейт се усмихна и погледна към Ривър.
	— Готов съм да се обзаложа, че това е едно от достойнствата на „падението“. Удоволствието на плътта.
	Бившият ангел само присви рамене.
	— Да, заради тях животът не те изсмуква напълно.
	Повдигнал вежда, Рейт кимна към екрана:
	— Я погледни! Тая женска тъкмо възнамерява да го засмуче.
	Ривър изкриви устни в усмивка. Точно тази негова усмивка караше всички жени в болницата да си мислят за това, за което горкият бивш ангел дори не се досещаше.
	— Това е най-доброто в секса.
	— Ще се наложи да ти повярвам — отзова се Рейт.
	Кайнан едва не се задави с фъстъченото масло.
	— Ти си почти на сто и се чукаш по десет пъти на ден. Нещо не го връзвам.
	Рейт забели очи към тавана.
	— Първо — десет пъти е малко, дай по-нагоре, и второ — много голяма част от жените, с които се чукам, имат прекалено остри зъби. Ако смяташ, че ще им позволя да се приближат до моя чл…
	— _Код червено_ в отделението за Бърза помощ — чу се по високоговорителя от системата за вътрешна комуникация в болницата.
	— Страхотно! — усмихна се Рейт, докато Кайнан само поклати глава. Единствено на Рейт можеше да му хареса, че някакъв звяр се беше разбушувал и рушеше всичко наоколо.
	Заклинанието върху стените на болницата предпазваше от насилие, като предизвикваше нетърпима двойна болка у този, който преднамерено се опиташе да нарани някого в рамките на сградата. Но озлобеният и изпаднал в неистовство демон можеше да нанесе доста щети на болницата, като с това да предизвика цял куп проблеми.
	Кайнан изхвърча от стаята след Рейт и Ривър. Тримата свърнаха към отделението на Бърза помощ и замряха. В центъра на стаята стоеше огромен черен вълк, обхванал главата си с лапи, и виеше. Вцепенилият се недалеч санитар притискаше с ръка кървящата рана на тила си.
	— Варгът ме нападна — каза той.
	Шифтърът не спираше да вие и да притиска главата си — явно защитното заклинание се беше задействало и той се разплащаше за грешката си.
	— Защо досега не му е сложено успокоително — извика Кай към Циска — сестрата, която се ровеше в аптечката на бюрото. В тази аптечка специално се съхраняваха препарати за подобни случаи.
	Ривър прокара ръка през златистата си коса.
	— Е, вълкът не е малък.
	— Дори е по-голям от Люк — прошепна Рейт. А Люк наистина наподобяваше на истински ходещ танк.
	Варгът най-накрая свали ноктестите си лапи. От зъбите му капеше слюнка, а очите му горяха с див пламък. По време на кариерата си в Егида на Кайнан много пъти му се беше налагало да се сражава с шифтъри, а този си беше истински трофей.
	Но не и сега, разбира се. И то благодарение на Тейла. Поне не е и в нюйоркския щаб на Егида.
	Циска затвори кутията с лекарствата и звукът накара звяра да застане нащрек. Той се хвърли напред, събаряйки столове и оборудване.
	— По дяволите! — Рейт се плъзна под варга и го сграбчи за коляното. — Давайте!
	Звярът се раздвижи. Лапата му закачи Рейт по рамото и го запрати към другия край на стаята. За миг всички, освен шифтъра застинаха. О, боже мили! Нямаше начин тази твар да удари Рейт, без да изпита двойната сила на болката върху себе си. Изглежда, варгът осъзна, че е открил целта си, защото само след секунда се озова върху семинуса и двамата се вкопчиха в дива схватка.
	Кайнан изруга, измъкна спринцовката от ръката на Циска, плъзна се по пода и заби иглата в хълбока на шифтъра. Той изрева и се извъртя бързо, но преди да успее да нападне, се срина на пода с глух звук.
	— Какво… по дяволите! — Рейт ловко скочи на крака. От носа и устата му течеше кръв и без да се замисля, той срита лежащия в безсъзнание звяр в корема. — Надявам се да нямаш бяс, куче такова!
	— Мислех, че само ти и братята ти можете да се биете един друг, без да изпитвате болка — изрече Джем, която се беше появила на прага на стаята и навиваше на пръста си кичур черно-синя коса.
	— Аха! — изръмжа Рейт — И аз също… — той се намръщи и замълча. — Усещам, че нещо не е наред.
	Кайнан не сваляше очи от варга, но с цел да не го допусне близо до Джем.
	— Циска, откъде се взе той?
	Циска замахна с червената си, подобна на камшик опашка към Хароугейт. Тя беше невидима за смъртните очи на Кайнан, но той много добре знаеше местоположението й: между двете гладки мраморни колони в далечния край на приемната.
	— Чух шум, вдигнах глава и го видях — точно в момента, в който се преобразяваше.
	Рейт клекна до звяра и сложи длан върху главата му.
	— Мамка му! — прошепна той. — Ама че работа! Познавам тази енергия. Мислите му… — И Кай не можа да повярва на очите си, когато той почти нежно погали варга между ушите.
	— Рейт? Кой е това?
	— Шейд — отвърна той. — Това е Шейд.


>	Глава 7
	Мракът го притискаше. Той се увиваше около него и съзнанието му ту се избистряше, ту отново се замъгляваше. Шейд се опита да се обърне, но нещо по-силно от мрака го удържаше. Само ако успее да отвори очи и ако види, че отново е в подземието на Роуг…
	— Шейд, старче, събуди се!
	— Ейд?
	Той се опита да отвори очи, но опитът му не се увенча с пълен успех. В малкия процеп между клепачите му стана виден Ейдолон, който развързваше ремъците, които го удържаха. Той най-после успя да различи веригите и решетките, които висяха от тъмния таван, и усети облекчение. ЦПБ. Беше успял да се добере до болницата.
	Я чакай… Защо не помнеше нищо и защо лежеше завързан? От колко време беше тук? Къде е… _Руна!_
	Вълната от паника, която го обзе, беше мигновено потушена, когато благодарение на връзката им Шейд успя да я усети. Тя беше в безопасност. Но зла. Във формата на звяр.
	— Какво се случи? — попита той и… О, по дяволите! Гърлото го болеше така, сякаш беше погълнал бодлив плъх от Ада. Цял. При това на няколко пъти. След повръщане и обратно поглъщане.
	— Ами… Изглежда, че си се обвързал.
	Едната му ръка най-накрая беше свободна и Шейд посегна към предателския пръстен около гърлото си.
	— Не смятах… — но когато Ейдолон въпросително повдигна вежда, Шейд само поклати глава. — После ще ти обясня. Защо съм вързан?
	— Вече не си. Махнах всичко.
	Ейдолон му помогна да седне и му предложи чаша вода, която Шейд отказа.
	— Възнамеряваш ли да ми обясниш? Какво се случи?
	И защо беше гол? Дори кадуцеят му го нямаше. По дяволите! Вече му се гадеше постоянно да се събужда на непознати места, без да има спомен как се е озовал там. На стола до леглото му някой беше сложил нови болнични дрехи и Шейд започна да се облича. През цялото това време Ейдолон продължаваше да мълчи.
	— Ейд? Караш ме да треперя.
	— Какво си спомняш?
	— Не много — с леко тръпнещ глас отговори Шейд. — Помня, че оковах Руна с веригата. — След което беше изминал няколко мили около пещерата, като внимателно оглеждаше наоколо за следи от демони. Но това си беше негова тайна. — Минах през Хароугейт и… това е всичко, което помня. — Той изруга. — Отдавна ли съм тук? Тя вероятно умира от глад. Трябва да й занеса храна.
	— Руна е твоята наречена? — и след внимателното кимване на Шейд, Ейдолон попита: — Тя шифтър ли е?
	— Откъде знаеш?
	Разбира се, той беше споменал, че я е оковал в нощта на пълнолунието. И вероятно му го беше подсказал, но държанието на Ейд беше странно. Той избягваше очите му и… изобщо не приличаше на себе си. Явно нещо не беше наред.
	— Миналата нощ нахлу в приемното отделение. Помниш ли?
	— Смътно. Благодаря ти, че запълваш дупките. — Той се опита да сглоби картината от образи, която изплува в съзнанието му. Ето, излиза от Хароугейт право в червеното зарево, видимо от демоните и от всички, които водеха дневен живот. А после… Всичко изчезна, като издухано от вятъра. Пред очите му имаше само един голям бял лист.
	— Защото в момента, когато си преминал зад пределите на Хароугейт, си се преобразил във варг.
	Шейд застина с пръсти върху копчето на панталона.
	— Това шега ли е? — Устните на Ейд дори не трепнаха в намек за усмивка и той шумно си пое въздух. — Ейд, стига! Ние притежаваме имунитет към ликантропията.
	— Обезателно ще ти го напомня, когато довечера ще правиш номера заради фалшив кокал от кучешка храна.
	Гърлото на Шейд пресъхна. Той не можеше нито да преглътне, нито да вдиша. Семинусите не бяха предразположени към преобразяване в когото и да било на постоянна основа. Единственият начин да стане част от друг вид, беше да се е родил от женска от същия вид. Да вземем Рейт например: пълноценен семинус, но при това и вампир. Ако Шейд се беше родил от самка на варг, то той щеше да е чистокръвен семинус, който три нощи в месеца щеше да маха с опашка за всяка порция „Педигри“. Но не и сега. Сега все още не можеше да се трансформира във вампир или във варг.
	— Шейд, кажи ми какво се случи? Къде беше последните два дни?
	Шейд седна на леглото, без да изчака да му се подкосят краката.
	— В Ада, Ейд. Бях в Ада.
	Настъпи напрегната тишина. Познатите звуци на болницата най-накрая успокоиха Шейд и Ейдолон попита:
	— Ти каза, че твоята наречена е окована с верига. Къде?
	— В моята бърлога.
	Ейд кимна. Той знаеше къде е тя.
	— Затова ли толкова бързо се преобрази? Заради разликата във времето между Централна Америка и Ню Йорк? Достатъчна ти е била само една крачка извън Хароугейт. Трансформацията е минала без всякакъв подготвителен период.
	Да, Шейд вече беше виждал шифтър по време на преобразяването му от човек в звяр и обратно. Това не беше като с махване на вълшебна пръчка: хайде, хоп и… готово. Но очевидно с него всичко се беше случило точно така. Сигурно след преобразяването си е бил едно доста ядосано кученце.
	— Нараних ли някого?
	— Няколко синини и драскотини, но нищо сериозно.
	— Братле! — В стаята се втурна Рейт и бързо го стисна в мечешките си обятия.
	— Някой тук прекалено много се притесняваше за теб — изрече Ейдолон, когато братята най-накрая се отдръпнаха един от друг.
	— А пък ти сякаш не — тупна го по рамото Рейт и поглед — накъм Шейд. — Е, големи братко, чакам обяснения. Да започнем с това: за какво, по дяволите, си мислеше, когато се обвърза?
	Шейд поклати глава. Ако съдеше по усещанията си, сякаш го бяха пребили с бейзболна бухалка.
	— Повярвай ми, че не трябва да започвам с това.
	— Къде беше? — Рейт кръстоса мускулестите си ръце и те закриха циничната фраза на гърдите му, изписана върху тениската. — Знаехме, че изпитваш болка и че по някакъв начин те бяха скрили от всички.
	— Скрили? Да, вероятно е било точно така. Аз също не те усещах. И изобщо не можех да разбера защо вие, момчета, не идвате да ме спасите.
	На Роуг, изглежда, му беше стигнал ума да наложи на замъка заклинание, за да не могат затворените в него демони да изпратят телепатичен призив за помощ. И явно заглушаваше вълните на отчаяние, по които емпатите биха могли да открият тъмницата му.
	— Рейт само дето не се преобърна в кожата си, толкова се вълнуваше. — Ейд изрече думите така, сякаш той изобщо не е бил обезпокоен, но сините кръгове под зачервените му очи показваха обратното. — Всички се тревожеха за теб и за Скалк — понижи глас той. — С нея всичко е наред, нали?
	— Не, не е. — В гърдите на Шейд всичко се сви около дупката, която се беше появила там след смъртта на сестра му. — Бърза помощ попадна в засада и двамата със Скалк бяхме похитени от упири.
	Температурата в стаята рязко се понижи. Братята му затаиха дъх.
	— Скалк? — попита Ейд с едва чут шепот.
	Шейд не можеше да го произнесе на глас. Гърлото му беше пресъхнало.
	— О, по дяволите! — изхриптя Рейт.
	Ейдолон не каза нищо; само затвори очи и сведе глава. Молеше се по традицията на своите роднини — юдициуси. Молеше се за справедлив съд над душата й и благополучното й завръщане на земята в друго тяло.
	Шейд, чиито религиозни убеждения не бяха толкова силни като тези на Ейдолон, не знаеше какво да мисли относно състояние на душата й. Както много други демони, смърт ни и вампири, Рейт не се замисли за молитви, а започна да ругае като скоропоговорка на всички човешки и демонски езици, които знаеше.
	— Шейд, ще убия копелето, което го е направило. Кълна се, че ще изложа главата му, за да я виждат всички.
	Яростта на Рейт се разгаряше и от езика му се сипеха все по-цветущи и по-грозни думи. Той сякаш се състоеше само от два бутона: „Не ми пука!“ и „Ей сега ще убия някого!“, а силните му емоции натискаха ту единия, ту другия.
	В главата на Шейд се завъртяха думите, произнесени от стържещия глас на Роуг, че целта му е била не Скалк, а Рейт.
	— Първо трябва да го открием.
	Той по навик се потупа по горния джоб на дрехата в търсене на неизменното пакетче с дъвки.
	— Разказвай подробно — настоя Рейт и Шейд се стегна в очакване на реакцията им.
	— Събудих се в подземие. С Руна до мен.
	Рейт се намръщи:
	— Руна? Момичето, с което се чукаше преди година?
	— Ха-ха. Тя повече не е момиче. И дори не е човек. Обвързах се с нея.
	— Как? Защо?
	Сега следваше унизителната част.
	— Принудиха ни. Този, който знаеше за проклятието. И който иска страданията ни.
	Той отново потупа джоба си. Когато намери време, ще каже да поставят в коридора автомат за дъвки.
	— Вампир, нали? — попита Рейт.
	В думите му имаше логика с оглед на дългата история на враждата между кръвопийци и семинуси, и то благодарение на ненаситното им татенце. Вампирите бяха сметнали действията му за най-отвратителните сред всички възможни оскърбления и Шейд нямаше как да не се съгласи с тях. Колко болно копеле трябва да си, за да изнасилиш жена, докато тя се намира в състояние на преход от смъртен живот към вампирско съществувание? Да я забремениш, а после да използваш дара си — същия, който притежаваше и Шейд, и да поддържаш тялото й в тази фаза, за да може плодът да се развие и да види бял свят? Като при това той неведнъж беше насилвал жената, превръщайки живота й в Ад: не съвсем смъртна, но и не съвсем вампир.
	Нямаше нищо за учудване, че жената се беше побъркала, и че за всичко се трябваше да се разплаща Рейт. В края на краищата вампирите бяха връчили сметката на баща им, когато го бяха заловили.
	— Искаше ми се копелето да беше вампир. — Шейд разсеяно забеляза, че ръката му все още беше върху гърдите, които пръстите му сега галеха, а не потупваха в търсене на пакетчето с дъвки. Черната дупка, оставена след смъртта на Скалк, болеше, а разговорите само усилваха страданието му. — Беше Роуг.
	Рейт се намръщи и размаха ръка пред лицето на Шейд.
	— Ейд? Направи ли му сканиране на мозъка? Да не си е ударил главата?
	Шейд отблъсна ръката му.
	— Роуг е жив. И сега е още по-безумен от преди. Точно той стои зад всички тези операции на черния пазар през последните няколко години.
	Ейдолон сякаш се вкамени и върху лицето му застина изражение на обърканост. На Рейт му бяха нужни няколко секунди, за да осмисли казаното, но когато го направи… по дяволите! Шейд никога не беше виждал брат си толкова бледен.
	— Шейд, това не е смешно — изръмжа той. — Изобщо. Не е. Смешно.
	— Да ме виждаш да се смея? — Шейд вдиша дълбоко в опит да се концентрира. Не трябваше да се срива точно сега. Рейт по принцип си беше неуравновесена личност, но в подобна ситуация беше страшно дори да си представи как можеше да реагира той. — Роуг е оживял. Не зная как. Но е жестоко обезобразен — кожата му е сякаш като пушено месо, няма нос, почти половината му пръсти липсват…
	Ейдолон — винаги толкова разсъдителен — поклати глава:
	— Ние усетихме смъртта му. Ако беше оживял, щяхме да знаем.
	— Смъртта му е прекъснала връзката ни — обясни Шейд. — След възкръсването му тя така и не се е възстановила.
	— Как е възкръснал? Благодарение на кого?
	Рейт бутна ръце в джобовете на дънките си и Шейд раз бра, че брат му се опитва да се успокои, като гали острието на едно от скритите си тайни оръжия. Той никога не оставаше невъоръжен: нито по време на сън, нито по време на секс… дори и между безопасните стени на болницата. И вероятно към тялото му имаше прикрепен не само един кинжал.
	— Солис. Тя беше там с Роуг. Изобщо не се съмнявам, че точно тя му е снасяла информация за нас.
	Шейд стисна ръце в юмруци, когато си спомни как тя коленичи пред него в подземието и започна да го изтезава с устни.
	— _Солис_? — устните на Рейт се извиха в хищна усмивка. — Явно ще попадне в списъка за съкращение на щата на болничния персонал. Но преди това собственоръчно ще я накълцам парченце по парченце.
	Ейдолон не можеше да си намери място. Той ту скърцаше със зъби, ту опипваше стетоскопа си.
	— Нещо не се връзва. Да, Роуг беше леко побъркан, но защо ще иска да ти навреди? И защо и на Скалк?
	— Той уби Скалк, за да измъчва мен. Колкото до останалото… Той мисли, че пожарът в „Бриймстоун“ тежи на нашата съвест. И иска да си отмъсти.
	Очите на Рейт станаха огромни, докато Ейд само поклати глава.
	— Егида носи вината за това.
	— Зная, но той е убеден, че ние сме искали смъртта му.
	— Е, сега искам ужасно силно точно това — изръмжа Рейт.
	— Няма да споря с теб по този въпрос.
	Шейд погледна към Ейдолон така, сякаш го предизвикваше: „Давай, опитай се да не се съгласиш!“, но по-големият му брат само кимна.
	Рейт започна да описва кръгове по обсидиановия под, като толкова силно натъртваше на пети, че Шейд очакваше във всяка следваща секунда изпод тях да започнат да хвърчат искри.
	— Ти каза, че Роуг ви е накарал да се обвържете?
	— Да, като създаде илюзията, че всичко е насън.
	Ейд изруга.
	— Той наистина се е побъркал. Защото знае, че ако се обвържеш с жена, непременно ще се влюбиш в нея.
	— И проклятието ще започне да работи. — Рейт се обърна. — Това лесно може да се оправи. Ние ще убием Руна и…
	В стаята се разнесе глухо ръмжене. Символите по стените започнаха да пулсират и Шейд разбра, че и звукът, и агресията произлизаха от него.
	— Шейд, успокой се! — каза Ейд. — Ти много добре знаеш, че той е прав.
	Да, Шейд го разбираше. Но обостреният у него инстинкт на собственик и желанието да защити половинката си, просто го изгаряха отвътре.
	— Аз ще го направя — твърдо и безапелационно заяви Рейт. — Къде е тя?
	Шейд толкова рязко се нахвърли върху брат си, че дори не забеляза как преодоля разстоянието, което ги разделяше.
	— Ако я докоснеш, ще те смачкам като боклук!
	Рейт вдигна ръка и се усмихна, проблясвайки със зъби:
	— Ето, виждаш ли? Точно заради това никога и за нищо на света няма да обвържа живота си с жена. От това се затъпява — и той изразително погледна към Ейдолон, преди да продължи. — Или се превръщаш в мъж под чехъл.
	Дори извън кожата си от гняв, Шейд нямаше как да не се съгласи с него. Не че обвързването не беше от полза за Ейдолон. Тейла му беше помогнала да не изгуби разсъдъка си, но го сплиташе на плитка, както си иска. Само трябваше да размаха пред него едно от малките си пръстчета и той веднага приключваше с това, с което се занимаваше в момента.
	Какво ти, направо свършваше!
	— Шейд — тихо изрече Ейдолон. — Ще ти бъде ли по-лесно, ако го направи Тейла? Например тази вечер, когато Руна се преобрази?
	— Не! — Шейд отскочи от Рейт, зарови пръсти в косата си и стисна така, сякаш болката можеше да му помогне да мисли по-ясно. — Нищо няма да го направи по-лесно. Мислиш ли, че ще ми бъде приятно като зная, че Рейт едва ли не получава оргазъм, докато я убива? Или че Тейла я пребива до смърт?
	Ейд кимна, разбрал в какво се състои проблемът му.
	— Мога да го направя и аз. Първо ще й сложа успокоително. Тя няма да усети нищо.
	Ужасът присви вътрешностите на Шейд и той отпусна ръце. Явно беше на границата на нервен срив.
	— Това не ти подхожда — да предлагаш да убиеш някого.
	Макар че това беше логично решение, а Ейд харесваше всичко логично.
	— По-добре да изгубим нея, отколкото теб — погледът на брат му стана пронизителен. — Шейд, няма да рискувам живота ти. И няма да допусна проклятието ти да се задейства. И без това ще трябва да се занимаваме и с преобразяването ти в шифтър, и с приближаващия ти _с’генезис_.
	_С’генезисът,_ прераждането, което дори сега не му даваше покой. Шейд усещаше пулсиране в гърлото си около пръстена със символи, които се появяваха след обвързването. В такт с тази пулсация потръпваше и членът му и Шейд осъзнаваше, че съвсем скоро това щеше да стане напълно нетърпимо, ако не успееше да се върне при Руна.
	— Никой няма да я докосва дори с пръст, докато не премина прераждането — изръмжа той. — С моята наречена този процес ще премине по-леко, а колкото до усложнението във вид на ликантропия…
	Ама че кошмар! Ако прераждането се случеше по време на пълнолуние, изобщо не можеше да си представи какъв ужас щеше да всее у жените, които нападаше, в търсене на секс.
	Ейдолон въздъхна.
	— Съгласен съм, че в думите ти има смисъл, но все пак рискуваш.
	— В близко бъдеще не планирам да се влюбвам. Тя ме кара да излизам от кожата си, така че още имам време.
	— Това не ми харесва — изропта Рейт.
	Шейд изсумтя:
	— Просто ти е нужен повод, за да я убиеш.
	Рейт не го отрече.
	— Между другото, как успя да те зарази?
	Той потръпна, сякаш тялото му си спомни колко зле се чувстваше, когато умоляваше Руна да му причини болка.
	— Тя се преобрази, за да ме ухапе. — Той се намръщи. — Тя може да го прави по желание. И няма нужда да чака до пълнолуние.
	Ейдолон трепна:
	— Но как е възможно?
	— И тя не знае.
	— Шейд, това намирисва. Ликантропията е заболяване на смъртните. Ние не можем да се заразим с нея. Кой знае какво ще направи тя с твоя организъм. А ако се случи по пълнолуние, когато имаш нужда от секс? Ти може да разкъсаш партньорката си на части.
	— Аз ще бъда с Руна.
	— За известно време.
	Шейд стисна юмруци и смени темата.
	— Може би си струва да й направим няколко теста? Ще я помоля.
	Така имаше шанс да успеят да разберат и защо върху ръката й не се появяваха брачните символи. За което той не спомена пред братята си.
	— Страхотна мисъл.
	Рейт взе скалпел от най-близкия поднос и прокара пръст по него, за да провери острието му.
	— Двамата се държите така, сякаш тя ще оживее достатъчно дълго, за да дочака резултатите от тези анализи. Забравихте ли, че трябва да умре? И колкото по-рано, толкова по-добре?
	Косъмчетата по тила на Шейд настръхнаха.
	— Май прекалено страстно желаеш да я видиш мъртва, братле.
	Ейдолон застана помежду им.
	— Трябва да се видя с Руна. Ако тя е способна да се преобразява по желание, вероятно в кръвта й има някакви особени антитела. А ако разбера какво я прави толкова уникална…
	— Ще можеш да разработиш лекарство за мен — измърмори Шейд.
	— Точно така.
	Шейд се опита да не показва вълната на облекчение, която го обля. Той се опита да си повярва, че усеща тази радост заради възможността да се излекува, а не защото Руна беше получила отсрочка.
	Въпреки че успокоението му не трая дълго. В корема му пламна мъчителна и всепоглъщаща болка, а в кожата му сякаш се забиха милиони малки иглички.
	— Шейд? — Гласът на Рейт вибрираше от тревога. — Какво става?
	Шейд чу как скалпелът падна на пода. Обгърнаха го два чифта ръце, които го задържаха прав между надеждните тела на братята му.
	— Всичко е наред — въздъхна той. — Това е Руна. Усетих как се трансформира обратно. Предполагам, че това е болката от самото преобразяване. — По гърба му се плъзна тръпка. Шейд се зарадва, че по време на собствената си трансформация не е бил на себе си. — И е гладна.
	Но напрежението в слабините му показваше, че тя искаше не само да яде.
	Ад и Преизподня!
	— Иди при нея — изрече Ейд с тон, който не остави у Шейд никакви съмнения: той много добре знаеше какво се случва с брат му. — И по-късно я доведи тук.
	Шейд вдиша конвулсивно.
	— Трябва да се оправим с Роуг. Той иска да се добере някак до нас. Вероятно тук, в ЦПБ, разполага под ръка и с други шпиони. Освен всичко Руна уби неговата наречена и сега той ще започне да преследва и нея.
	— Аз все още не мога да повярвам, че е останал жив. — Ейд взе болничния картон на Шейд. — Знаеш ли къде те е държал?
	— В някакъв замък. Предполагам, че в Ирландия.
	Рейт се озъби.
	— Ще го открия. Кълна се, че ще го убия.
	Шейд кимна. Ако изобщо някой можеше да проследи Роуг, то това беше само Рейт. Работата му в ЦПБ се състоеше в издирването и откриването на редки книги, артефакти, заклинания и др.; т.е. всичко, което можеше да влезе в употреба при лечението на демоните. Мъжът имаше опит, нюх и целеустременост. И когато искаше нещо, винаги го постигаше.
	— Братле, бъди нащрек. Роуг винаги ти е имал зъб.
	А междувременно на члена на Шейд му стана до болка тясно в болничната униформа. Трябваше да се върне при Руна.
	— Направо ме ласкаеш — сухо отговори Рейт. — Но той ще умре на всяка цена.
	С тих звук вратата се отвори и в стаята влезе Циска.
	— Доктор Ейдолон? В отделението на Бърза помощ има пациент със сериозна травма. Джем помоли да дойдете.
	— Разбрах. — На минаване покрай Шейд, той го тупна по рамото. — Върви при Руна. Когато я доведеш тук, ще изясним всичко.
	Ейд излезе в коридора, но преди Циска да го последва, Шейд я спря.
	— Имаш ли минутка?
	— За теб ли? — измърка тя, като хвърляше съблазнителни погледи ту на него, ту на Рейт. — Разбира се. Да не би да ни очаква вечеринка?
	Рейт присви рамене — движението му изглеждаше безгрижно, но той видимо беше разтърсен от всичките тези новини.
	— Аз съм само „за“.
	Рейт винаги е бил „за“, ако в секса не вземаха участие смъртни или вампири. А с оглед на това, че медсестрата беше демон сора, която и Шейд, и Рейт регулярно чукаха, не трябваше да бъдеш чак толкова умен, за да предвидиш съгласието й.
	— Ела тук — повика я Шейд, преди да насочи пръст към брат си с думите: — А ти стой там.
	Циска се приближи, притисна гърди към тялото му и започна да се отърква, което друг път предизвикваше у него вълна на възбуда. Но не и този път.
	— А той само ще гледа ли?
	— Докосни ме — заповяда й Шейд.
	Усмихната, тя се протегна и обви пръсти около члена му. Няколко секунди той остана твърд и в гърдите на Шейд пламна надежда. Може би все още не се беше обвързал докрай с Руна? Може би… Циска започна да го гали и той се сви, като спукан балон.
	По дяволите!
	Шейд се отдръпна. Желанието му за секс не беше изчезнало, но изглежда пенисът му беше привързан към Руна като с въженце. Трябваше само да си спомни за наречената си, когато членът му се втвърди отново и го накара да пламне от страст.
	Може знаците му да не бяха върху Руна, но той беше свързан с нея завинаги. Сега тя искаше секс и ако съдеше по това как го обгърна вълната от адреналин, тя го искаше толкова силно, както никога преди.
	Проклето да е всичко! Тя се беше впила в него с мъртва хватка и беше въпрос само на време кога ще го обезкърви.
	— Кай, приятелю, имаш ли нещо против да навестиш Рейт? — каза Ейдолон, щом се появи в отделението за Бърза помощ.
	Кайнан и Джем тъкмо се опитваха да помогнат на демон на ужаса — гладко и подобно на котка същество със счупен крак. Смяната на Джем беше започнала току-що. Двамата все още не бяха обсъдили бързото бягство на Кайнан от стаята за почивка вчера и въздухът между им искреше от напрежение.
	— А какво се е случило с него? — попита Кайнан и захвърли окървавения бинт в легенчето.
	— Нали помниш, че ти разказвах за нашия починал брат?
	Кай кимна.
	— Роуг.
	— Той е жив.
	— Какво? — попита Джем и се разсея от пакета с физиологичен разтвор, който включваше към системата. — Не може да бъде.
	В очите на Ейдолон избухна ярост, която бързо се замени от вледеняващо спокойствие.
	— Самият аз едва го вярвам. — Той пъхна пръсти в хирургическите ръкавици и ги опъна. От мъжа просто лъхаше на професионализъм, което, както знаеше Кай, не беше реакция на стреса. — Шейд каза, че именно Роуг се занимава с кражбите на органи за черния пазар, заради които е препълнено отделението на Бърза помощ и моргата. Той е заловил Шейд, накарал го е да се обвърже с варг и е… убил Скалк.
	— Боже! — измърмори Кайнан.
	Той наблюдаваше как Ейдолон се отнасяше с болния — така, сякаш не се беше случило нищо сериозно. Но в очите му проблясваха малки червени искрици — признак за едва сдържания му гняв.
	— Не зная какво ще направи Рейт, когато осъзнае напълно мащабите на случилото се. И ще ти бъда благодарен, ако ми помогнеш да го наглеждам.
	Страхотно! С неговия шибан късмет да получи работа на бавачка!
	— Няма проблем.
	Кайнан свали ръкавиците си и погледна към часовника. Шест часа. След шест часа смяната му щеше да свърши, а след седем вече щеше да бъде пиян до козирката. Защо сега това му се стори толкова далечно?
	Той искаше да се напие още вчера; след разговора си с Джем вечерта. Но в щабквартирата на Егида имаше инцидент — една от новите пазителки се беше сринала психически след първата си битка. Тейла можеше да реши всеки проблем, но да общува с хората по време на личностна криза не беше в характера й — тя беше прекалено безкомпромисна. Освен това, изпадналата в криза травмирана пазителка имаше нужда от медицинска помощ. Затова Кай беше встъпил в ролята си и на лекар, и на психолог. Той се върна късно в ергенската си бърлога, в която се беше нанесъл сред разрива с жена си, и моментално заспа от изтощение, а не вследствие на алкохолните пари. Тейла му беше предложила да пренощува в щабквартирата на дивана; в дома, където живееха почти двайсетина пазители, но той нямаше как да остане там, където някога беше толкова щастлив с Лори.
	_Щастлив_? Ама че смешно! Той дори не знаеше, че Лори му изневерява, докато не я хвана в крачка. И сега изпитваше съмнения в истинността на отношенията им още от самото начало; още от първото му военно назначение. Тя е можела да се чука с всичко живо, което мърда, докато той през това време е рискувал задника си в пустините и джунглите.
	— Оставих го в стаята на Шейд — каза Ейдолон. — Благодаря ти, старче. Длъжник съм ти.
	— Така си е.
	След минута Кайнан беше пред вратата на стаята. Той тъкмо протегна ръка към дръжка, когато тя се отвори и от стаята излезе тайнствено усмихнатата Циска. Загадката беше решена в момента, в който Кай влезе вътре и видя Рейт да вдига ципа на дънките си.
	Семинусът обърна очи към тавана.
	— Ейдолон ли те изпрати?
	— Аха.
	Кай затвори вратата.
	— Нямам нужда от бавачка, така че се разкарай.
	Без да му обръща внимание, Кай се отпусна в креслото.
	— Къде е Шейд?
	— Най-вероятно вече чука жена си.
	Да, тази новина се беше разнесла из болницата подобно на горски пожар. Кай нямаше представа защо всички придаваха такова значение на това събитие, но след като Ейдолон също беше развълнуван, значи, новина беше наистина лоша.
	— Всичко ще отмине, Рейт. И ще бъде наред.
	— Не ми пука! Все ми е тая.
	— Само че не е така. Изобщо не ти е все едно.
	Рейт изсумтя.
	— Смъртен, на мен не ми пука за никого — заби той пръст в гърдите му, преди да се наведе към него и да изръмжи в ухото му: — За точната цена мога да продам дори собствените си братя. Разбери го с оскъдния си мозък.
	И с тези думи Рейт излезе от стаята. След малко Кай го чу да вика в коридора:
	— Ей, жено! Бързо тук!
	Той се втренчи в затворената врата. Въпреки че Рейт не напираше да влезе в битка или да изсмуче до сухо някой несретник, той определено използваше секса, когато беше разстроен. Като заместител на насилието или наркотиците.
	Ала когато сексът изгубеше привлекателността си, Рейт щеше да тръгне по един от тези два пътя. И след това щеше да настъпи Страшният съд.


	Рейт изчака току-що изчуканата от него лаборантка да затвори вратата на килера. По дяволите, ама че грозотия беше изчукал! Издадена напред долна челюст, невероятно дълги зъби и кожа, покрита тук-там с козина… Определено не беше най-привлекателната сред бродещите демони, които неведнъж беше използвал за секс.
	Когато тя си тръгна, Рейт се свлече по стената, седна на пода и зарови лице в ръцете си.
	Шибаният Кайнан! От къде на къде беше решил, че на Рейт му пукаше за нещо?
	_Да, за точната цена той щеше да продаде дори собствените си братя._
	Думите отново прозвучаха в главата му. Горчива истина, но той действително беше продал брат си. Беше предал своята плът и кръв.
	И това му беше доставило нереално удоволствие.
	Преди три години, докато ловуваше по улиците на Ню Йорк с местните главорези — повече от интерес към спорта, отколкото като необходимост от храна — Рейт се беше сблъскал с пазител от Егида, който съвсем обяснимо се беше опитал да го очисти. Според Рейт младежът не беше лош боец, но все още не се беше родил този — нито на земята, нито в света на демоните — който би могъл да го победи в ръкопашен бой. Затова, след няколко секунди неравна битка пазителят лежеше на асфалта, а той притискаше върха на кинжала си към гърлото му.
	Рейт се изкушаваше да убие мъжа; да впие зъби във врата му и да го изсмуче до последната капка кръв. Но вместо това му подхвърли примамка. И то не каква да е. Той буквално му нарисува точната схема, по която да открие Роуг.
	Роуг, който беше невероятно жесток, чиято вменяемост висеше на косъм от момента на прераждането му. Рейт се беше уговорил с братята си, че нито един от тях няма да води такъв живот. Разбира се, каквото и каша да забъркаше Роуг, Ейдолон винаги трябваше да стигне до дъното на нещата, преди да предприеме нещо.
	Разследванията обикновено вървяха много бавно и най-накрая, когато откри изнасилената до смърт от Роуг жена, Рейт реши да действа.
	Той собственоръчно би убил брат си, но Ейдолон веднага щеше да се досети. Разбира се, Рейт беше далеч от мисълта, че Егида ще успее да очисти пълния с демони бар, който толкова обичаше да посещава Роуг. И нямаше да има никакво значение, ако при цялата тази неразбория загинеха няколко демони или вампири. Но както разбра току-що, този, който би трябвало да е загинал там, беше оцелял като по чудо.
	Изглежда, че заради него Роуг беше измъчвал Шейд и едва не го беше убил. Но без да се замисли, беше убил Скалк; една от малкото жени в ЦПБ, която Рейт не беше изчукал нито веднъж. И не защото Шейд би го разкъсал на парчета. А просто защото я обичаше като брат.
	Сега тя беше мъртва и Шейд страдаше. И то заради него.
	— Шейд, толкова съжалявам — прошепна той.
	После опря глава на стената, затвори очи и се опита да реши какво да прави по-нататък — дали да се самозабрави чрез наркотичен сън, или да се потопи в някоя кървава схватка. Сексът не помагаше. Рейт можеше да изчука женския персонал на болницата, но това нямаше да му помогне.
	След малко стисна юмрук и го заби в стената. Болката му донесе кратковременно облекчение, но дяволите да го вземат, дори цял живот му нямаше да стигне да оправи нещата. До прераждането му оставаше около година, след което наистина щеше да спре да му пука за нещо и някого.
	Но сега го болеше сърцето. А той винаги беше понасял болката лошо, освен ако не си я причиняваше сам.


	— Все едно се намирам в шибан комикс — изръмжа Роуг. — Обкръжен съм от идиоти.
	Дрекавакът стоеше пред него на колене, свел глава. Беше изминало едно денонощие от бягството на Шейд, а наоколо цареше бъркотия. Няколко от упирите бяха изчезнали, Шериен и досега не се беше върнала от „Вечност“ — което не беше нещо чак толкова необичайно, но все пак го дразнеше.
	— И след като падащите камъни повредиха вратата на тъмницата, избягаха още двама затворници — доложи дрекавакът.
	Обезобразената ръка на Роуг се сви в юмрук. На него не му пукаше за другите затворници. Онова, което действително го изкарваше извън релси, беше, че Шейд и онази кучка варг, се бяха измъкнали на свобода.
	Гневът го поглъщаше и предизвикваше болезнени тръпки по набръчканата му кожа. Рейт ще заплати за това, че беше разрушил живота му; за това, че го беше превърнал в изгоряла обвивка.
	Защото Роуг не се съмняваше във вината му. Онази нощ в „Бриймстоун“ отново и отново се завърташе в съзнанието му като запис от музикална уредба, на която работеха само бутоните „Пусни“ и „Превърти“. Той чукаше двойка феи в задната част на клуба, когато в заведението нахлуха пазителите на Егида. Роуг забеляза, че един от тях — млад мъж с ирокез — явно се оглеждаше за точно определен демон. И когато погледите им се срещнаха, в очите му проблесна разпознаването.
	Роуг разбра, че целта им беше той, и затова, без да се бави, прибягна към дара си. Той проникна в мислите на пазителя и видя спомените му — Рейт, който описваше Роуг и му даваше адреса на „Бриймстоун“. Най-малкият му брат беше подсладил горчивото хапче с думите, че ще заплати за доказателствата за смъртта му.
	Благодарение на това че Роуг беше преминал през своя _с’генезис_, той бързо успя да се превърне в невероятно по размер чудовище и да разкъса пазителя на две. Когато клубът беше обхванат от пожара, единственото, което спаси Роуг тогава, беше фактът, че демонът, в който се беше преобразил, притежаваше имунитет към огъня. Ала преобразяването му в демон от друг вид не му даваше всички преимущества на новата форма. За щастие, Роуг имаше останали достатъчно сили, за да не се превърне в шепа пепел. И ако Солис не се беше появила веднага след заминаването на пазителите, той щеше да умре.
	Роуг винаги беше презирал Рейт. Подлудяваше го и начинът, по който се отнасяха към него Шейд и Ейдолон. Но от онзи ден в „Бриймстоун“ той започна да жадува за мъченията на Рейт с такава сила, каквато дотогава никога не беше изпитвал. А след това, когато Роуг се насладеше на страданията му, Рейт щеше да умре. Но не преди да стане донор на кожа и органи. Рейт щеше да му възмезди всичко онова, което му беше отнел.
	Вниманието на Роуг беше привлечено от суматохата в края на коридора и щом погледна натам, сърцето му — или поне онова, което беше останало от него — буквално спря.
	— Господарю мой — каза найтлишът, — намерихме я до Хароугейт…
	Демонът държеше в ръцете си мъртвото тяло на Шериен.
	Роуг в пълно мълчание гледаше как я полагат на пода в краката му.
	Накуцвайки, напред излезе ранен даркетот.
	— Ние преследвахме вашия брат и неговата жена. Те ни нападнаха…
	— Кой уби Шериен? — изхриптя Роуг. — _Кой!_
	— Наречената на вашия брат, господарю мой.
	Гневът премина по тялото му като вълна, която разтресе костите, разтегна сухожилията му и накара грубата му кожа да се напука до кръв.
	— Доведете ми некромант.
	Даркетотът просъска:
	— Но, господарю…
	— Действайте! — изръмжа Роуг. — Веднага! — Той щеше да си върне любимата. И по дяволите, последствията. — И внедрете в болницата нов шпионин.
	— Да, господарю.
	— Аз ще се добера до Рейт — закле се той. — И ще разруша живота на братята си. Но първо ще набуча на кол главата на онази кучка!
	Роуг се свлече на колене до Шериен, разтърсван от силни тръпки, и я взе на ръце. Слава на Великия Сатана! Тя беше умряла до Хароугейт, където демоническата енергия я беше спасила от разлагането.
	Той се молеше некромантът да побърза. Шериен трябваше да се възкреси, докато тялото й все още не беше започнало да се разлага, а времето не чакаше.
	— Не се страхувай, любов моя — целуна я леко той, зарадван, че тя не може да почувства колко сухи и твърди бяха устните му. — Съвсем скоро аз ще нося кожата на Рейт, а по твоите вени ще тече кръвта на Руна.
	Роуг се усмихна. Каква ирония само: кръвта на тази, която беше убила Шериен, щеше да я върне към живот.


>	Глава 8
	Руна лежеше на пода в пещерата на Шейд. Тялото я болеше, както ставаше винаги сред преобразяването, а коремът й се присвиваше от глад. Освен това беше възбудена до болка — страничен ефект от трансформацията от животно в човек по време на пълнолуние. Обикновено тя пребиваваше в това състояние не повече от час, докато бушуващите хормони на животното в човешкото й тяло не се успокояха. Но сега беше по-сложно, защото Руна се беше събудила гола върху покривало, пропито с аромата на Шейд.
	И без това се чувстваше гадно, че той я възбуждаше, когато е до нея, а сега вече го умееше и от разстояние.
	Желанието, което гърчеше вътрешностите й, я караше да стиска бедра и да скърца със зъби. Руна ненавиждаше тази фаза от преобразяването, когато волята й я нямаше никаква. Жестоки и яростни пориви я връхлитаха като ураган и вероятно беше добре, че Шейд все още го нямаше, защото тя знаеше, че щеше да му се нахвърли още от вратата.
	С настояване за секс.
	А между другото, къде беше този шибан демон? Коремът й се обади, а устата й се напълни със слюнка. Защо не й беше донесъл храна, както беше обещал? Дали не му се беше случило нещо? Руна седна и веднага усети как се натегна веригата, с която беше окована за глезена.
	Тя беше толкова уморена, че през цялото време я държаха вързана за верига. От едно подземие в друго. И тъй като все още не успяваше да се справи с възбудата си, започна да оглежда камшиците, кожените пръчки и бичовете, които украсяваха стените. Маски, запушалки за уста, белезници. Отвратително. Неприятно. И все пак… Интересно, какво ли щеше да е усещането да се отдаде на милостта на Шейд; да усети силните му, умели ръце и да разбере как използваше той целия този арсенал, който можеше да доставя и болка, и удоволствие.
	Той винаги се беше сдържал с нея… И сега, когато видя тази пещера, се убеди, че е така.
	_Аз невинаги съм бил нежен, нали?_
	Да, сигурно не е бил. Той й разрешаваше да го докосва само по време на секс. Шейд доминираше в леглото и дълбоко в душата си на Руна й харесваше да се подчинява. В такива моменти тя можеше да се отпусне. И без това й стигаха преживяванията за болния й брат и надвисналата заплаха от затваряне на кафенето. Да поеме върху себе си отговорност за още нещо тя просто нямаше сили.
	Затова й беше добре, когато Шейд я водеше на вечеря в апартамента си и няколкочасов секс, а после я изпращаше до дома й. Или се срещаха в някоя хотелска стая, където той бързо и напористо я чукаше, а после си тръгваше… Всъщност, това я устройваше.
	Дори и сега „бързо и напористо“ звучеше примамливо. Трябваше просто да помисли за това и гърдите й завибрираха от едва съдържано ръмжене, а между краката си усети влага. Самката искаше съвкупление; да се подчини на силния мъжки, но само след възбуждаща и груба битка.
	Руна никога не би повярвала, че може да си мечтае за секс с някого, когото ненавижда. Но може би тъкмо тази ненавист ще опрости всичко? Това беше просто секс, нали? Никаква привързаност или влюбеност.
	Просто. Секс.
	Само че… дали щеше да успее да остави отношенията им на това ниво, когато двамата вече бяха обвързани? Защото ако съдеше по думите на Шейд, то това… беше завинаги. Може би учените от Подразделение Хикс щяха да могат да разрешат този проблем? Ако ли не, какво пък. Щеше да се наложи да обсъдят много, защото нямаше как да прекараш с един човек десетилетия, или дори век, ако го ненавиждаш.
	Тя тръсна глава, отказвайки да повярва, че обвързването беше завинаги. Трябваше да има някакъв начин да се разруши тази връзка и Руна беше готова да направи за това всичко, което зависеше от нея.
	_Къде беше той_?
	Шумът от стъпки отекна с вибрация във все още чувствителните й след преобразяването уши. Да. Сърцето й се разтуптя, когато се изправи и се загърна с покривалото, за да се прикрие. Тя се беше съблякла вчера, преди да се превърне в звяр, за което сега съжаляваше.
	Когато Шейд се появи иззад ъгъла, тя все още не можеше да разбере дали изпитва облекчение. Той застана в рамката на вратата, докосвайки с широките си рамене каменния проход. Мускулестите му гърди се повдигаха при всяко негово дълбоко вдишване и до Руна долетя смесеният аромат на възбуда и гняв.
	По тялото й пробяга тръпка. Неконтролируема тръпка.
	— _Проклета да си_ — процеди той. — Бъди проклета за това, че ме караш да изгарям от желание. По теб.
	Той беше облечен с лекарската си униформа и само един поглед към него й беше достатъчен, за да се накъса дишането й. В ръцете си Шейд държеше някакъв пакет от заведение за бързо хранене. Очите му пламтяха и сякаш я изгаряха. Без да каже нищо повече, той пусна храната на пода и се приближи.
	Тя въздъхна името му, ненавиждайки се, че не може да се сдържи. Не и сега, когато просто изнемогваше от страст. Затова притвори очи в очакване на целувка, но Шейд я обърна и я притисна с лице към стената. Възбуденият му член се притисна през тънкия плат към дупето й и Руна, безсилна да се овладее, се отърка о него като разгонена котка.
	— Мразя, когато го правиш — прошепна тя.
	Шейд я обхвана през кръста и се притисна към нея.
	— Какво по-точно?
	И той грубо разтвори краката й.
	— Караш ме да забравя колко си ми противен.
	— Добре дошла в моя свят — и Шейд, притиснал длани към стената от двете й страни, надвисна над нея. — И аз не го искам, но съм тук.
	Тя си помисли, че той ще я вземе тук, до стената, но Шейд не се движеше, показвайки на примитивно, животинско ниво кой беше доминантният. Обикновено самците бяха по-едри и по-силни и можеха да постъпят със самката така, както им се иска.
	Руна затрепери в очакване. Шейд издърпа покривалото, с което тя безпомощно прикриваше гърдите си, хвана я за хълбока и рязко я обърна с лице към себе си. Възбуденият му член — голям и твърд — се притисна в корема й.
	— Докосни ме! — с едната си ръка той се впи по-силно в бедрото й, а с другата я хвана за косата. — Давай! — и Шейд се изви към нея с настоятелна демонстрация на сериозността на желанието му.
	О, да! Тя го искаше. И жадуваше да го докосне. Но звярът в нея отчаяно желаеше много повече, отколкото просто един приятен оргазъм. Той жадуваше за дива и необуздана игра на границата на риска.
	При тези мисли Руна се овлажни още повече.
	Тя игриво му се противопостави и в желанието си да добави малко агресия, предизвикателно го захапа за ключицата. Това накара Шейд шумно да си поеме въздух.
	— Накарай ме!
	Той застина от изненада.
	— Какво каза?
	Тя смело го погледна в очите.
	— Казах — накарай ме!
	Той изглеждаше толкова объркан, че Руна едва не се разсмя. За малко. Защото за част от секундата изненадата му се превърна в ярост. Ръката, която досега я държеше за косата, се впи в китката й. Тя изръмжа и опита да се измъкне, но Шейд беше непреклонен. Той напъха ръката й под колана на панталона си и я принуди да обвие пръсти около члена му.
	— А сега — изхриптя той — ме погали.
	Двамата все още се гледаха в очите. Предизвикателството, което светеше в погледа на Шейд, караше хищника в Руна да настръхне. А порасналата през последните единадесет месеца жена реши, че не харесва да я командват. Беше дошло време да покаже на този мъж, че няма никакво намерение да му се подчинява.
	С усмивка, Руна обви пръсти около пулсиращия му член и усети кръвта, която се движеше по вените му подобно на океански прилив. Върхът му се подаваше между пръстите, които тя беше свила около него. Толкова приятно… Руна изчака да види триумфалния блясък в очите му, преди изненадващо да го блъсне с всичка сила. Шейд се олюля и тя се приготви, готова да отскочи всеки момент.
	— Ах, ти…
	Тя заби рамо в корема му, като вложи в удара цялата тежест на тялото си. Шейд изхриптя и падна върху леглото много по-грациозно, отколкото на нея й се искаше.
	Ала победата й беше кратка. Шейд светкавично се хвърли върху нея, обърна я и я тръшна по корем на пода. Ударът беше толкова силен, че в следващите няколко секунди Руна остана неподвижна, без да може дори да си поеме дъх. Шейд веднага се възползва от ситуацията — намести се върху й и я притисна с тежестта си.
	Горещият му дъх погъделичка скулата й, когато изръмжа в ухото й:
	— Къде отиде моята малка и срамежлива Руна?
	Срамежлива ли? Спомените за властта, която той имаше някога над нея, и начинът, по който разби сърцето й, буквално я накараха да излезе извън кожата си.
	— Тя умря, разкъсана от шифтър, кучи син такъв!
	След което започна да си извива в безсмислени опити да се измъкне изпод него, но възбудата й нарастваше с всяко нейно движение. Членът му се притисна между двете половинки на дупето й и Руна беше сигурна, че усети всяка негова вена през тънката материя на дрехите. Опита се да приповдигне бедра и да го намести там, където имаше най-силна нужда от него.
	— А кучият син може ли да те накара да стенеш? — и езикът на Шейд се плъзна по скулата й. Топла, влажна ласка, която изтръгна от устните на Руна страстен хлип точно както й обеща той.
	— Да — въздъхна тя. Боже, ей сега щеше да свърши!
	— Аха, май си права.
	В този миг тежестта на тялото му изчезна, но ръката му продължи да я удържа със сила, притиснала скулата й към пода. Другата му ръка се плъзна по тялото й повдигна бедрата й така, че тя коленичи. Руна чу шумолене на плат — явно Шейд се събличаше.
	— Още от вчера го искам. Откакто те приковах тук. — Той вдиша дълбоко и доволно измърка, усетил аромата на желанието й. — Точно така, лежаща пред мен, открита и уязвима.
	_Уязвима._ В тази поза Руна не можеше да помръдне и беше напълно във властта му. А това я дразнеше. Тя искаше да се измъкне и да го удари, но в същото време по тялото й продължаваха да преминават тръпки на възбуда. По ниското ръмжене на Шейд Руна разбра, че той също ги вижда.
	— Искам да те оближа — дрезгаво изрече той. — Да започна с бедрата, да продължа с език нагоре и да направя пътечка към източника на този сладък нектар, а после да се нахвърля с ласки върху му така, че да те накарам да крещиш.
	О, боже! Тя изхлипа и се раздвижи, щом усети, че думите му я приближават към оргазма.
	— Но аз не мога с увереност да твърдя, че ти няма да ми се съпротивляваш, нали?
	— Не — въздъхна тя. — Можеш.
	Тя искаше той да влезе в нея с език и да я гали, докато не свърши. Но вместо това той прокара пръсти по вътрешната страна на бедрата й и събра прозрачната течност на възбудата.
	— Колко жалко, че съм такъв кучи син.
	Руна рязко се обърна и той, вгледан в очите й, облиза пръсти.
	Еротизмът на това зрелище се превърна в последната капка, която накара Руна да се загърчи в оргазъм.
	— О, да! — Шейд свали ръката си и я прониза с едно дълбоко и рязко движение. Плътта на Руна обхвана члена му, като с всеки нов спазъм го стискаше толкова силно, че Шейд, нахлул до края, изръмжа и застина. — По дяволите — простена той. — О, _по дяволите_!
	Руна го усети как увеличава размера си и как движенията му станаха толкова напористи, че тя започна да се плъзга по пода. Бедрата му се удряха в нейните, а пръстите му се впиха в тялото й до болка.
	Ето това искаше тя още от момента на преобразяването си. Руна ликуваше, усетила неистовия ритъм и напористото темпо, придружени от влажните звуци на секса и… продължителния стон на Шейд, когато започна да се излива в нея.
	Изненада я още един оргазъм, който прониза тялото й подобно на мълния. Шейд продължи да се движи и потръпна, когато по тялото му премина втората вълна на кулминацията му. После върху Руна се стовари следващата, а след това още една, и още една, докато тя не започна да хлипа от удоволствие и изтощение.
	Изгубена в тези усещания, тя беше наясно, че съвсем скоро ще трябва да се върне във враждебния свят, където единият от демоните не я желаеше, а другият я желаеше, но… мъртва.
	Обезсилен, Шейд се плъзна настрани и притисна гърба на Руна към гърдите си.
	Ад и Преизподня! Ето, значи, какъв умопомрачителен секс поделяха свързаните двойки. И ако той винаги беше такъв, Шейд вече знаеше защо светваха очите на Ейдолон при всяко споменаване на името на Тейла.
	В главата му се завъртя разговора с братята му относно съдбата на Руна, заедно с всевъзможните сценарии, и посторгазмическата му радост изведнъж се сведе до нула.
	Отначало Шейд си представи как Тейла напада Руна със сребърните си оръжия, забива ги в плътта й и я довършва с един смъртоносен удар. После дойде ред и на Рейт. Той можеше да действа бързо, а можеше и да си поиграе с жертвата си на котка и мишка. Вероятно щеше да успее да се справи с Руна за няколко секунди, но дали щеше да изпие кръвта й? Образът на брат му, впит в гърлото на Руна, и възбуден, докато изсмуква последната й капка кръв, а тя лежи, отпусната в обятията му, накара Шейд да трепне и да я притисне по-близо. Мамка му на всичко! Той нямаше да позволи на Рейт да я докосне дори с пръст.
	Ейдолон би действал със състрадание. Той щеше да вкара смъртоносната доза успокоително, докато се преструваше, че й взема кръв за анализ например… Не!
	Ако Руна трябваше да умре, той беше длъжен да намери в себе си сили и да го направи сам. Със собствените си ръце. Тя заслужаваше поне това.
	Руна се размърда и той я погали по ръката. Нежната кожа, върху която все още липсваше неговия знак, настръхна. Защо не се появяваха символите на свързването им? Може би защото той беше свързал съдбата си с нея, а тя с него — не? И ако това е така, би било катастрофа. На него сексът му беше необходим така, както на смъртните — въздуха. Сексът за обвързания семинус беше възможен единствено с неговата половинка. А ако тази връзка не беше взаимна, Руна можеше да си тръгне във всеки един момент и да прави секс, с когото си поиска… И щом тя станеше недосегаема за него, той щеше да умре.
	Трябваше да минат отново през ритуала. Не можеше да я остави свободна, когато самият той беше свързан с нея завинаги.
	— Руна?
	— Хм?
	Той отърка нос в косата й и вдиша естествения й аромат.
	— Хайде, ставай. И да вървим под душа.
	Тя не отговори и дори не помръдна. Шейд свали оковата от глезена й, взе я на ръце и я отнесе към душа, където внимателно я пусна да стъпи на пода. Руна сънено му се усмихна и се олюля. Шейд се уплаши тя да не падне и затова без да се замисля, обви ръце около нея и я притисна към себе си. Когато върху им започна да тече вода, Руна простена и отметна глава. По дяволите, беше толкова красива!
	Докато я подкрепяше с ръка, Шейд изстиска върху рамото й душгел и изчака бисерните капки да потекат по гърба й и между гърдите. После нежно я изми, проклинайки се сам, че това толкова му харесва.
	Руна издаде еротичен звук — нещо средно между стон и въздишка — и той я притисна по-близо, галейки с тялото си нейното. Да я чувства, да усеща гладката й влажна кожа… Това беше достатъчно, за да се възбуди отново. Не че му трябваше много време, за да възстанови силите си, но сексът от преди малко би трябвало да му стигне минимум за още няколко часа.
	По дяволите, беше загазил!
	Не трябваше да я носи под душа, а трябваше да се изкъпе сам. И да я остави да се оправя сама. А тя би го направила. Той изобщо не се съмняваше в това.
	Изпълни го гордост, когато си помисли за силата й. Усмихнат, Шейд се опита да среше косата й с пръсти. Новата Руна беше сериозна заплаха за неговия свят. Дори и да не можеше да усеща емоциите и настроението й, тя пак щеше да го привлича. Да, тя безспорно беше красива, но не това беше причината. Зад фасадата на силата и агресивността, придобити през последната година, се скриеше мека женственост и добронамереност, които го бяха учили да цени още от дете. Шейд винаги беше смятал, че именно той се грижи за майката и сестрите си, но на практика беше точно обратно.
	О, и защо Роуг не го беше обвързал с някоя друга? Нито една жена не беше намерила такъв отклик в сърцето му както Руна. Нито една от тях не беше призовала инстинкта му на защитник. И нито една не беше успяла да го накара да се влюби в нея.
	Докато я изплакваше от пяната и я подсушаваше, Руна все още дремеше. Но в момента, в които я сложи на леглото, тя се прозя и измърмори:
	— А храна?
	— Донесох, но вече е студена. Е, аз все още не съм попадал на студен хамбургер, който да не става за ядене… — и Шейд вдигна от пода захвърления пакет.
	Руна седна, все още сънена, и се нахвърли върху бургера и пържените картофки.
	— Благодаря — измърмори тя с пълна уста. — Умирам от глад.
	— Виждам — усмихна се той, когато тя престана алчно да тъпче храна в устата си и го измери с шеговит гневен поглед. И докато го занасяше, омете картофките, а после му подари палава усмивка. Шейд изведнъж беше обхванат от желание да прокара пръсти по долната й устна и почти го направи, преди да спре в последната секунда. И за да се измъкне от неловката ситуация, хвана една от салфетките и я подхвърли към нея. — Изцапана си с кетчуп — излъга я той. — И извинявай за миналата нощ. Но дойдох на себе си с вързани ръце и крака в болницата — и се опъна на завивката до нея. — Сериозен съм.
	Тя застина. И преглътна.
	— Вързан ли? Наистина?
	Руна изглеждаше толкова мило, че този път той се поддаде на порива си и прокара пръсти по голата кожа на бедрото й.
	— Интересна работа. Изглежда, че когато ме ухапа за крака в подземията на Роуг, си ме заразила с ликантропия. Затова миналата вечер, когато съм излязъл от Хароугейт в болницата, съм бил покрит с козина. И съм имал остри зъби. А после съм направил опит да изям половината персонал.
	— Но… — Руна пребледня като смъртник. — Ти каза, че притежаваш имунитет.
	— Обикновено е така. Ейдолон смята, че способността ти да се преобразяваш по желание, някак влияе на вируса и на…
	— Съпротивлението на твоя организъм. — Тя затвори очи и се отпусна назад, докато не опря в таблата на леглото. — Шейд, извинявай! Много съжалявам.
	Гърлото му пресъхна от нахлулите в него емоции: удоволствие — че на нея не й беше безразлично; вина — че заради него се беше превърнала в шифтър, и гняв — че изпитваше чувства към нея.
	— Няма нужда да съжаляваш — грубо отговори той. — Ако не ме беше ухапала, щях да умра от болка.
	— И все пак…
	— Няма нужда! — сопна се Шейд — Хапни, а после си почини. След няколко часа ще отскочим до болницата.
	— Добре, господин Мърморко. После ще се върнем ли тук?
	— Ще ни се наложи — наведе се към нея той и внимателно проследи реакцията й: — Ще трябва да се приковем с вериги.
	Нима това нямаше да бъде забавно? Двамата или щяха да се разкъсат един друг, или да се изчукат до смърт.
	— Един за друг? — Картофчето в ръката и започна да трепери. — И ще можем да се докосваме?
	Да се докосват, да се опитват на вкус… Членът на Шейд отново се втвърди, щом си представи какво би било да прекара нощта с Руна във формата й на звяр. Когато щяха да ги управляват единствено животинските им инстинкти. Дори сега му се искаше само едно — да я хвърли на матрака и да се потопи в горещото й тяло.
	— Дори в Ню Йорк усетих желанието ти — процеди той през зъби. — Обещавам ти, че докато сме живи, няма да прекараме разделени нито една нощ. Миналата вечер ме бяха натъпкали с успокоителни, но тази нощ това няма да се случи. Нищо няма да успее да ме задържи далеч от теб. — Той се обърна, за да не я гледа и за да може да се бори със себе си.


	Джем беше успяла да си вземе душ, да обуе чисти болнични панталони и да закопчее сутиена си, когато вратата на съблекалнята се отвори.
	— О, извинявай…
	— Кайнан… — тя цял ден се беше опитвала да поговори с него насаме, но мъжът явно беше майстор на измъкванията. А Джем не смяташе да пропуска предоставилата й се най-накрая възможност. — Хм, слушай, трябва да поговорим за вчера…
	Той вдигна ръце, като внимателно избягваше да гледа към гърдите й. Навсякъде другаде, само не там.
	— Всичко е наред.
	Той се обърна, но Джем успя да го хване за китката.
	— Не, почакай, моля те.
	— Няма за какво да говорим — ниският му глас сега звучеше още по-дрезгаво. — Пусни ме. Не ми харесва, когато ме докосват.
	— Не вярвам — тихо каза тя. — Тейла разказваше, че двамата с Лори не сте можели да свалите ръце един от друг.
	Кайнан застина. Единствено пулсиращата вена под пръстите й издаваше вълнението, което го беше обхваналото.
	— Недей!
	— Кай, виждам белезите ти. Това е в природата ми. Аз мога да ги отворя, да бръкна в тях и да ти причиня нова болка — и тя прехапа устна, страхувайки се, че току-що беше влошила отношенията им. — Или мога да ти помогна да ги излекуваш.
	— Тук няма нищо за лечение, докторе.
	— Какво се случи с Кайнан, когото познавах някога? Този, който умееше да се смее, да проявява съчувствие, да бъде нежен?
	Той горчиво се разсмя.
	— Джем, той умря. Заедно с Лори.
	Заедно с жена си. Една нощ той я беше хванал в обятията на двама различни мъже — на пазителя, на когото изцяло се доверяваше, и на демона, който нямаше никакви морални задръжки. В обятията на Рейт. Да, последният отричаше да е спал с нея, но точно той пиеше от кръвта й пред очите на Кайнан и сигурно щеше да направи нещо още по-лошо, ако не се беше намесил Ейдолон.
	— Той не е мъртъв, а просто се скри за известно време…
	Само след секунда Джем се оказа притисната към шкафчета. Дръжката на единия от тях се впи в гърба й, докато ръцете на Кайнан я стискаха силно за раменете.
	— Него го няма — изръмжа той. — Нима приличам на грижлив и нежен? — и за да подчертае думите си, я притисна още по-силно, преди да отстъпи. — Джем, губиш си времето. Намери си някого другиго, когото да лекуваш.
	Кай изскочи в коридора и Джем остана сама. Сърцето й туптеше като лудо, а гърдите й конвулсивно се свиха.


>	Глава 9
	Леглото беше удобно, което беше изненадващо дори за пещерата на демона извращенец. Шейд постоянно я изненадваше и Руна се запита дали някога щеше да го опознае както трябва. Изглежда, за това имаха цяла вечност. Не само да се потопят в утехите на секса, но и да свържат демонските си половинки.
	Господи, тя не беше готова за това!
	Спомни си изгарящия гняв, който я беше обзел, когато разбра, че е заразена. Спомни си и страха, безизходицата и самотата. Макар че Ерик през цялото време беше до нея. Тя лошо осъзнаваше физическите си и психическите си изменения. Плашеха я безнадеждното бъдеще и възможните невинни жертви. И беше вбесена от внезапните промени в нея, над които нямаше власт.
	Докато Шейд имаше преимущество: той беше роден като такъв, беше живял в този странен свят от дете и знаеше всичко за шифтърите. Руна разсеяно галеше кожения нашийник, прикрепен към горната част на леглото. Тя смяташе, че Шейд беше свикнал да има контрол над всичко — и в живота, и в леглото. Разбира се, това нямаше да му бъде лесно през три определени нощи в месеца, когато трябваше да се преобразява.
	Руна се прозя и погледна към часовника. Двамата бяха проспали почти шест часа. Леко и внимателно, за да не го събуди, тя се обърна на една страна. Шейд все още спеше, обърнал лице към нея. От дишането му странният кръг около гърлото му леко се движеше и идеално се вписваше в символите, покриващи дясната му ръка.
	Тя отмести блестяща черна коса от врата му, за да раз гледа добре личния му знак — сляпото око. Но окото сякаш се движеше и я следваше при всяко нейно помръдване. Тя нерешително прокара пръст от рамото към бицепса му, а после ги плъзна към китката. Символите на подобните на татуировка знаци стигаха чак до върховете на пръстите му; пръсти, който я галеха, проникваха в нея и й даряваха безкрайни оргазми.
	И едва си помисли за това, когато усети как в кръвта й се разгаря огън. Хормоните й побесняха. Наближаващото преобразяване усилваше либидото й, а пълната Луна само доливаше масло в огъня… Но близостта на Шейд определено я превръщаше във взривоопасна смес от желание и възбуда.
	Добре би било да влезе под студения душ за няколко минути. Руна се отмести към края на леглото, стъпи на пода и… Шейд я издърпа назад и се намести отгоре й.
	— Не толкова бързо. — Гласът му звучеше грубо — явно от съня, — но златистите му очи, едва прикрити от клепачите, сияеха ярко. Между бедрата си усещаше твърдия му член.
	— Смятах да си взема душ. Искаш ли да дойдеш с мен?
	— По-късно — той потърка нос в гърлото й и захапа чувствителната й кожа. — Когато свърша.
	— Ти усещаш… хм, че те желая?
	Пръстите му се озоваха между бедрата й и докоснаха влажната плът.
	— И още как. — Зъбите му леко я захапаха по гърлото.
	— И си разбрал за какво мисля?
	Той близна мястото на ухапването.
	— Това ме събуди. Защо?
	— Просто… — тя простена и се намести така, че да облекчи достъпа му — по-рано каза, че си усетил възбудата ми чак Ню Йорк. Беше ми интересно дали това и досега е така.
	Шейд вдигна глава и я погледна в очите. Погледът му беше ясен, а той изглеждаше свеж и отпочинал.
	— Ние сме свързани. И аз чувствам всичко, което чувстваш и ти.
	След което се надигна и влезе в нея.
	— Всеки път, когато искаш секс, аз ще трябва да те удовлетворявам.
	— Дори ако си в друг щат? Или страна?
	— Да. Но това повече няма да се повтори — и той издърпа ръцете й над главата; стисна ги и започна бавно и ритмично да се движи. — Моята половинка… — изрече той, преди да спре и да изругае.
	— Тази дума те дразни, нали? — Тя искаше поне веднъж да го погали по силните и напрегнати мускули на раменете. Или да впие пръсти в гърба му в момента на оргазъм, но той стискаше ръцете й все по-здраво.
	— Коя дума?
	— Моята половинка.
	Шейд поклати глава и върху лицето му паднаха гъсти кичури коса.
	— В тази ситуация всичко ме дразни.
	Руна се изви към него, за да може той да навлезе по-дълбоко.
	— И това ли?
	Върху лицето на Шейд се появи изражение, което тя не можа да определи.
	— Ти ме желаеш. Връзката ни ме кара да ти служа.
	— Какво каза?
	— Чу ме — той се движеше подобно на робот. — Давай, почти свършваш.
	— Ако си мислиш, че ми правиш услуга, като ме чукаш — не издържа Руна — можеш да спреш на секундата и да се изчукаш сам.
	Шейд замря, но не излезе от нея.
	— За нищо на света не би изрекла това преди година. — Ниският му глас предизвика лека вибрация в гръдния му кош. — Нито една от жените, с които съм бил, не си е позволявала такъв тон.
	Руна се опита да го прониже със свирепия си поглед и да освободи ръцете си.
	— Сигурно защото ги провесваш с вериги от тавана.
	— Права си — съгласи се той и обходи с поглед стените така, сякаш избираше най-подходящото от всички приспособления, които висяха там. Руна потръпна, без да си дава ясна сметка дали тази тръпка беше от страх, или от очакване.
	— Да разбирам ли, че смяташ да го направиш и с мен?
	Шейд се разсмя така, сякаш тя му каза нещо напълно невъзможно. Което я обиди ужасно. Така значи! С другите му харесваше, а с нея — не? И защо изобщо се беше разстроила?
	— Харесва ми характера ти, кученце. Но дисциплината няма да ти навреди.
	— Баща ми казваше същото — озъби му се тя, но веднага съжали за думите си. Както и за това, че разтревожи болезнените си спомени.
	_„Малък боклук, трябва да бъдеш наказана както трябва_!“ Тя толкова често беше чувала баща си да изрича тези думи, преди да й се нахвърли с колана или с пръчката. Изборът му обикновено зависеше от това кое от двете щеше да му бъде подръка. Като малка тя беше много своеволна; спореше с родителите си по всеки повод и докарваше баща си — алкохолик — до ярост.
	Какво още би могла да каже, докато гледаше арсенала на Шейд. Нима камшиците и останалите предмети, чиито названия дори не знаеше, не бяха предназначени да причиняват болка? Тя сигурно беше съвсем ненормална.
	Шейд я погали по скулата.
	— Руна? Добре ли си? — той най-накрая пусна ръцете й и понечи да се надигне. — После ще довършим.
	— Не! — и тя обви крака около кръста му. — Ти… ти ще ми помогнеш много, ако и по-нататък… е, наясно си. — Яростта й определено се беше изпарила заедно с красноречието й.
	— Ако те изчукам? — тя кимна и Шейд се отпусна върху нея. Той се намести и отново влезе в тялото й със стон на облекчение. — Добре, защото едва не умрях, когато се наложи да спра.
	— Както в подземието ли? — Съвсем леко, за да не забележи Шейд, че ръцете й са свободни, тя си позволи да го погали по топлата кожа на раменете. — Когато едва остана жив?
	— Не, не така. Не съм стигнал още дотам. Все още не съм толкова силно възбуден. Разбира се, аз щях да се справя със себе си, но тогава на теб щеше да ти се наложи да изчезнеш от очите ми за няколко часа.
	Сърцето й се сви при мисълта, че е можело да му се наложи да страда по нейна вина. Дяволите да го вземат, тя изобщо не трябваше да усеща нещо към него! Имаше чувството, че изчаква най-малкия повод, за да се влюби в него отново. Да, определено разполагаше с прекалено къса памет.
	Шейд облиза зърното й и мислите й се разпиляха като ято птици.
	— А ти усещаш ли ме?
	Руна се усмихна. Разбира се, че го усещаше. Тя прекрасно усещаше как я разтваря нежният му натиск и как притиска някаква точка вътре в нея, което я караше да губи ума си.
	— Да!
	Той хвана лявата й ръка; тази, върху която според думите му съвсем скоро трябваше да се появят символите — същите като неговите. Сърцето й едва не спря. Толкова много искаше да го погали още веднъж.
	— Не говоря за това. Долавяш ли емоциите ми? Например, когато се превърнах в шифтър? Или в какво настроение се събудих?
	Руна кръстоса крака на гърба му и се изви, раздразнена от глупавия разговор.
	— Не. А трябваше ли?
	— Вероятно. — Той се освободи и се изправи. — Стой така. Треперейки от нужда, тя го гледаше как излиза от стаята.
	И се връща след малко. С кухненския нож.
	— Хм… Шейд?
	— Тихо! — изрече той, преди отново да се стовари върху нея и да нахлуе с едно-единствено рязко движение в тялото й. — Нищо няма да ти направя.
	— Зная. — Непонятно как, но тя наистина го знаеше. Той замря за секунда, след което започна да се движи в нея със силни и уверени тласъци. Най-неочаквано Руна беше обхваната от вълните на оргазма. Шейд бързо прокара острието на ножа по китката си и притисна ръка към устните й. В устата си Руна усети металния вкус на кръвта.
	— Пий! — заповяда й той и тя го послуша, макар инстинктите й да се бунтуваха. Спомни си, че веднъж вече го беше правила; в някакъв странен полусън. Още тогава, в подземието. И сега всичко й се струваше нереално, но в същото време и истинско. Руна пиеше жадно, безсилна да спре. Удоволствието нарастваше с всяка глътка и продължаваше ли, продължаваше… Шейд направи още няколко тласъка и също свърши. Тя беше обзета от поредния оргазъм, а после и от още един. Всеки път, когато й се струваше, че това е краят, всичко започваше отначало.
	Тя бавно идваше на себе си. Усещаше тежестта на тялото му, чуваше шумното му дишане и ниския глас.
	— Руна — изрече Шейд и се опита да махне ръката си, но тя не я пусна. Само впи още повече зъби в нея. Докато пиеше, беше толкова хубаво… — Руна!
	Обзе я вълна от нова наслада, последвана от пронизваща болка, но на нея не й пукаше. Удоволствието я изкачваше на непостижими висоти. Болката се усили и през пелената на блаженството разбра, че Шейд да я стиска за челюстта, за да я принуди да отвори уста. Руна неохотно му се подчини и той измъкна ръката си. После се отмести, като я придържаше с другата. Тя простена, безсилна да се помръдне от усещането за топлината, която постепенно се оттегляше от тялото й с отдръпването му. Едното ъгълче на устните на Шейд насмешливо се повдигна. Невероятно. Той се усмихваше, когато ръката вероятно го болеше ужасно.
	— Ако не знаех със сигурност, щях да реша, че си наполовина вампир.
	Руна отново беше обхваната от тръпка, която накара удоволствието в нея да избухне и да я изпрати във вълните на поредния оргазъм. Шейд я наблюдаваше с присвити клепачи, изгаряйки я с поглед.
	— Красиво — прошепна разсеяно той. — Толкова си прекрасна, когато свършваш.
	Под погледа му Руна наистина се усещаше неотразима. Очарователна и крехка. И все още дишаше тежко, впила пръсти в чаршафите.
	— Защо? Защо ме накара отново да пия от кръвта ти?
	Трябваше да й е противно, но през последната година по три дни в месеца й се налагаше да яде сурово месо, така че явно беше свикнала.
	— Все още нямаш брачните ми символи. И аз всеки път чакам това да се случи.
	— Може би не става при всички.
	Шейд отмести поглед.
	— Може би.
	Руна седна в леглото и впи очи в него.
	— Какво криеш?
	— Няма за какво да се притесняваш. — Шейд се изправи и махна с ръка. — Трябва да вървим. Първо ще отскочим при теб, за да си вземеш дрехи, а после — в болницата, за да ти направят няколко анализа. Вечерта ще се върнем тук.
	В Подразделение Хикс й бяха поръчали да събере информация за болницата и сега пред Руна се отваряше прекрасна възможност да го направи. Но защо това не й се струваше правилно? Чувстваше се така, сякаш извършваше предателство.
	Малко ли проблеми имаше, че сега трябваше да поставя и под съмнение заповедите на ръководството? Още повече че началникът й беше и неин брат. Добре, нека види що за болница беше това. И после да реши какво да прави.
	— Не ме залъгвай, Шейд. Виждам, че си разтревожен.
	Погледът на тъмните му очи помръкна и стана безизразен.
	— Точно така, Руна. Не трябва да се отпускаме, докато Роуг е на свобода.


	Никой не обичаше затишието в отделението за Бърза помощ. А на Кайнан в такива дни просто му се искаше да лази по стените. Той не се дундуркаше с пациентите. Предпочиташе локва кръв, висящи черва, живот или смърт. И река от адреналин. На това го бяха обучили в армията и той отлично се справяше със задачата си дори под обстрел. Или в епицентъра на ураган. Той не се вълнуваше дори когато пациентите му биваха смъртни или зверове. Блъснати от автомобили кучета или простреляни камили се лекуваха наравно с останалите. В това число и с демоните.
	Кайнан бавно издиша, борейки се с неприятните спомени. По това време двамата с Лори, която бяха завербували заедно с него, бяха женени от четири години. Базата им беше във Форт Луис, но той беше разпределен в Афганистан. И само за ден животът му рязко се преобърна. Бяха ги изпратили в помощ на отряд обкръжени рейнджъри, попаднали в засада. След като стигнаха до мястото, се оказа, че рейнджърите не се виждат никъде, а по покритата с кръв земя наоколо можеше само да се предположи, че едва ли бяха имали късмет да останат живи.
	Отрядът на Кай все пак започна операция по издирването им на обширен участък, която завърши ужасяващо — с престрелка. В настъпилата суматоха под непрестанните взривове и непрекъсващото свистене на куршуми, той изостана от своите. Наложи му се да се измъква от талибаните и успя да намери укритие в една пещера.
	Като се стараеше да не претоварва излишно ранения си крак, поиска помощ по радиостанцията. Сигналът беше накъсан и понеже той не знаеше дали спецотрядът ще дойде за него, реши да потърси по-удобно място. И тогава се натъкна на онова, което беше останало от рейнджърите. В изобилната купчина от трупове имаше и трупове на бунтовници, както и безчетно количество кости — на хора и животни.
	Той едва беше успял да осъзнае гледката, когато от тъмнината на пещерата се появи двуглаво чудовище, което той вече определено можеше да разпознае като демон. Кай първо стреля в него, а после направи опит да го излекува. Мислеше си, че може да му потрябва живо.
	И докато беше зает с него, се появиха талибаните. Куршумът попадна в гърлото му, а за останалото нямаше спомен. Едва после му разказаха, че когато го намерили, до него имало разкъсани на части талибани. Никой не беше видял чудовище, но скоро след това, когато във Военната болница го бяха върнали от оня свят, се появиха мъжете в черно. Или по-точно — в зелено.
	Договорът му почти изтичаше и те не можеха да го накарат да встъпи насила в редиците на свръхсекретния отряд — Подразделение Хикс, но от цивилното поделение на Егида му отправиха предложение, което Кайнан не можа да откаже. Те обещаха да му плащат два пъти повече, отколкото в армията, плюс застраховка и пенсионни вноски, а също така обещание за отделна стая за двамата с Лори. Предполагаше се, че той няма повече да изпълнява мисии, а ще обучава пазителите на бойни военни тактики и оказване на бърза медицинска помощ.
	Така че, след като той и Лори бяха изпратени с почести от армията, двамата положиха подписите си като унищожители на демони. Направо забавно, че сега им спасяваше живота в болницата за демони. Кайнан застана до леглото в приемното отделение и започна да попълва картона на малката дева, която беше постъпила с оплакване от кашлица. Кашлица. Боже, демоните родители бяха същите паникьори като смъртните. Той чу стъпки и усети движението на топъл въздух. Д-р Шакиан, древната сукуба. Денем лекуваше, като използваше знанията на друидите, а през нощта посещаваше душите на смъртните. Кайнан нямаше нищо против да работи с нея, но извън стените на болницата щеше да я убие, без да му мигне окото.
	— Ти ли си изписал сутринта нитула? — попита тя с многообещаваща дрезгавост в гласа.
	— И какво, ако е така?
	Тя повдигна съблазнителните си рамене. Движението накара дългата й светла коса да проблесне. Нямаше нищо за чудене, че мъжете доверчиво тръгваха към смъртта рамо до рамо с нея. Тя беше неотразима.
	— Ейдолон иска да взема кръв за ДНК базата.
	Кайнан продължаваше да чеква или да вписва хиксчета в картона.
	— Направих го, преди да го изпиша.
	Ейд изпадаше в ярост, ако всеки техен пациент не беше внесен в каталога. Ако демонът никога не беше стъпвал в болницата, то трябваше да му вземат ДНК образец и да го помолят за донорство, ако в бъдеще се появи необходимост от преливане на кръв на пациент от същия вид. Доктор Шакиан се усмихна и го потупа по рамото.
	— Ти, смъртен, си толкова отговорен. Мисля, че няма да похитя душата ти, а само ще изсмуча семето ти — и тя излезе като поклащаше бедра така, че много малко мъже можеха да останат равнодушни. На Кайнан му беше все едно — съпругата му беше мъртва и той не искаше нови отношения. Особено със сукуба.
	_„Но все пак ти се надърви на Джем_!“ По дяволите! Нямаше да мисли за това сега. Но беше късно — тялото му беше реагирало. Той си я спомни в съблекалнята по сутиен. Пълните й гърди едва не преливаха от чашките. И татуировката във вид на дракон върху плоския корем. Стори му се, че нарисуваният звяр сякаш се зъбеше на пиърсинга в пъпа й.
	Не му пукаше за вниманието и нежното отношение. Той вече го беше направил с Лори и ето как приключи всичко. Може би сега, когато блъсна Джем в шкафчето в съблекалнята, тя щеше да го разбере. Не всички рани заживяваха без следа.
	Той приложи сила, за да напъха попълнения картон в чекмеджето между останалите. И тъкмо взе следващия, когато Хароугейт зажужа.
	Мигновеният взрив на адреналин във вените му, в комбинация със суматохата и шума, го отвлякоха от мислите му за Джем. Смяната му беше свършила преди 10 минути, но той с радост щеше да се задържи, ако случаят беше интересен. Ампутация на травмиран крайник например.
	Още преди да види пострадалия, Кайнан усети миризмата на кръв. Да, явно имаха комбинирана травма. Той забърза към вратата, но беше принуден рязко да спре, когато в стаята нахлу Рейт. По дяволите! Демонът сякаш беше преминал през гигантска месомелачка. Той притискаше рамото си с ръка. Другата висеше като пръчка, по която кръвта се стичаше и се събираше в локва на пода. По цялото му тяло имаше дълбоки разкъсни рани, като някъде се виждаха дори костите и сухожилията, но Рейт се държеше така, сякаш току-що му бяха направили минет за пръв път.
	— Извикайте Джем и позвънете на Ейдолон на домашния — извика Кай към медсестрата. — Незабавно. Ейд си тръгна преди час, но ще му се наложи да се върне — и побърза да подхване Рейт през кръста, за да го подкрепи.
	— По дяволите, тежиш цял тон — изпъшка Кай и го поведе към свободното за прегледи легло. — Как се случи?
	Рейт със стон се отпусна върху твърдата му повърхност.
	— Простреляха ме — и махна ръка, за да покаже дупката в рамото, от която бликаше кръв.
	— Останалите рани не са от огнестрелно оръжие, приятел — възрази му Кайнан, докато си слагаше ръкавиците.
	— Мачете.
	Само на Рейт можеше да му се случи подобно нещо.
	— Отново ли преследва бунтовници в Африка?
	— Може би.
	— Притисни дупката. — Дихателните му пътища не бяха засегнати. Кай бързо напипа пулс във всичките му крайници. Не изглеждаше зле, но бързата помощ в болницата за демони не беше съвсем същата както в болницата на смъртните. Различните видове демоните се отличава със собствени физиологически норми, особености в конструкцията и честота на леталните изходи. По принцип, Кайнан рядко се замисляше върху това.
	Той разряза ръкава на Рейт и внимателно го отмести. На места имаше плат, прилепнал към кожата, но той лесно се отдели. Разкъсната рана не изглеждаше добре.
	Завесата се отмести настрани и до тях застана Джем.
	— Охо! Сблъскал си се с голяма котка ли?
	— Много смешно, Джем. Я ела насам, сладка моя, да ме засму… Ох! Мамка му! — изруга Рейт и гневно се втренчи в Кайнан.
	— Извинявай — изрече Кай и захвърли риза в ъгъла. — Беше залепнала за раната.
	— Върви на майната си! Нарочно го направи.
	— Докажи — и той опипа с пръст най-дълбокия прорез. Семинусите регенерираха много бързо. Кръвотечението беше намаляло, но не достатъчно. — Ако това ще те утеши, Ейд скоро ще бъде тук. И ще те излекува за минута. После ще можеш да се върнеш обратно, за да преследваш чалнатите си националисти.
	Джем повдигна с палец клепача на Рейт.
	— Отново ли си се хранил с наркомани?
	Той възмутено измуча.
	— Не!
	Кай си взе стетоскопа.
	— Да не си имал колебания за африканците?
	— Аха!
	Джем го погледна въпросително и той поясни:
	— Тези бойци са диви. Напълно ненормални. Истински психопати. Пристрастени са към канифа, ако не и към нещо още по-лошо.
	— Ето защо очите ти са като стъклени.
	— Какво става с теб? — присъедини се към тях Ейдолон, облечен с кафяви шорти и синя ленена риза.
	— Същото, както винаги — отговори Джем и направи знак на Диска, която подготвяше инструментите. — Една банка кръв. От който и да е вид.
	— Дявол да те вземе, Рейт — промърмори Ейд. — Какво правиш със себе си?
	Раненият трепна, когато Кайнан притисна хладното кръгче на мембраната на стетоскопа към гърба му.
	— Ами в началото те бяха само дванайсет, но в един момент видях, че се бия срещу цяла армия.
	— Трябваше да проследиш Роуг.
	— Направих го. И после реших да хапна.
	Ейдолон се наведе и огледа рамото му.
	— Стреляли са в теб.
	Той изсумтя.
	— Страхливци. Кой тръгва с пистолет срещу нож? Така не е честно.
	— А ти не носеше ли пистолет? — поинтересува се Кайнан.
	Рейт изкриви лице от отвращение.
	— Що за забава е това, да стреляш по хората.
	— Значи не си стрелял по хората, които са те нападнали?
	— Разбира се, че стрелях. Отнех оръжието на единия от онези козли и убих толкова, колкото можах. А после се шмугнах в най-близкия Хароугейт.
	Символите по ръката на Ейдолон заблестяха и той започна да влива в брат си живителна сила. Краищата на раните му започнаха да се затварят пред очите им. Рейт започна да стене, но скоро след това се озъби. Кучешките му зъби се показаха и Кай почти ги усети, когато започнаха болезнено да пулсират. Преди няколко месеца го беше ухапал круентус и му се беше наложило да изтърпи лечението на Ейдолон. Което всъщност си беше доста болезнено.
	Циска се върна с пакет кръв и го протегна към Рейт, който веднага го засмука.
	— Омерзително — възкликна Кайнан.
	Рейт повдигна вежда.
	— Себе си ли предлагаш?
	— Мечтай си.
	Семинусът се усмихна и си спести остроумния отговор. Ейд доволно кимна.
	— Готово. Сега рамото — и той хвърли поглед към Кайнан — Ще ни трябва местна упойка.
	— Ще потърпя — възрази Рейт.
	— Ще боли ужасно, брат. Кай, дай спринцовката.
	— Казах, че ще потърпя. — Въздухът в стаята сякаш затрептя от силата на гласа му. Ейдолон се наведе към лицето на брат си. Очите му блестяха като златни — признак, че или беше възбуден, или много ядосан. И понеже Тейла не беше наблизо, изглежда, че…
	— Няма да стане днес. Сбил си се, изпуснал си парата. Изчукал си някоя. И изглежда, че си употребил нещо. Трябва да си починеш.
	— Никакво. Обезболяващо.
	Измежду жълтите искри в очи на Ейдолон проблеснаха червени — явно гневът му беше преминал на по-високо ниво. И всеки момент щеше да се разрази катастрофа.
	— Спринцовка — извика изненадващо появилият се Шейд от вратата. Около врата му имаше нови символи и той държеше за ръка непозната жена. Неговата половинка? Кайнан не можеше да каже с точност. Тя беше облечена с дънки и бяла копринена блуза с къс ръкав. Върху ръката й липсваха брачните символи, които имаше Тейла.
	Погледът на Рейт стана студен. Той също го беше забелязал. А това го накара да се отвлече от спора.
	— Обезболяващо, бързо — меко, но тихо повтори Шейд. — Ейд казва, че трябва. Значи, така ще бъде.
	Рейт беше недоволен, но ако той изобщо се вслушваше в някого, то това беше Шейд.
	— Добре. Мамка му! Както искате. Давай, човече. — Когато Кай притисна иглата към кожата му, Рейт го хвана за ръката. — Направи го по-болезнено. Като за добър завършек на деня ми.
	В настъпилата тишина отчетливо се чу тихо ръмжене. На непознатата жена Рейт гледаше като на враг, а Шейд преднамерено го провокираше. Двамата братя продължаваха да се гледат един друг в очите. Кайнан усещаше опасността, но не можеше да разбере на какво се дължи. Хубаво би било да разреди обстановката. Той знаеше, че постъпва неправилно, но все пак го каза, когато вкара иглата:
	— Искаш ли да опиташ да ми нариташ задника?
	Рейт обърна глава.
	— Това покана ли е?
	— Ами ти винаги ме побеждаваш във фитнес залата, така че искам реванш. — Рейт само присви очи. Той се досети, че го водят за носа, но не можа да устои.
	— Често те хвърлям по гръб, а? — Това не беше смешно. Кайнан тренираше с Рейт от няколко месеца, като усвояваше нови техники и подобряваше стари, но никога нямаше да успее да придобие дори една десета част от способностите на демона. — По същия начин ще приключим и сега — закова го Рейт. Кай извади иглата, но той дори не трепна.
	— Нямаш шансове.
	Рейт се разсмя.
	— Ще те направя на пух и прах.
	Ейдолон едва забележимо му кимна в мълчалива благодарност за това, че не беше допуснал брат му да избухне. Кай му кимна в отговор и незнайно защо погледна към Джем. И ако съдеше по блясъка в очите й, точката в отношенията им все още не беше поставена.


>	Глава 10

	Шейд не се задържа в отделението на Бърза помощ. Ако го беше направил, нямаше да може да избегне въпросите и „полезните съвети“ относно Руна. Той я отведе в лабораторията, накара я да седне и даде указание на Франк — лаборанта смъртен — да й вземе кръв за всички възможни изследвания.
	После излезе да чака пред вратата, като внимателно се вслушваше в случващото се в стаята. Дяволите да го вземат! Смъртният не трябваше да я докосва! И той щеше да го стори сам, ако не беше сигурен, че братята му щяха да се появят всеки момент. И щяха да започнат да го разпитват. А той нямаше представа какво да им каже.
	Докато наблюдаваше стаята през стъклото на вратата, изпита необяснимо удоволствие, че Руна оглеждаше лабораторията с видимо любопитство, а не със страх, както очакваше той. Това все пак беше болница за демони, нищо че той беше наблизо. Шейд неведнъж й беше казвал, че няма от какво да се страхува, когато е с нея. Ама че нагла лъжа!
	Той отмести очи, щом усети как всичко в корема му се свива на възел. За краткото им време заедно той се беше привързал силно към нея, а днешното утро обърка всичко още повече. Първо — той я излъга, когато каза, че връзката им го принуждава да прави секс с нея. На него това му беше много по-необходимо, отколкото на нея. И второ — пълният с болка поглед, когато тя заговори за баща си, буквално го прониза в сърцето.
	Зад това се криеха неприятни спомени. Шейд дори си помисли, че те бяха пряко свързани с мрака и чувството за вина, които отчетливо долавяше у нея. Ала предпочете да затвори очи. Не му се искаше да разнищва Руна като всички други жени, с които беше спал преди нея, в опит да прогони призраците от миналото им чрез болка и секс. А след като тя не искаше да си спомня, най-добре щеше да бъде всичко да си остане така. Някога, ако все пак се решеше да приключи с това, което я измъчва, Шейд щеше да помогне. Но защо само при мисълта за това му ставаше гадно? И защо знакът му не се появяваше върху нея? Тази сутрин той опита отново и… нищо. А това беше лошо.
	Към него се приближи Ейдолон — смръщил вежди и стиснал устни. Целият му вид излъчваше безпокойство.
	— Къде е Рейт? — попита Шейд. — Мислех, че той ще се появи първи да ме разпитва.
	— Изпратих го с Кайнан. Убедих го, че няма защо да те измъчваме и двамата.
	— Що за глупости. Рейт никога не би се съгласил.
	Брат му се усмихна.
	— Той не се е съгласявал. Аз просто му обясних, че най-добре зная какво означава да си намериш половинка. И затова ще мога да се разбера с теб. А ако той си навре носа, ти просто ще избягаш и повече никога няма да те видим.
	— Това няма да се случи.
	Ейдолон престана да се усмихна и помръкна. Спомни си какво беше направил Шейд миналия път.
	— Аз го зная. Но Рейт — не.
	— Той добре ли е?
	— Уплашен е. С последни сили се опитва да разбере Роуг и отмъщението му към Скалк. Ти просто му идваш в повече. Но той не се справя зле.
	— Значи, нервният срив е въпрос само на време.
	Ейд прокара пръсти през късата си, черна коса.
	— Ти не спомена, че Руна няма брачни символи. — Шейд мълчаливо повдигна рамене. — Тя поне усеща ли те? Или връзката ви е едностранна?
	Шейд погледна през стъклото към жената, която в момента се усмихваше на лаборанта, докато той я придържаше за ръката, за да й вземе кръвта. _Моя_ Шейд преглътна с труд. Гневът и ревността сякаш го стиснаха за гърлото.
	— Франк я докосва. Аз трябваше да й взема кръв. Може и…
	— Шейд, погледни ме.
	С усилие на волята си той отмести очи към брат си.
	— Защо не направи всичко сам?
	— Защото се държа на дистанция. Защото сега той я опипва. Ще го убия.
	— С времето ще стане по-леко. Когато връзката ви окончателно се формира, ревността ще понамалее. Разбира се, няма да изчезне съвсем, но ти ще можеш да се контролираш. Иначе аз нямаше да мога да пусна Тейла да работи с мъже в Егида.
	— Да я пуснеш ли? Защо нещо ми подсказва, че нямаше начин да я удържиш?
	Ейдолон послушно се съгласи.
	— Мисля, че си прав.
	Шейд отривисто въздъхна, опитвайки се да не зяпа през прозореца.
	— Връзката ни е едностранна. Не разбирам защо. Сигурен съм, че първия път направихме всичко както трябва. И днес повторих ритуала.
	— Това е проблем.
	— Какво говориш?! — Шейд облегна рамо на стената, зарадван, че има опора. — Може ли да те попитам нещо?
	— Давай!
	Шейд се позабави. Преди си мислеше, че обсъждането на секса беше като да обсъждаш спорта с братята си, но сега му беше неловко и неприятно. Чувстваше се така, все едно извършваше предателство спрямо Руна.
	— Когато с Тейла станахте двойка, имам предвид в леглото… нещо промени ли се?
	Ейд учудено повдигна вежда и се усмихна с разбиране.
	— О, да! Сексът стана много по-добър. Връзката определено си има и положителни страни.
	— Точно от това се страхувах.
	Двамата замълчаха. Най-накрая Ейдолон каза:
	— Ще измислим нещо. Ще се разберем и с проклятието, и с кръвта на варга.
	Шейд горчиво се разсмя.
	— Вероятно от ликантропията има лекарство, но с проклятието едва ли ще се получи нещо.
	— Трябва да има някакъв изход. Пропускаме нещо.
	— Ейд, търсим почти осемдесет години. Има само една възможност, но аз дори не я смятам за такава.
	Глупавото любовно проклятие имаше кошмарен страничен ефект, достоен за мерзавеца, който го беше наложил. Проклятието можеше да бъде пренесено само върху някой близък роднина; върху този, когото обичаш. А Шейд имаше двама близки роднини — Ейдолон и Рейт. За нищо на света! Но дори и да се решеше на тази стъпка, Шейд нямаше представа как точно трябва да стане.
	Покрай тях премина чистач, бутайки с пипалата си количката пред него. Когато той се отдалечи, Ейдолон каза:
	— Има ли риск да се влюбиш в Руна?
	Шейд стисна очи. Толкова лесно беше да отрече истината.
	— Не — излъга той. Не искаше да плаши братята си. Ако кажеше да, веднага щеше да обрече Руна.
	— Наясно съм, че не искаш да я убиваш, но ми се струва, че има и друг начин.
	Шейд трепна и отвори широко очи.
	— Какъв?
	— Нека да остане тук. Или някъде другаде. Ще й намерим удобна стая. Ще идваш, когато поискаш…
	— Ти ми предлагаш да сложа Руна в клетка като див звяр? Като демон _орджесу_?
	— Тя не е свързана с теб и може да си тръгне всеки един момент. Ще отиде, където си поиска, и ще прави секс, с когото си поиска. А ти? Ще я преследваш така, както измъчван звяр преследва плячката си, докато не умреш? Дори ако връзката ви се формира, не може да бъдете заедно. Ти ще я обикнеш, това е неизбежно. А ние ще те изгубим. С теб ще се случи нещо още по-лошо от смъртта.
	Вярно, щеше да е по-лошо. Шейд бързо си се представи като безплътен призрак, лишен от възможността да общува, неспособен да се докосне до някого, измъчван от вечен глад, жажда и болезнено желание, които няма как да утоли. Да, той щеше да се побърка. Това не беше рядкост за вида им. Семейството им и без това не беше съвсем нормално.
	— Не мога да направя от Руна робиня наложница, Ейд. И не мога да я обрека на самотен живот, разнообразяван единствено от редките ми визити.
	— Иначе ще се наложи да я убиеш.
	Шейд погледна към нея и се опита да си я представи заключена. Само в компанията на телевизор и няколко книги. Ярката искра в нея щеше да угасне, а тя — да повехне. От нея щеше да остане само празна обвивка. Той си представи Руна; как лежи на леглото, където току-що я беше обладал; как гледа към стената с празни очи и чака той най-накрая да я остави на мира. А може би точно обратното: щяха да я обземат ярост и гняв. В крайна сметка тя щеше да се преобрази в бясно куче и тогава на него щеше да му се наложи всеки път да я насилва. Дори само от мисълта му се догади.
	Руна се обърна, сякаш усетила погледа му. Тя му махна със свободната си ръка, свила другата, за да притисне тампона памук към сгъвката на ръката си. Франк каза нещо, което я разсмя, и тя го погледна весело. На Шейд страшно му се прииска да се втурне вътре и да разбие черепа на лаборанта.
	— Мразя Роуг — изръмжа той. — С какво удоволствие бих му източил кръвта!
	— И ние няма да сме против.
	— Да, добре — обърна се към него Шейд. — По-лошо от това няма накъде. Ти виждаш само доброто. И не забелязваш недостатъците, дори да те цапардосат между очите.
	Ейдолон примигна, сякаш не вярваше на ушите си. Това беше удар под кръста.
	— Е, извини ме — промърмори брат му. — Разстроен съм! И съм зъл. Не искам да бъда шифтър, не искам тази връзка, не искам Скалк да е мъртва. За капак и гърлото ми сякаш гори.
	Ейд се намръщи и докосна с пръсти кожата му.
	— _С’генезисът._ Всеки момент ще започне.
	Страхотно! Шейд разтърка очи и се замисли как, по дяволите, се беше получило така, че само за миг се беше озовал на ръба на стръмна пропаст?
	По стените пробягаха синьо-червените светлини на автомобила на Бърза помощ. Чу се воят на сирената и Шейд усети изблика на адреналин. Когато Ейдолон предложи да построят болницата, той отказа, защото не искаше да помага на никого. Но после бързо се пристрасти — харесаха му вълнението и тръпката, които го обхващаха всеки път при постъпването на нов пациент. Явно и Ейдолон усещаше същото, защото целият потръпна от нетърпение. Ето, всеки момент ще да се втурне по посока на приемното отделение и ще започне да дава нареждания.
	Шейд разтърка лицето си с ръце.
	— Трябва отново да тръгна на работа.
	— Мислиш ли?
	— Трябва да се разсея. И освен това искам да погледна как се оправят без мен моите реанимобили.
	И не трябваше да оставя Руна сама. Особено сега, когато тя можеше просто да си тръгне.
	— Нека и тя да се повози с линейките.
	— Сигурен ли си, че ще се справиш?
	— Утре ще направя новия график. Ще го утвърдим веднага щом пълнолунието премине. — Вратата на лабораторията се отвори и на прага й застана Руна — разтревожена и толкова красива, че на Шейд му се прииска да я сграбчи и да я стисне в обятията си. Беше я загазил. И то яко.
	— Франк каза, че това е всичко.
	Значи, _Франк_, а _не лаборантът._ И не господин Уилямс. А просто Франк. От тази ревност изпитваше само неудобства. Ейд веднага се досети и го тупна по рамото.
	— Скоро ще стане по-леко.
	— Да, разбрах — измърмори той. — Вкъщи ли си отиваш?
	Брат му кимна и Шейд попита:
	— Рейт добре ли е?
	— Засега — да. Кайнан ще го наглежда.
	— Кайнан Морган? — повтори Руна.
	Ейдолон се изненада:
	— Познаваш ли го?
	Руна захапа долната си устна и на Шейд страстно му се прииска да я целуне.
	— Брат ми го познава. Лицето му ми се стори познато. От снимките — побърза да обясни тя.
	— Той някак излекува Рейт — поясни Шейд и я хвана за ръката. Беше му неприятно, че тя проявява интерес към лекаря смъртен. — Хайде да се върнем в пещерата. — На такива като него мястото им беше в пещерата. Със същия успех можеше просто да завлече там жената за косите. Кожата му гореше. Освен това го сърбеше и Шейд имаше усещането, че още малко и ще се преобрази.
	— Бих искал да проверя още нещо — намеси се Ейдолон, който отново се беше преобразил в образа на лекар. — Ще направим ядрено-магнитен резонанс, пункция на костен мозък…
	— Брат ми, ако се задържим още малко, Руна ще отиде във ветеринарната лечебница. — Шейд бързо погледна към нея. — На обратния път ще погледнем в кафенето.
	— Не съм гладна.
	— Видя ли демоните сред сътрудниците ни? Всички са от различни видове, а всеки вид си има специфична храна. А в храната на някои от тях, за щастие, влиза и сурово месо.
	Руна намръщи нослето си.
	— И вие държите…
	— Не, тук няма живи животни. Но затова пък има огромна хладилна камера. — Тя изкриви устни с отвращение и Шейд се усмихна. — Три дни в месеца ядеш сурово месо, но те е гнус от нашето кафене?
	— Аз не обичам сурово месо. Повярвай ми, ако имаше начин да се избавя от ликантропията, дори нямаше да се замисля. — Тя погледна към Ейдолон и попита: — Смяташ ли, че ще успееш да помогнеш на Шейд?
	Беше странно да чуе, че тя се безпокоеше за него. Сърцето на демона се присви.
	— Той ще направи всичко, което може — едва успя да изрече Шейд и стисна ръката й. После се обърна към Ейдолон: — Позвъни ми, ако откриеш нещо в резултатите. И ми дай знак, ако има нещо ново за Роуг.
	— Задължително. Бъди внимателен, Шейд. Много, много внимателен. — Ейд нямаше предвид Роуг, а Руна.
	Никога през живота си Руна не беше виждала такова кафене. Във въздуха се носеха нови неприятни аромати, примесени със стари остри миризми, и комбинацията им я караше едновременно да изпитва гадене и глад. Стаята беше с неравни каменни стени, а мебелите — издялани от гранит. В единия ъгъл имаше дълбока яма — около метър на метър. В нея имаше трима демони от неизвестен за Руна вид, които разкъсваха нещо с ноктите си. Около тях се въртяха по-малки същества, подобни на паяци, но с размера на чихуахуа, които обираха остатъците от храната им.
	По нея се плъзна тръпка и тя стисна ръката на Шейд.
	— Надявам се, че това не са сервитьорите?
	— Големите са пациенти, а по-малките са чистачите.
	Един демон — огромен мъж със зелена кожа и крила — се обърна и се втренчи в нея. Руна застина, прикована на място от изпълнения с ненавист поглед, преди неочаквано да установи, че демонът нямаше очи. Шейд изломоти нещо на непознат език и зеленокожият заръмжа. После се обърна и отново се зае с костите пред него.
	— Не ги провокирай — каза той на Руна.
	Тя не успя да му възрази, защото се приближиха до масата на самотна красива жена с черна коса на сини кичури, облечена в дрехите на лекар. Тя четеше книга и пиеше кафе от бяла чашка с петна от тъмно червило по края.
	— Джем — повика я Шейд и тя вдигна глава. — Това е Руна. Нека да седне до теб за минутка. И гледай никой да не я докосва даже с пръст.
	И отмина, без да дочака отговор и без да се огледа — като човек, свикнал безпрекословно да му се подчиняват. Руна гледаше как се отдалечава гърба му в черното кожено яке, и се разкъсваше между възхищението и раздразнението. От цялата му фигура се излъчваше мълчалива заплаха.
	Жената, която той нарече Джем, изплези зад гърба му език, с обица в средата, и посочи към пейката срещу нея.
	— Седни. Ти сигурно си… — тя бързо забеляза липсата на символи по ръката й и не довърши. — Или пък не си.
	— Съм — въздъхна Руна. — Просто символите все още не са се появили. И неговият брат се опитва да разбере защо. — Тя проследи как Джем отпива глътка от кафето си. — Колумбийско ли е?
	Джем изненадано повдигна веждата си с обица в края.
	— Охо! Значи, си експерт.
	— Преди време имах свое кафене.
	Джем отмести чашката си и погледна към тълпата от посетители.
	— Бих ти се заклела във вечна любов, ако научиш тези недоразумения да варят прилично кафе.
	— Аз също съм на мнение, че за лошо сварено кафе трябва да хвърлят в затвора — усмихна се Руна. Джем й харесваше. — Значи, работиш тук като лекар? Смъртна ли си? — и тя прехапа устна. — Или не е прилично да питам?
	— Не, няма нищо. — Джем отбеляза страницата в книгата си и я сложи настрана. — Лекар съм. И съм наполовина демон. Тейла — половинката на Ейдолон — е моя сестра. Скоро ще се запознаеш с нея. Тя ще ти разкаже какво да очакваш от Шейд, когато връзката ви окончателно се формира.
	Руна мълчаливо я гледаше, докато тъжно си мислеше, че е съвсем чужда в техния свят. В света на Шейд.
	— Добре ли го познаваш?
	— От няколко години, но честно казано не сме много близки. Той е отличен парамедик и може да ръководи болницата не по-зле от Ейдолон, но лични неща споделя неохотно. — Джем понижи глас: — Обичаш го, нали?
	— Едва се познаваме — каза Руна. Това не беше отговор. — Тоест, ние… срещали сме се и преди. А после аз го заварих с онези… — тя стисна очи и въздъхна. — Говоря глупости.
	— Точно така — усмихна се широко Джем. — Но на теб ти е позволено. Защото си влюбена. — Но усмивката й помръкна леко. — А той дори не те забелязва, нали?
	— Нещо такова — тихо отговори Руна и проследи с поглед червенокожата медицинска сестра, която премина покрай тяхната маса на път към бара. Двама смъртни разсипваха по чиниите някакво странно на вид горещо и лепкаво нещо. — Само че аз не го обичам.
	— Както кажеш — обърна очи към тавана Джем. Кръглата сребърна обеца с червен камък във веждата й се раздвижи нагоре-надолу. — Душевните ти белези са дълбоки и нямат никакво отношение към Шейд.
	— Не схващам за какво говориш — излъга Руна, макар че чудесно разбра намека. Предателството на Шейд преди година я беше наранило болезнено, но… Ако трябваше да бъде честна в края на краищата тя му беше простила. Въпреки че и до сега се измъчваше. Но Джем нямаше предвид това. В зелените й очи проблесна странна светлина.
	— Шейд може да ти помогне, но само ако му разрешиш. И ако му се довериш.
	Руна се замисли над думите й и трепна, когато Шейд я докосна по рамото. В ръцете си държеше издута торба.
	— Да вървим! — той се обърна към Джем и насочи пръст към нея — А ти си гледай работата и не смей да се бъркаш в главите на другите.
	Джем се изправи.
	— Ще си замълча, защото зная, че и на теб не ти е лесно — и тя взе книгата си от масата. — Но запомни, че виждам отлично и твоите рани. И ако не свърнеш от избрания път, ще се сдобиеш единствено с нови.
	— Самозабравяш се! — повишеният тон на Шейд успя да надвие шума от гласове в кафенето.
	Настъпи пълна тишина. Дори демоните в ямата замряха. Джем го погледна в очите, сякаш с намерение да продължи да спори, но празният и тъмен поглед на Шейд подсказваше, че търпението му беше на приключване.
	— Зная за какво говоря — и тя си тръгна като синьо-черен вихър.
	Шейд продължаваше да стои напрегнат. Руна очакваше да го чуе да ругае, но за нейна изненада, той тихо каза:
	— Да вървим.
	Тя не мръдна от мястото си.
	— Какво означава „да се бъркаш в главите“?
	— Джем притежава дар. Такива като нея могат да видят уязвимите места — душевни рани или изпитани страдания — и да ги използват за свои цели. Хайде да вървим!
	— Почакай! Тя какво имаше предвид, когато спомена за избрания от теб път?
	— Нищо, дяволите да го вземат! Възнамеряваш да се трансформираш тук, в болницата, или все пак в пещерата?
	— Нищо?
	— Руна, стига вече! Няма нужда да знаеш. Повярвай ми.
	Боже, колко й се искаше да му повярва! Че освен брат й, някой друг също се вълнуваше за нея. Тя погледна към демона. Нейната половинка. Черните му очи бяха заплашителни присвити, а лицето му — напрегнато. Също както и тялото. Боже, помогни ми!
	Когато се върнаха в пещерата, настроението на Шейд беше отвратително. Руна се опитваше да го въвлече в разговор, но той отговаряше само едносрично. Веднага се насочи към спалнята и окачи торбата с месото на куката, която висеше от тавана. Тя не го попита за какво обикновено използваше куката, но кръстоса ръце и кимна към внимателно подредения арсенал по стените.
	— Разкажи ми.
	Шейд поклати глава и това накара косата му да се плъзне по раменете. Торбата се поклащаше със зловещо скърцане. Руна никога преди не беше попадала в толкова странна ситуация, а тя се числеше към паранормалното подразделение на въоръжените сили на САЩ. Да се сблъсква със странното, беше нейно всекидневно задължение.
	Спомнила си за работата си, тя се изчерви. Шейд се беше затворил и не разказваше почти нищо, но тя също си имаше свои тайни. Например че армията на САЩ знае за болницата. И че заради нея Руна се беше върнала в Ню Йорк.
	Какво щеше да прави, когато пълнолунието премине? Трябваше ли да се връща? Шейд нямаше да я пусне, но и тя самата не смяташе да се отказва от живота си само за да се превърне в пленница в пещера му.
	— Няма защо да знаеш.
	— Мисля, че не си прав.
	— Руна, казах — не.
	— Ти през цялото време говориш така и на мен вече ми се повдига — извика тя, стиснала юмруци. — Аз вече не съм кротката мишка от по-рано, скъпи, затова настоявам за отговор. Сега.
	Шейд изруга и започна да крачи по диагонал из стаята, заровил пръсти в косата си. Руна се отвърна, за да му даде време да се успокои, защото той изглеждаше така, сякаш всеки момент ще се взриви.
	Тя започна да разглежда безкрайната редица от камшици, пръчки и белезници по стената. На етажерките стояха редици от флакони и бутилки, ръкавици, маски и дори напълно безопасни на вид пера. Боже, колко ли жени беше водил тук преди нея? И какво беше правил с тях?
	— Шейд, принуждаваш ли ги? — Руна толкова се боеше да чуе отговора му, че от страх започна да й се гади.
	— Не! — и той се обърна към нея с толкова гневни очи, че тя отстъпи. — Разбира се, че не! Предпочитам жени, които сами го искат. И на които това е необходимо.
	— В какъв смисъл необходимо?
	Той отново започна да мери стаята с дълги крачки.
	— Помниш ли нашия първи път в твоето кафене? Когато казах, че го усещам в теб?
	При споменаването на онова, което направиха в пресечката отзад, тя се изчерви.
	— Това беше секс. Не мога да си представя, че някой ще иска да го набият преди това.


>	Глава 11

	Оказа се, че Рейт не беше лоша компания. Той го беше победил в няколко игри, а сега се забавляваше, като разглеждаше колекцията му от филми и се шегуваше с всеки един от тях. Но през по-голямата част от времето просто мълчеше, докато Кайнан се мъчеше да се налее с алкохол до безчувствие.
	След шест бутилки бира и шест чаши с уиски, той все още не беше достатъчно пиян. Кайнан крадешком погледна към демона, който седеше в коженото му кресло до дивана и замерваше с чипс Дейвид Летърман.
	— Изцапа с мазно целия екран — каза Кай.
	Рейт изсумтя и се облегна назад, разкрачил крака. Ризата му в камуфлажен десен беше разкопчана. В схватката с африканските партизани дрехите му вече не ставаха за нищо и затова се наложи да вземе назаем от Шейд. От униформата му на парамедик обаче той се отказа категорично, като измърмори нещо за прилика с глупава пижама.
	Семинусът въздъхна и се почеса по гърдите. Кайнан никога не беше виждал гърди с толкова добре развита мускулатура. Сякаш демонът прекарваше минимум двайсет и три часа от денонощието в залата. И не с щангата в ръце, а като тренираше със спаринг-партньори. Тялото му беше жилаво и релефно и по никакъв начин не можеше да бъде оформено така само от тренажор.
	Лори обичаше да отърква лицето си в гърдите му като котка, която маркира територията си. И как галеше гладката кожа на Рейт с до невъзможност интимни движения.
	Беше изминала цяла година, а на Кайнан му се струваше, че ги беше видял вчера — Рейт, забил зъби в гърлото на Лори, докато пръстите му сваляха ципа на дънките й. Демонът винаги беше отричал да е спал с нея, но гледката на двамата завинаги се беше врязала в паметта на Кайнан.
	— Какво ти става, смъртен? Миришеш на гняв.
	— Повтори ми, че не си спал с Лори.
	— Мамка му, ти пак ли се хвана за това? Аз не се чукам със смъртни. Запиши си го някъде и си го слушай, колкото си искаш.
	— А защо не се чукаш? Много вампири нямат нищо против.
	— Моето сърце тупти. И аз не съм вампир. — Рейт се наведе напред и опря лакти в коленете си. — Разбрах всичко за това с жена ти. И ще ти го разкажа, ако за секунда си вдигнеш задника от блатото на скръбта.
	— Ама че си гадняр.
	— Ооо — демонът насмешливо разтегли буквата. — Ти направо ме обиждаш.
	— Добре. Какво си разбрал.
	— Бил е Роуг. Той я е побърквал от месеци.
	— По какъв начин?
	— Той умее да променя външния си вид. Оживял е по време на пожара в „Бриймстоун“ и преобразен като мен е уреждал сделките си на черния пазар. Той се е представял за мен. Ето защо, когато се срещнахме онази нощ в зоопарка, жена ти ме разпозна. — Рейт продължи, като отметна косата от челото си: — Аз дори не мисля, че е преспал с нея.
	— Нищо не разбирам. — Кайнан погледна към бутилката с уиски. — Може би защото съм пиян. Аз ви видях. От поведението й личеше, че спи с теб. Или с Роуг, ако го е взела за теб.
	— Значи, обяснявам пак: според думите на Шейд, Роуг е обгорял като пеперуда в огъня. Организмът му на практика е загинал. И съм готов да се обзаложа, че той не може физически да прави секс, колкото и силно да го иска — и Рейт широко се усмихна. — А това е много забавно.
	— Ти си ненормален. Как тогава живее без секс?
	— Ако яйцата му ги няма, то това не му е нужно.
	— Тогава защо Лори е решила, че той е спал с нея?
	— Защото той притежава същия дар като моя. Просто я е накарал да повярва.
	— Няма да се вържа на това. — Пазителите от Егида умееха да защитават разума си от подобни въздействия. А освен това фалшивите спомени оставяха след себе си чувство на съмнение; на постоянно усещане, че нещо не е наред.
	Изведнъж Кайнан се озова по гръб в собственото си легло, впил конвулсивно пръсти в чаршафа, и с Джем, седнала върху него. Нежна й кожа проблясваше от пот, докато го стискаше силно с бедра. Удоволствието премина през тялото му като електрически заряд. Стоновете на жената предизвикаха тръпки в слабините му и тестисите му се присвиха. Той щеше да свърши всеки момент.
	Това беше неправилно. Съвсем неправилно. Кай беше сигурен, че Джем не е тук и че всичко това се дължи на Рейт, но не можеше да му попречи по никакъв начин. И не че му се искаше толкова много. Особено когато тя отново го направи — прехапа устни и отметна назад глава. Последва ярък проблясък — и той отново се озова на дивана напълно облечен. С тази разлика, че дишането му беше тежко, а усещането как възбуденият му член се опира в ципа, не беше илюзия.
	— Сега вярваш ли ми? Аз дори не се постарах да проникна по-надълбоко. Ако го бях направил, ти изобщо нямаше да разбереш, че съм аз. И щеше да вярваш, че всичко е истина.
	Боже мили! Кайнан разтърка лице с треперещата си ръка.
	— И Роуг е направил това с Лори? — И защо Рейт му беше внушил тези спомени с Джем?
	— Готов съм да се обзаложа на живота си.
	Кайнан се размърда в опит да се намести по-удобно.
	— Защо тогава?
	— Защо я ухапах ли? И се опитах да й сваля ципа?
	От спомена за това Кай едва не повърна.
	— Да — прошепна той.
	— Тя се нахвърли върху мен, Кай. Аз все още не бях на себе си след схватката и се побърквах от глад. Нищо не съобразявах — исках само да ям. За нещастие, инкубите винаги чукат жените, от които се хранят.
	Страхотно! Ама че работа! Той имаше нужда да се осъзнае и да пусне една вода, а когато се върна, откри Рейт пред входната врата.
	— Ами, човече, беше готино, но трябва да тръгвам. Трябва да проследя Роуг и да се нахраня.
	_„Аз бях гладен_“ — така говореше Рейт и за Лори, когато я беше ухапал. Той беше забил огромните си зъби в нежната млечнобяла кожа на гърлото й и тя отметна глава назад така, сякаш изпитваше огромна наслада.
	По дяволите всичко! Кайнан се насочи към дивана и в пристъп на глупава пиянска ярост помете всичко от масичката за кафе. Пакетите с чипс и бутилките се разлетяха из цялата стая. Едната от тях успя да се изтъркаля до шкафа под телевизора и спря там. Малко по-спокоен Кай се стовари по гръб на дивана и вдигна крака върху празната масичка.
	Всичко се беше объркало. Не трябваше да се напива. Не трябваше да го прави, защото всеки път започваше да мисли за Лори. Случваше се да си спомни и щастливите им времена. Например как понякога по цял ден се търкаляха в постелята, как правеха любов и как строяха планове за бъдещето. Как щяха да си вземат отпуск и какви деца искаха да имат. Ала имаше моменти, в които си я спомняше в обятията на Рейт. Когато той пиеше от кръвта й.
	Интересно, какво ли е усещала? Дали се е страхувала за живота си? Или е получавала удоволствие от случващото се? А може би се е надявала Кайнан да я спаси? Или е очаквала демонът да я изчука пред очите на мъжа й?
	Изведнъж му се прииска да закрещи с всичка сила, за да може Лори да го чуе. Където и да се намира. Тя си беше отишла, оставяйки му десетки въпроси и една безкрайна ненавист. Кайнан не беше чак толкова пиян, за да не разбира, че му трябва помощ. Иначе депресията щеше го погълне като плаващи пясъци.
	— Рейт, ухапи ме! — изтърси той. Беше изпаднал в нещо като черна дупка.
	Ръката на Рейт спря, преди да хване дръжката на вратата.
	— Я стига, Кай! Мислех, че ще измислиш нещо по-умно.
	— Не смятам да остроумнича. Просто искам да пиеш от мен. — Това можеше да мине за признание в риалити шоу: _„Случка от живота ти, която не би разказал никому_“.
	Едната му руса вежда учудено се повдигна.
	— Колко вля в себе си от това?
	— Не преживявай, съобразявам нормално. — Така говореха само много пияните хора. Рейт се усмихна.
	— Не ми пука за логиката ти. Попитах, защото алкохолът в кръвта ти ще ми подейства много силно.
	— Случвало ли ти се е мислите ти да се въртят около едно и също нещо безкрайно дълго време?
	Рейт се замисли за минута и после повдигна рамене.
	— Не!
	Лъжа. Явно беше, че обича братята си, колкото и яростно да го отричаше.
	— Хайде, давай!
	Рейт се отмести от вратата. Той се намръщи подозрително, сякаш очакваше всеки момент да попадне в капана на Кайнан.
	— Защо го искаш?
	— Любопитно ми е.
	— Лъжеш. Ти от години унищожаваш такива като мен, а сега сам се предлагаш за храна? И защо точно на мен? Намери си хубава вампирка и се изчукай с нея. Нека тя те ухапе.
	— Вече никому нямам вяра.
	— Не се доверявай и на мен — посъветва го Рейт.
	— Зная. Но ти няма да ме убиеш. Болницата означава прекалено много за теб, а аз съм отличен лекар. Не можеш да си позволиш да ме загубиш.
	— Ти си пълен глупак, ако си мислиш, че ми пука за някого. Или за нещо.
	— Както кажеш — и Кайнан кръстоса крака. — Ще хапеш ли, или няма?
	— Първо ми кажи защо го искаш.
	— Аз ти предлагам безплатна порция храна, а ти си вдигаш цената? Що за вампир си тогава? — Рейт не мръдна от мястото си. Той просто мълчеше. Кайнан забели очи към тавана. — Е, добре де! Имам 40 градусов алкохол в кръвта. Също като уискито. Искаш го, нали? И го знаеш.
	Очите на Рейт странно заблестяха. Да, той много искаше да го опита, но не можеше да остави въпроса си без отговор.
	— Кажи ми.
	— Да ти го начукам!
	— Не си по моя вкус.
	Кай въздъхна.
	— Чувал съм, че рядко се храниш от жени.
	— От смъртни жени. Предпочитам жени демони и мъже смъртни.
	— Защо мъже?
	— Защото на тях не се надървям.
	— Какво облекчение.
	— Това е само в случай че се съглася да пия от теб. А аз все още не съм се съгласил. Освен ако не ми кажеш, защо го искаш.
	— Защото искам да разбера какво е чувствала жена ми, когато си се впил в гърлото й, дявол да го вземе! — извика Кайнан, като успя да се изненада сам от пристъпа си на неочакван гняв.
	Рейт се отвърна.
	— Не съм го искал — измърмори той — Кълна се!
	Кай закри лицето си с ръце и разтърка очи. По дяволите, толкова беше уморен.
	— Зная.
	След малко дочу тихо шумолене и леко проскърцване на подметки. Ръката на Рейт хвана неговата и я сложи на подлакътника на дивана с дланта нагоре. Сърцето на Кайнан се заблъска тежко в гърдите му. Той не посмя да погледне. Не можа. Болката избухна изведнъж, когато Рейт заби в китката му острите си като нож зъби. В същия миг Кай беше обгърнат от топла вълна. Всичко в тялото му — всеки мускул и всеки нерв, сякаш започнаха да потръпват. Боже, колко беше хубаво! Той най-накрая се осмели да погледне към демона.
	— Аз какво, в обратен ли се превръщам?
	Рейт насмешливо изсумтя и му показа среден пръст. Вампирите винаги са били много странни, но сега Кай поне малко разбра смъртните, които доброволно позволяваха на кръвопийците да ги хапят. Удоволствието беше прекалено силно и вероятно с времето им ставаше все по-трудно да се лишат от него.
	Той веднага си представи какво би било, ако го ухапе жена. Ако тя забиеше зъби в гърлото му, легнеше отгоре му и се притиснеше към него. Тялото му оживя и веднага откликна, когато мястото на въображаемата жена изведнъж беше заето от Джем. Тя беше тази, която той беше притиснал с тежестта на тялото си, докато зъбите й леко дращеха гърлото му. Но тя не беше вампир, така че тази фантазията беше глупава.
	Ръката му потръпна от болка, когато Рейт направи прекалено голяма глътка. Проклет да е за това, че му беше натрапил образа на Джем, защото сега изобщо не можеше да се избави от нея. Картинката вече му се струваше толкова реална, че той я усещаше не като фантазия, а като истински спомен.
	И изведнъж чу отново непристойните думи, които тя нашепваше в ухото му. Звукът на гласа й успокояваше и отпускаше много повече от алкохола.
	— Какво? Става? Тук? — донесе се до него студеният глас на реалната Джем.
	Кай повдигна леко клепачи и я видя в средата на стаята, кръстосала ръце пред тъмносиния си корсет. Това повдигаше гърдите й и ги правеше да изглеждат още по-апетитни, докато полата едва прикриваше дупето й. Ботушите с високи токчета завършваха над коленете, а над тях се виждаше ивица гола кожа. Джем беше вързала косата си на две опашки. Около гърлото си носеше кожен нашийник с шипове, а устните й бяха покрити с черно червило. Тя явно се беше приготвила за вечеринка. Кайнан нямаше представа защо при тази мисъл ревността го прободе като нож. Ама и той беше добър — седеше си тук пиян, със забити в ръката вампирски зъби. Определено нещо в главата му не беше наред.
	_„Боже мили.“_ — помисли си Джейн. Това беше неочаквано. Кайнан се беше отпуснал на дивана, разкрачил крака, докато лявата му ръка беше подпряна върху облегалката. До него на колене стоеше Рейт, притиснал устни към китката му, и я наблюдаваше с дяволити очи.
	— Повтарям. Какво става тук?
	Кайнан я погледна с невиждащи очи и тя беше обхваната от гореща тръпка.
	— А на какво ти прилича? — думите на Рейт я накараха свирепо да го изгледа.
	— На това, че някой го е домързяло да си поръча пица и да се нахрани от доставчика.
	Рейт отпусна ръката на Кай и премляска с устни.
	— Така е по-вкусно. Домашна храна — и той задържа погледа й, преди да започне да облизва раните върху китката на Кай. Бавно. И чувствено. Джем преглътна и устата й изведнъж пресъхна. Рейт се беше досетил. И я дразнеше нарочно. Той знаеше, че тя желае Кайнан. И сама мечтае да го оближе от главата до петите. Ноздрите на демона трепнаха и Джем разбра, че той беше усетил аромата на възбудата й.
	— Защо си дошла? — дрезгаво изрече Кай. Гласът му звучеше така, сякаш току-що се беше събудил. Вероятно гласът му звучеше по същия начин всяка сутрин.
	— Рейт ме извика.
	Кай му хвърли заплашителен поглед, но той само присви рамене и леко се изправи на крака.
	— Какво? Ами да, позвъних й, докато ти беше в банята. Реших, че не трябва да оставаш сам. Аз трябва да тръгвам. Само няколко глътки не ми са достатъчни, за да се нахраня — и той се насочи към вратата. — До скоро.
	Кайнан отметна глава и се втренчи в бавно въртящия се вентилатор на тавана.
	— Проклятие!
	— Право в целта! За какво си мислеше? Кажи ми, че не си го помолил за някоя тъпотия, като например да ти помогне да се преобразиш?
	— Аз може и да съобразявам лошо, но не съм глупак или самоубиец.
	— И това е добре, защото Рейт не може да преобрази никого. Или казано с две думи: той е жив.
	Кай закри лицето си с ръка.
	— Ти някога замисляла ли си се над това, Джем? Какъв трябва да си, за да се довериш на вампир и да му позволиш да те изпие до капка? Какво му пречи просто да захвърли трупа ти, без да ти да даде от собствената си кръв?
	— Мисля, че се е случвало. — Тя погледна към кухнята, която представляваше просто един ъгъл в стаята. — Ще ти потърся нещо за пиене. Обезводнен си. И един съвет от мен. Следващия път, когато ти се прииска да споделиш с някого кръвта си, просто иди в Червения кръст.
	Кайнан мълчеше, докато тя ровеше в хладилника. Джем намери лимонада, наля я в чаша и се върна в стаята. Намери го в същата поза, само дето беше махнал ръката си от облегалката. Тя застана на колене до дивана, повдигна главата му и поднесе чашата до устните му. Той изпи половината.
	— Благодаря.
	— Бирата не помага много срещу обезводняване — каза тя, като посочи с очи към разпилените по пода и под масата бутилки. Той се усмихна с ъгълчето на устните си и я подръпна за опашката. Сърцето й подскочи.
	— Ти някога напивала ли си се, Джем? Търсила ли си забрава в бутилката?
	Тя изведнъж усети колко горещо беше тялото му там, където се допираше до бедрото й; колко ласкаво пръстите му я докосваха по косата, а горещият му дъх я гъделичкаше по скулата.
	— Не — прошепна тя. — Аз не трябва да пия.
	— Лошо понасяш алкохола?
	— Да — излъга тя. Не можеше да му каже истината. Изглежда, че той за момент беше забравил каква беше тя: демон пето ниво. Най-високото и най-лошото по скалата на Уфел за демоните. Например, ако трябваше да се сравни с торнадо, това съответстваше на категорията Р5. А това, че беше наполовина демон и наполовина смъртна, не променяше нищо нито за Кайнан, нито за нея. Джем сдържаше дара си с помощта на татуираните магически гривни, разположени на китките, глезените и гърлото й. Освен това тя никога не пиеше. Алкохолът отслабваше контрола върху демоническата й половина.
	А този тежък урок беше научила на една студентска вечеринка в университета, когато се беше напила. Тогава, поради някаква глупост, тя беше започнала да буйства. За щастие, се беше усетила навреме, когато отвътре сякаш започнаха да я раздират нокти. И се беше втурнала към най-близкия Хароугейт. Джем не помнеше как се беше озовала в болницата, където Ривър й беше влял сънотворно. В този ден падналият ангел беше предотвратил кървава битка.
	Кайнан я погали по гърлото с кокалчетата на пръстите си и тя шумно си пое въздух. Ръката му застина и Джем, вгледана в очите му, видя калейдоскопа от емоции, които се сменяха една след друга подобно на кадри от филм при бързо превъртане. Тъга. Страх. Желание. Объркване.
	— Толкова си хубава — прошепна той.
	Говореше така, защото беше пиян, но на нея не й пукаше. Цяла година той виждаше в нея в най-добрия случай — колега, а в най-лошия — демон. А сега изведнъж беше забелязал, че е жена. И нямаше никакво значение дали това се дължеше на алкохола.
	Съвсем бавно — за да не го уплаши и за да не развали момента — Джем остави чашата. Повдигна ръка към лицето му и се наслади на контраста между горещата му кожа и хладната си длан, докато той не сваляше очи от нея. Тя погали с пръст устните му и той леко ги разтвори. Боже, колко искаше да го целуне. Джем отново ги погали леко. Като едва доловимо докосваше. Нежно. Ласкаво.
	Кайнан сложи ръка на бедрото й и я привлече по-близо. Тя затрепери и се наведе напред, без да сваля очи от устните му. Пръстите на едната му ръка я повдигнаха за брадичката, докато другите, заровени в косата й, бавно се изместиха към тила и я натиснаха надолу. Джем беше принудена да се наведе и устните им се докоснаха. Бавно. Неговите устни бяха твърди и присвити, но нещо в него сякаш изведнъж се скъса и Кайнан се нахвърли върху нея. Тя ахна от изненада и облекчение. _Боже, благодаря ти!_
	Кай хвана с ръце края на полата й и грубо я избута нагоре. Между краката на Джем нещо започна да пулсира, когато той я придърпа върху него така, че да го оседлае. За да не падне, тя се принуди да впие пръсти в раменете му и тогава усети твърдите напрегнати мускули.
	Тя се овлажни, когато твърдият му член, издул плата на дънките, се притисна в нея. Кайнан простена. Той я стисна по-силно и се тласна нагоре. Без да прекъсва целувката, той не спираше да ласкае устните й и да нахлува с език между тях. Джем беше обхваната от изгарящо желание. Тя усети как се поклаща в обятията му и как отърква слабините си в него през тънката материя на бикините, което неимоверно усилваше удоволствието й.
	Това беше сън. Нямаше как да бъде реалност. Тя се целуваше с мъжа, който владееше мислите й и който щеше да свърши всеки момент, а двамата дори не си бяха съблекли дрехите. Тя едва издържаше на желанието да освободи члена му, пленник на дънките, но се страхуваше да не го уплаши.
	Устните му се спуснаха към гърлото й, оставяйки след себе си изгаряща следа.
	— Джем — промърмори той, гъделичкайки чувствителната й кожа с дъха си. — Господи, толкова си гореща!
	Тя трепна от наслада. Както от думите, така и от ласкавите и влажни докосвания на езика му. Удоволствието се разпространяваше по тялото й като вълна. Кайнан простена. Джем усети леката вибрация на гърдите му и по цялото й тяло премина тръпка. Дишането й се учести и тя започна да се движи по-бързо и по-безцелно. Кожата й се покри с пот; бедрата й леко потръпваха, а гърдите й натежаха. И изведнъж удоволствието в нея се взриви.
	Джем извика и се вкопчи силно, докато Кайнан не спираше да се движи. И едва успя да си поеме въздух през стиснатите си зъби, преди тялото му да започне да тръпне от силата на освобождаването му. От получената наслада всички мисли в главата на Джем изчезнаха и тя можа внимателно да проследи за кулминацията му. Помисли си, че никога досега не беше виждала нищо по-прекрасно. Той се тласна към нея за последен път и Джем усети в себе си необикновена лекота, докато слушаше как се успокоява дишането му. Кайнан беше съвършен. И просто създаден за секс.
	— По дяволите! — простена той. — Джем… Проклятие, толкова съжалявам!
	— Съжаляваш ли? — усмихна се тя и прокара пръст по гърдите му през тениската. — Единственото, за което трябва да съжаляваш, е, че и досега сме облечени.
	Кайнан отмести очи и тя видя как той се затваря в себе си. Напрежението помежду им отново се появи, макар че отдавна трябваше да е изчезнало. Изражението на лицето му стана мрачно. Той я избута от коленете си и неловко се изправи. Това я принуди да задейства дара си — или демоническото си зрение, както го наричаше Тейла — и ахна.
	Раните на Кайнан бяха зараснали с груби и дълбоки белези през последните два месеца, но сега отново се бяха отворили. Сърцето му се обливаше в кръв по същия начин както в деня, когато беше заварил Лори с Рейт.
	— Кайнан? Какво ти е?
	Той напъха пръсти в джобовете на дънките си и се вгледа в тавана.
	— Най-добре си върви.
	— Трябва да поговорим…
	— _Моля те, Джем._ — По гърдите му си личеше, че дишането му беше учестено. — Аз съм пиян, смъртно уморен и слаб от кръвозагубата. Имам нужда да остана сам.
	Тя неловко се изправи и смъкна полата си надолу. И едва сега съжали, че тя беше толкова къса.
	— Ако имаш нужда от нещо…
	— Ще позвъня.
	Преди да си тръгне, тя го погледна и разбра, че той никога нямаше да го направи.


	Той определено рискуваше, когато се промъкваше в болницата. До пожара Роуг стърчеше тук заради безкрайната редица от медицински сестри, които можеше да чука. Но самата болница я ненавиждаше. Така и никога не разбра защо братята му я бяха построили. Защо трябваше да кърпят ранени демони, когато беше по-весело да ги режат на парчета.
	Упирите не бяха успели да намерят никого, който да се съгласи да шпионира заради него, а Роуг нямаше време да си търси съюзник сред персонала. Той и без това беше стигнал прекалено далеч в отмъщението си. Вече бяха успели да съживят Шериен, така че той разполагаше само с няколко дни, за да открие Руна. В противен случай тялото на любимата му щеше да се разложи окончателно. Роуг имаше нужда от кръв. И по-точно — от кръвта на варг. Незабавно.
	Облечен като обикновен демон слог, той лесно се сля с персонала, стараейки се да остане незабелязан, като се представяше за посетител при болен. Той не изпитваше страх, че може да срещне някого от братята си. Ейдолон не работеше през нощта, Рейт по това време се веселеше, а Шейд сигурно беше зает със своята кучка.
	Въпреки това някои от работещите тук бяха способни да го видят през маскировката му. Разбира се, те нямаше да го разпознаят, защото видът му беше различен, но всеки демон, прикрит от магия, щеше да събуди подозрение.
	Затова Роуг внимателно наблюдаваше и се оглеждаше за подходяща жертва за следващата част на плана си. Той смяташе да нанесе на братята си болезнен удар — и по болницата, и по персонала. И когато ги извадеше от релси, те щяха да започнат да правят грешки.
	Демон сора — или Циска, както пишеше на баджа й — премина покрай него на път за Хароугейт, разпространявайки след себе си слабия аромат на Рейт. Роуг се напрегна. Тук имаше прекалено много жени, които миришеха на неговия по-малък брат, който сега живееше живота на Роуг — спеше с всички подред, без да се тревожи за нищо. Но скоро и той щеше да се разтревожи. От тази минута. Защото сора не знаеше, че щеше да се превърне в следващата му жертва.
	Роуг вдиша дълбоко миризмата на Рейт. Той се утеши се с мисълта, че за Циска това щеше да е последният вдишан аромат. Защото само след няколко минути тя щеше да помирише собствения си ужас.


>	Глава 12

	Руна почти нямаше спомен за изминалата нощ. Или поне от момента, когато излезе от душа и тръгна към веригата, за да се окове сама. Докато не се появи Шейд. След това — нищо. Имаше някакъв смътен спомен, че по някое време двамата едновременно бяха приели човешка форма. Тя все още му беше сърдита, но малко по-късно отстъпи под наплива на собствените си бушуващи хормони. Паметта й беше съхранила чистото удоволствие от осъзнаването, че до нея най-накрая имаше някого, който да удовлетвори желанието, от което беше обхваната всяка сутрин след пълнолуние.
	Шейд я беше обладал три пъти, без да каже нито дума и без да й даде почивка. Двамата продължиха да мълчат дори когато се бяха строполили върху леглото. Тя остана много изненадана, когато той я придърпа и я притисна към себе си. И заспаха така. „Страхува се, че ще избягам, докато спи“ — реши в онзи момент тя. Но ако беше така, защо тогава галеше пръстите й толкова нежно?
	Руна се събуди след около шест часа. Шейд все още спеше и тя наметна халата си докато претърсваше пещерата за телефон. Намери го в стаята с телевизора. Върна се тихо до вратата на спалнята, за да провери дали Шейд не се беше събудил, и когато се убеди, че не е, излезе навън.
	Влажният и задушен въздух на джунглата я погълна. По някакъв начин в пещерата винаги беше сухо и прохладно, макар че тя не видя климатик. Странно. Улови се, че размишлява над това, вместо да позвъни. Истинският й живот не беше тук, в това странно място, където съдбата я беше довела най-неочаквано. Сега Руна за кратко трябваше да се върне в своя свят. С натежало сърце тя набра номера на брат си, който вдигна след третия сигнал.
	— Ерик?
	— Руна, къде си? Помня, че се уговорихме да се чуем утре, но въпреки това очаквах да ми позвъниш по-рано.
	Тя рядко се губеше за повече от три-четири дни, а заради Подразделението водеше много уединен живот. Извън работата колегите й не искаха да общуват с нея и по този начин единственият й отдушник оставаше Ерик. Вероятно защото смъртните не обичаха да се сприятеляват с шифтъри. Тя се отмести от входа на пещерата и облегна гръб на едно дърво.
	— При мен възникнаха усложнения.
	— Наред ли е всичко? — Напрежението в гласа му се усещаше дори през шума и пукането на връзката.
	— Да. Искам да потърсиш нещо за мен. Става въпрос за _Злосърдието._
	Тя чу как Ерик си го записа.
	— Какво е това?
	— Нямам представа.
	— Ще ми разкажеш ли какво става?
	Руна се измъкна иззад дървото и погледна към входа на пещерата. Нямаше никого.
	— Заловиха ме упири.
	— _Какво_? Къде си сега? Имаш ли нужда от помощ?
	— Успокой се. На безопасно място съм. — Или почти.
	Потокът от ругателства на другия край на линията можеше просто да разтопи микрочиповете на сателитите, които предаваха разговора им.
	— Казвах аз на Дейвис да не те изпраща на това задание. По дяволите! Трябваше самият аз да тръгна да търся Кайнан.
	Още от самото начало Ерик възразяваше против работата й за Подразделението. Но кафенето затвори, Шейд й разби сърцето, а самата тя се беше превърнала в шифтър. За пръв път в живота й нямаше нищо, което да попречи да се заеме с нещо интересно.
	Работата й беше много интересна. И дори прекалено опасна от време на време. Например веднъж, когато преследваше шифтър лъв по улиците на Мадрид, се озова в самото сърце на прайда, и то тогава, когато всичките му членове се бяха събрали извън града и се готвеха да тръгнат лов. Спасило я беше единствено умението й да се преобразява по желание.
	— Полковникът не е виновен — въздъхна Руна. — Ти беше зает, а аз много се зарадвах на възможността да се върна в Ню Йорк.
	— Искаш да кажеш, на възможността отново да видиш демона.
	Руна не си губи времето да убеждава брат си в обратното, защото беше сигурна, че всичко ще завърши с поредната им караница. И защото чувствата й към демона бяха плод на истинско безумие. Самата тя все още не разбираше защо се беше върнала — за да го накаже, или просто за да го види още веднъж.
	— Та, какво, казваш, направиха с теб упирите? — попита Ерик, тъй като тя замълча.
	— Дълга история, но сега по-важното е, че съм свързана с Шейд.
	— В какъв смисъл _свързана_? — Руна прекалено добре познаваше брат си и лесно си представи как той стиска зъби.
	— Не зная. Имам нужда да изясниш всичко и за това. Например може ли да се прекъсне тази връзка.
	— По дяволите!
	— Съгласна съм. Но имам и добри новини. Намерих Кайнан — облегна тя глава на ствола на дървото — Той работи в болницата за демони.
	— Мамка му! Шегуваш ли се? Той пръв ни разказа за нея! — Освен това Шейд беше показал кадуцея си на Ерик. Руна бързо събра две и две и се досети, че демонът също беше свързан с болницата.
	— Зная. Видях го с очите си как лекуваше брата на Шейд, Рейт.
	— Била си _вътре_?
	Тя притвори очи и се вслуша в шума на листата над главата си. Предположи, че сигурно се дължи на някакво дребно зверче.
	— Шейд ме заведе там. Той работи в нея заедно с братята си. И не, не успях да поговоря с Кайнан, затова не зная нищо.
	— Къде е тази болница?
	От дървото излетя птица и Руна я проследи с очи. Жалко, че не може да отлети като нея. Вместо да се чувства разделена на две — от едната страна, беше армията, а от другата — Шейд. Дали щеше да проговори, или да премълчи, единият от тях винаги щеше да бъде предаден.
	— Руна, къде се намира тя?
	— Не мога да ти кажа.
	— Не можеш или не искаш?
	Страхотен въпрос, на който нямаше отговор. Разбира се, не би могла да нарисува карта на брат си. Но дори и да можеше, би ли го направила?
	— Не мога. Преместихме се в нея чрез един от порталите, а аз все още не умея да ги използвам.
	— Това не ми харесва. Връщай се вкъщи.
	— Не е възможно.
	— Шейд те държи като заложница? Ние ще изпратим група…
	— Не е това. — Макар че в някакъв смисъл беше и това. — Всичко е заради връзката, Ерик. Той има нужда от мен.
	Гласът на брат й сега прозвуча тихо и заплашително.
	— За какво?
	_Ами, защото изпитва нужда да прави секс с мен по няколко пъти на ден_, и защото — уви! — единствено аз мога да го удовлетворя. Интересно, а ако тя не беше наблизо? За него това беше важно като дишането… Дали в такъв случай можеше да умре?
	— Нужна съм му и толкова.
	— Връщай се!
	— Смятам да го направя. Но първо искам да разбера колкото се може повече за връзката помежду ни. Като например какво ще стане с мен, ако го напусна. Разбери го. И то бързо. — С всеки изминал ден тя все по-силно се привързваше към Шейд и нямаше как да не си даде сметка, че съвсем скоро самата тя нямаше да иска да го напусне.
	Звуците наоколо изведнъж стихнаха и по гърба й се плъзна тръпка. Руна се огледа внимателно, но не забеляза нищо. Ала неприятното усещане не изчезна.
	— Трябва да затварям. Ще ти позвъня, когато мога.
	— Почакай…
	Някъде наблизо изпука съчка. С лудо разтуптяно сърце Руна се обърна и се вгледа в сумрака между дърветата. Боже мили! В тъмнината светеха очи. Яркочервени очи.
	Тя неловко отстъпи назад, като продължаваше да стиска телефона. Спъна се в някакъв корен и едва не падна. Очите се приближиха, а мракът около тях се сгъсти и придоби форма. От ужас, в гърлото й сякаш заседна буца. Силуетът се уплътни. _Шейд._ От телефона, който Руна все още стискаше в ръка, се чуваше разтревожения глас на Ерик.
	— Добре съм — изрече тя в слушалката. — Ще ти се обадя пак — и натисна бутона за прекъсване на разговора. Усети леко неудобство от мисълта колко ли от разговора им беше успял да подслуша Шейд. Очите му просветнаха в по-наситен цвят, докато погледът му я пронизваше.
	— Моята половинка — изхриптя той така, сякаш беше забравил да говори.
	— Шейд? Какво ти е? — Тя го хвана за ръката, но той се олюля и затвори очи.
	— _Прераждането_ — успя да простене Шейд. И понеже беше гол, Руна погледна към слабините му. Членът му беше толкова възбуден, че със сигурност му причиняваше болка. Кожата му светеше и тялото му излъчваше непоносима горещина. Символите върху ръката му се извиваха и гърчеха, а този на гърлото му пулсираше в такт с туптенето на сърцето му.
	— Това ли е? — попита тя и той кимна. Шейд не беше споменавал как точно протича процесът на _с’генезиса_ и колко продължава. Но Руна определено не очакваше той да бъде толкова болезнен за него.
	— Боли — потвърди думите й той и цялото му тяло конвулсивно потръпна.
	— Какво да правя?
	Върху лицето му се появи мъчително изражение.
	— Ти… си ми… нужна.
	Руна веднага забрави за недоволството си. Тя му беше нужна.
	— Готова съм. Прави каквото трябва.
	Очите на Шейд се отвориха широко. Без предупреждение той я притисна с тялото си към ствола на дървото. Нещо се заби в гърба й и Руна възкликна, преди устните му да покрият нейните.
	— Прости ми — мърмореше той между целувките. — Прости ми за това, което ще сторя с теб.
	Шейд се събуди и простена. Мускулите му потръпваха, в слепоочията му пулсираше болка, а кожата му гореше така, сякаш я бяха залели с киселина. Върху голия под до него лежеше Руна, свита на кълбо. Тя отвори подпухналите си очи и дрезгаво изхриптя:
	— Още веднъж ли?
	Демонът си пое въздух, наситен с миризмата на многочасовия им секс. Жаждата му беше отстъпила, но желанието му оставаше. И дори се беше усилило. Руна беше неговата половинка и сега, когато прераждането му беше завършило, животът и желанието му бяха съсредоточени единствено върху нея. Той беше нетърпелив да й остави семето си, за да може тя да зачене… А това щеше да се превърне в истинска катастрофа. Той и без това беше обсебен от нея. И дори не можеше да мисли какво беше длъжен да направи, за да спаси собствената си кожа. А ако тя забременееше…
	_Не_ — гласът на Шейд също беше пресипнал и дрезгав в резултат на секс маратона им. Той не спря да стене или вие в продължение на часове през целия вчерашен ден; първо в човешка форма, а после, когато и двамата се бяха трансформирали — през цялата нощ.
	— Почини си. Мисля, че всичко свърши.
	— Сигурен ли си?
	— Да. — При Ейдолон _прераждането_ беше преминало по различен начин и беше продължило едва няколко дни. Либидото му не беше толкова силно, защото той го сдържаше от месеци благодарение на експерименталното лечение с преливане на кръв. При Шейд този процес беше завършил по-бързо, но беше по-напрегнат. За щастие, до него се намираше неговата половинка, която му помогна да се справи това.
	Срамът се завъртя в корема му подобно на топка. През цялото това време той се дразнеше, че го бяха обвързали с измама, но въпреки това с радост използва Руна, за да облекчи прераждането си. Какъв негодник беше само!
	Спомените му за последните 18 часа бяха откъслечни. В тях основно се съдържаха еротични образи на онова, което той правеше с Руна отново и отново. Тя не му възрази нито веднъж, а се отдаваше лекота и удоволствие. Макар че нямаше богат избор.
	Шейд опипа врата си и се намръщи от болка.
	— Нови знаци ли имам?
	Руна погали горящата му кожа с пръсти и докосването го успокои.
	— Да, във вид на пръстен от преплетени символи.
	Значи, вече можеше да има деца. Шейд притвори очи и неволно се наведе към нея, наслаждавайки се на ласкавите й докосвания.
	— Ти добре ли си?
	— Да. А ти?
	Шейд преглътна. Той отвори очи и погледна към синините върху раменете й. А после към раните от нокти по дупето и гърба. Не заслужаваше загрижеността й. Нито нея. Той изруга, преди да скочи на крака, и забърза към водопада, без да обърне внимание на вика на Руна.
	— Шейд!
	— Дявол да го вземе! — изръмжа той. — Какво?
	Тя стоеше гола, обвила ръце около себе си така, сякаш вече съжаляваше, че е изскочила от пещерата без дрехи.
	— Какво щеше да се случи, ако беше останал сам по време на _прераждането_?
	— В смисъл, ако не бяхме обвързани? — студената вода успя малко да облекчи разгорещената му кожа. — Щеше да ми се наложи да търся жени — и смъртни, и демони. Толкова, колкото биха ми стигнали, за да се наситя. И нямаше да им искам разрешение. — Догади му се, когато си спомни, че миналата нощ, на пика на _прераждането_ си, желанията на Руна изобщо не го интересуваха. Защото беше ръководен само и единствено от непоносимата си и болезнена потребност да свърши в нея.
	— Ти не си ме принуждавал за нищо, Шейд.
	Той зяпна изумено, след което се съвзе и затвори уста. Руна нямаше откъде да знае за усещанията му, защото връзката им беше едностранна, но по някакъв начин тя явно се беше досетила какво го измъчва.
	— Аз не ти оставих избор.
	Тя се приближи и хвана ръката му в нежните си длани.
	— Бих могла да ти се противопоставя, ако го бях поискала.
	Тя беше права. Можеше да се трансформира в шифтър и да му даде сериозен отпор например.
	— Трябваше да го направиш.
	Много малко семинуси доживяваха до сто години. Онези, които успяваха, често загиваха при _с’генезиса_ си — или поради липсата на секс, или от ръцете на жените, които се опитваха да изнасилят. Или ги убиваха съпрузите на жертвите им.
	— Сега сме заедно, независимо дали го искаш, или не — изрече Руна и Шейд едва не се разсмя. Проклятие! Тя не беше свързана с него и вероятно щеше да му се наложи да я убие, за да може да се освободи от тази връзка Това не беше брак, извършен на небесата, а по-скоро в ада.
	— И какво сега? — попита тя.
	Шейд усети как очите му припламват, макар че се опитваше да се сдържи с всичка сила.
	— Ти можеш да забременееш. — Конвулсивното й вдишване се чу дори през шума на водопада и той побърза да я успокои. — Все още не се е случило нищо. Времето не е подходящо за теб.
	Те все още се държаха за ръце и Шейд не можа да устои. Той проникна в тялото й с помощта на дара си, за да разбере колко време й оставаше до овулацията. Защото той можеше да ускори процеса. По дяволите, изкушението беше прекалено силно. Руна прибра кичур коса зад ухото си и внимателно го погледна.
	— Преобрази се.
	— Какво?
	— Искам да видя какво ще стане. Ти вече можеш да се преобразяваш, в когото си поискаш, нали?
	— Само в живи същества, долу-горе с моя размер. Но не и в такива, които снасят яйца. Бих могъл да увелича ръста си почти двойно, но няма да се получи да стана по-малък.
	Жените трябваше да бъдат силни, за да са в състояние да износят децата на семинуса, а това беше опасно за видовете с крехки телосложения. Шейд изведнъж осъзна, че гали китката й с палец, придърпва я по-близо и мълчаливо я уговаря да се отпусне. Типичните трикове за инкуба. Но този път самият той беше очарован. Коя смъртна на мястото на Руна би могла толкова бързо и безболезнено да се адаптира към живота в света на свръхестественото? Прераждането му би трябвало да я доведе до ужас, но тя съхраняваше самообладание във всяка ситуация — и когато го беше обзело неудържимото желание, и когато разбра, че той може да й направи дете, когато пожелае. А сега тя искаше той да се трансформира. Руна беше невероятна. И ако не беше проклятието, Шейд би благодарил на щастливата си звезда, подтикнала Роуг да избере именно нея за негова половинка.
	— Не съм много умел — призна той.
	— Е, когато аз трябва да се трансформирам, но не по времето на пълнолуние, просто си представям как го правя и… то се получава.
	И Ейдолон говореше нещо за подобно. Когато наблизо имаше друг демон, много лесно можеш да се превърнеш в негово копие — най-важна беше концентрацията. Шейд премина мислено през няколко образа и накрая реши да не я плаши прекалено. И избора демон сора. Настрои се и… след малко усети как се разтяга кожата му, как костите му се деформират от непоносима болка и след секунда се превърна в яркочервен демон с дълги нокти и опашка като камшик. Страхотно!
	Руна отстъпи крачка назад, за да го огледа. И то без страх, а по-скоро с любопитство.
	— Приличаш на дявола от комиксите. Само вилата ти липсва.
	Шейд се разсмя, защото Тейла казваше почти същото за Циска. Тази медсестра умееше да прави такива неща с опашката си… Спомените го наведоха на една мисъл. Шейд замахна във въздуха с опашката, обви я около талията на Руна и я придърпа към себе си. Тя послушно се приближи, но звучно преглътна, когато забеляза ерекцията му. Шейд също се погледна и се съгласи, че членът му изглеждаше страховито — тъмночервен на цвят и с широк връх, на чийто край блестеше прозрачна капка. Но Руна не миришеше на страх.
	— Толкова лесно ти се получава — измърмори тя.
	— Кое?
	— Съблазняването. Прелъстяването на жените.
	Шейд я погали с пръст по гърдите.
	— Така съм роден — и той прокара бавно опашката по голото й дупе. — Разтвори крака.
	Тя се позабави малко, но се подчини. Той се плъзна между бедрата й и леко я приласка, като едва се докосваше плътта й. Руна издаде тих, гърлен звук, последван от женствено изхлипване. Шейд обожаваше да го чува. Той се докосна до зърната й, прокара острите си нокти по нежната й кожа, като едновременно с това я погали с опашка. Удобно нещо. Изглежда, че в прераждането все пак имаше някакви плюсове. Или поне в случаите, когато си имаш половинка.
	Шейд се наведе и близна устните й с настойчива молба да го пусне. Руна се подчини и той плъзна език в устата й. Усети лекия вкус на пастата за зъби и се учуди кога беше намерила време и сили да си измие зъбите. Прииска му се още. Той прокара език по нейния, навлезе между устните й и започна да я гали. Това я накара да впие пръсти в раменете му и да започне неудържимо да се отърква в слабините му.
	Преди той не обичаше да се целува, защото ги смяташе за нещо прекалено лично. Но Руна сякаш влагаше душата си във всяка от тях. Личеше си, че не й достига опит, но тя запълваше този недостатък със старание и желание.
	Тя успя да мушне ръка между телата им и да прокара връхчетата на пръстите си по върха на члена му, като размаза влагата. Шейд простена и отметна глава. Той й беше предоставил пълна свобода още от момента, когато започна кошмарът с прераждането. Руна толкова много му беше дала миналата нощ, че той искаше да й отвърне със същото.
	Затова наведе глава и започна лекичко да я хапе за меката част на ухото.
	— Ти миришеш на мен, Руна. Знаеш ли, че ароматът ми пропива в тялото ти всеки път, когато свършвам в теб? Той се натрупва в ноктите, в кръвта ти, навсякъде. — Тя потръпна, но Шейд не разбра защо. Дали заради думите му, или заради това, че опашката му бавно и нежно я галеше между краката. — Твоята кожа е станала на вкус като моята. И аз искам да те опитам.
	Сега настана ред на Шейд да потръпне. Той си спомни как миналата нощ я галеше с пръст долу и как после го облиза. Вкусът й се оказа богат и порочен. И нежен като сметана.
	Изведнъж му се прииска да падне на колене и тази мисъл накара всичката кръв да нахлуе в главата му, преди да го стори. Шейд погали плоския й корем и прокара върха на езика си от пъпа до златистите къдрици на слабините. Руна ахна и той повдигна глава. Широко отворените й очи му подсказаха, че за пръв път я докосваха там с устни. Дори когато се срещаха преди година, той не си беше направил труда да й достави удоволствие по този начин.
	Ама че _глупак!_ Толкова време беше изгубено напразно.
	— Разтвори по-широко крака — заповяда той и тя го послуша, без да отмества очи от неговите. Шейд вкара езика си в нея. Очите й се замъглиха, устните й се разтвориха, и ако той не беше коленичил по-рано, щеше да го направи сега. Шейд положи длани от вътрешната страна на бедрата и разтвори влажните й гънки с пръсти.
	Той обхвана с устни нежната плът и я облиза, преди да я засмуче с дълги и леки движения. Руна впи пръсти в косата му, за да го задържи там, но той не смяташе да спира; не и преди нещо в него да се възпламени, докато опитваше най-сладкия еликсир на света.
	— Да — изви бедра Руна и свърши. Тялото й се разтърси с такава сила, че на Шейд му се наложи да я удържа с две ръце. Когато оргазмът й стихна и тя затрепери, той се изправи леко замаян и с почти болезнена възбуда.
	— Да се трансформирам ли обратно? — попита той, докато прокарваше пръсти нагоре-надолу по ръцете й.
	— Няма нужда — с шепот отговори Руна. — Това така или иначе си ти.
	Ад и преизподня! Емоцията, която долови у нея в този момент, го потресе дълбоко. Беше опасно, но той не можеше да устои. Изпитваше нужда да я обладае веднага и затова я повдигна. Тя обви крака около кръста му и той започна внимателно да навлиза в нея, за да й даде време да се нагоди към размера му.
	— Причинявам ти болка — простена Шейд. — Ей сега ще се преобразя.
	Руна взе лицето му в ръце и улови погледа му.
	— Не, моля те.
	Не му остана избор. Подчинен на волята й, той започна внимателни и бавни тласъци. Стегнатата и гореща плът го обгръщаше приятно. Той все пак успя да се сдържи няколко секунди, преди съвсем да изгуби контрол и да започне да нахлува в нея така, сякаш беше обладан. Тя викаше името му отново и отново, и на Шейд му се наложи да захапе вътрешната страна на бузата си, за да не свърши преждевременно.
	Руна се притисна по-силно към него и зъбите й се забиха в рамото му. Той не издържа. Кулминацията му настъпи с такава сила, че черепът му едва не се пръсна. Руна също и извика свърши, като го стискаше здраво. Вълните на удоволствието се разбиваха в Шейд една след друга, докато той не им изгуби бройката.
	Двамата все още стояха облегнати на мократа скала, докато той тръпнеше така, че едва успяваше да се задържи на крака. Единствено подкрепата на Руна му пречеше да се изсипе на пода в безформена купчина. И дори не беше забелязал, че се е преобразил. Чудно, как не беше усетил нищо. Той се размърда леко и се огледа, за да се убеди, че всичко е наред, и… сърцето му пропусна удар. За кратък миг ръцете му проблеснаха и станаха прозрачни, преди отново да придобият нормалния си вид. От ужас, сърцето му се разтуптя като лудо.
	_Боже… о, боже!_ Руна изведнъж се изви под тялото му с такава сила, че Шейд неволно се изплъзна от влажните й дълбини. Обхваналата го слабост едва не го накара да се свлече на колене, но той някак успя да задържи и двамата. Когато тялото й най-накрая се отпусна, Шейд погледна към ръцете си.
	Проклятието се беше активирало.


>	Глава 13

	— Беше страхотно! — промърмори Руна в рамото му. Тя събра с устни стичащите се по кожата му капки вода и с удоволствие навлажни пресъхналото си гърло. Кожата му имаше аромата на тропическо слънце, мокра земя и мъж.
	Шейд простена и я притисна по-силно към мократа скала. Ръцете му я докосваха нежно и внимателно, а мускулестото му тяло потръпваше. Преди година този демон беше разбил сърцето й, но душевната рана сякаш беше започнала малко по малко да се затваря.
	Разбира се, Шейд не беше от тези, които обичаха да се прегръщат с часове. Той се отстрани от нея, без да я поглежда в очите, и влезе в пещерата. Така й се стори или на места беше станал прозрачен? Той можеше да се слива със сенките и на практика да става невидим, но… тук имаше нещо. Дали не беше някакъв страничен ефект от преобразяването му в демон сора?
	Руна стъпи под падащата вода. Боже, направо беше невероятно, че в леговището му имаше естествен природен душ. Малко по-късно откри Шейд в кухнята. Косата му все още беше влажна, но той беше облечен с добре познатите й кожен панталон и яке. Облечените му в ръкавици ръце леко трепереха, а напрежението се излъчваше от цялото му тяло. Може би се чувстваше неловко след всичко, случило се помежду им? Да, нещо определено го безпокоеше, защото упорито избягваше погледа й.
	— Отиваме ли някъде?
	Шейд се направи на глух. Той подхвърли към нея голяма кърпа за баня и бутна чинията към нея.
	— Хапни!
	Руна се загърна в хавлията и погледна към сандвича с шунка и кашкавал. Преди минута тя умираше от глад, но възникналата помежду им неловкост бързо я лиши от апетит.
	— Не съм гладна.
	Шейд най-накрая я погледна в очите и тя почти се задъха, щом видя изражението върху лицето му.
	— Гладна си. Усещам го!
	По дяволите всичко! Той с ожесточение се нахвърли върху храната.
	— Защо аз не мога да усетя, че си гладен? — попита Руна.
	— Не зная. Яж!
	Тя седна с въздишка и се загледа как дъвче Шейд, преди да преглътне хапката си, и адамовата ябълка на гърлото му да се раздвижи. После погледна към устните, с които я беше ласкал вчера, и от тези мисли й стана горещо. Спомни си го на колене пред нея, докато й се наслаждава така, сякаш опитваше изискано лакомство.
	— Защо ме гледаш така? — попита той. — Имам остатъци от храна между зъбите ли?
	Руна се разсмя.
	— Разбира се, че не. Просто ми харесва да те гледам. Нищо не мога да направя. Нима според законите на демоните това е престъпление?
	— Мисля, че не.
	В пещерата нахлу хладен повей и Руна веднага потръпна. Косата й все още беше мокра и тя се опита да я среше с пръсти. Сигурно приличаше на мокра кокошка.
	— Слушай, наясно съм, че тази ситуация не устройва и двама ни, но ако сме свързани…
	— Така е.
	— Добре. Тогава смятам, че трябва да се договорим за нещо.
	Шейд взе кенче с лимонада и я подаде на Руна.
	— Като например?
	— Не смятам да прекарам целия си живот в тази пещера. Пълнолунието приключи. Може ли вече да идем на друго място?
	— Не.
	— Тоест ти смяташ, че трябва ти бъда затворница?
	Шейд с такава сила стисна сандвича, че майонезата потече между парчетата хляб.
	— Забрави ли за Роуг? Ти уби неговата жена. И той непременно ще си отмъсти.
	— Откъде знаеш? Според думите ти, той явно е откачалка.
	— И точно заради това е още по-опасен. А аз го зная, защото бих постъпил по същия начин, ако някой убиеше мо… — Шейд захвърли остатъка от сандвича си в чинията. — Не искам да говоря за това.
	Руна го гледаше мълчаливо. Част от нея мечтаеше да разцелува демона за думите, които почти беше произнесъл преди малко. Но другата част не смяташе да отстъпва пред очевидното му нежелание да го обсъжда.
	— Е, не ти е провървяло — и тя също остави сандвича си. — Не мога да живея така. И няма да го направя. На теб не ти ли идва наум, че аз също си имах свой живот? И работа, с която се справях отлично? Хора, които мислеха за мен?
	— Ако трябва да бъде честен — не, не ми е идвало наум — и Шейд неприятно се разсмя. — Нито веднъж не съм се замислял за това. Боже, какво съм копеле!
	— Не мога да не се съглася — измърмори Руна.
	В отговор Шейд произнесе гневна тирада на непознат за нея езика, но тя нямаше как да не се досети, че това бяха ругатни. И когато спря да говори, защото явно ги беше изчерпал, започна да побутва остатъците от сандвича в чинията си.
	— На кого звъня? — попита внезапно той.
	Охо! Сърцето й пропусна удар.
	— Ти помниш?
	— Не бях на себе си по време на прераждането, но паметта ми малко по малко се възстановява.
	В гърлото й изведнъж пресъхна и тя посегна към лимонадата.
	— А какво… Какво чу?
	— Достатъчно, за да разбера, че събеседникът ти знаеше за болницата. И че това е свързано с Кайнан.
	Руна се обля в студена пот. Тя никога не е била умела лъжкиня, а благодарение на връзката им Шейд веднага щеше да разбере, че не казва истината. Може би ако премълчеше основното и малко го поукрасеше…
	— Беше Ерик. Казах ти, че той познава Кайнан.
	— Откъде?
	— Това какво е? Разпит ли?
	— Отговаряй! — Руна упорито мълчеше и той се наведе към нея през масата. — Колкото по-силно се инатиш, толкова по-сериозни стават подозренията ми. И макар че не мога да ти изтръгна истината със сила, освен ако самата ти не искаш да изпиташ болка, затова пък мога да стисна за гърлото Кай. Така че — казвай!
	— Престани да ми нареждаш!
	Шейд отново изруга и този път Руна чудесно го разбра.
	— Ние току-що правихме точно това, приятелю. Така че можеш да се изриташ сам отзад, за да повдигнеш гадното си настроение. А после да си напомниш, че не аз съм виновна за тази ситуация. Докато през това време ти търкам устата със сапун.
	Шейд стовари юмруци върху масата с такъв грохот, че Руна подскочи, но само след няколко секунди се успокои, преди се съгласи:
	— Права си!
	И понеже той не беше свикнал да се извинява, това вероятно беше максимумът, на който беше способен, реши Руна.
	— Двамата са служили заедно.
	Тъмните му очи се присвиха.
	— Кайнан ни шпионира?
	— Не.
	Шейд кимна, сякаш най-накрая беше схванал цялостната картина.
	— Значи, ето за кого работиш… Спецслужбите, нали?
	Той се беше досетил.
	— Не… аз… — лъжата не можа да се отрони от езика й и понеже нямаше смисъл да опитва, Руна просто сведе очи и прошепна: — Да.
	— И как Кайнан е намесен в това? — Тя замълча и той въздъхна. — Кажи нещо.
	Руна заговори внимателно, страхувайки се да не каже повече от необходимото.
	— Той беше свързващото звено между армията и Егида. Когато жена му загина, ние изведнъж го изгубихме от поглед. Оттогава не се чу нищо повече за него. В Егида не можеха да ни помогнат. Дойдох в Ню Йорк, за да го търся.
	Тейла знаеше, къде е Кайман, но не беше казала на никого. А задачата на Руна беше не просто да определи местонахождението му. Армията настояваше да си го получи обратно по всеки възможен начин. Тя не знаеше защо и нямаше право да пита. Заповедите не се обсъждаха, а се изпълняваха. Шейд внимателно я погледна.
	— Това не е всичко. Казвай останалото.
	— Не…
	— Онзи ден си ме търсила не за да си изясним отношенията. Трябвала ти е информация за болницата, нали?
	Руна извърна очи и се вгледа в сребристата дръжка на хладилника. Така видя отражението на виновните си очи.
	— Да.
	— Толкова силно ли си ме ненавиждала, че си решила да ме унищожиш заедно с болницата? — Гласът му леко се смекчи. — Макар че не мога да те виня за това.
	Тя не можеше да излъже.
	— Работата не е само в това — възрази тя, изгаряйки от непонятното желание да го утеши. — Не излъгах, когато казах, че искам да убия варга, който ме преобрази. За това се запътих към дома ти.
	— В кой ден се случи това?
	— Петък. И само след седмица се оказахме в подземието.
	Шейд прокара облечената си в ръкавица ръка през лицето.
	— Проклятие!
	— Какво?
	— Готов съм да се обзаложа, че Роуг се е опитвал да изненада Рейт. С него трябваше да се срещнем в дома ми онази вечер. Но в последния момент всичко се промени, защото аз бързах за тук при…
	— При жена — довърши Руна, като сама се учуди на горчивината в гласа си.
	Той отмести очи и сякаш се присви. Дожаля й. Нека се преструва, колкото си иска, че не му пука за нищо. Тя вече не му вярваше.
	— Ясно — каза тя по-меко. — А откъде е разбрал Роуг, че Рейт трябва да дойде при теб?
	— Защото знаеше Солис. Медсестрата от нашата болница. Тя ммм… беше тук с мен онази нощ.
	— Аха! Е, брат ти очевидно не е бил известен, че си променил плановете си за вечерта. И вместо теб и Рейт, заловиха мен.
	— Ммм… По дяволите! — и той поклати глава. — Руна, толкова съжалявам. — Тя дори не успя да се изненада и да се смекчи, защото той почти веднага смени темата. — В какво се състои работата ти?
	Тя изобщо не искаше да обсъжда работата си, но едновременно с това изпита облекчение, че повече не се налагаше да го пази в тайна. И вероятно Шейд щеше да разбере защо беше необходимо тя да се върне в своя свят.
	— Постъпих в отряда доброволно. Военните ми помогнаха след нападението.
	— Как точно ти помогнаха?
	— Ерик ме отведе в базата и те се опитаха да ме излекуват от ликантропията — и тя въздъхна дълбоко, преди да продължи: — Чрез експериментални методи. След няколко месеца развих способност да се преобразявам по желание.
	— И ти смяташ, че това се дължи на лечението? — Руна кимна, но Шейд поклати глава. — Трябваше да ми кажеш веднага. За да знае Ейдолон на какво да обърне внимание в анализите ти.
	— Не знаех какво да очаквам от теб. Или от братята ти. Аз съм шифтър, но освен това съм и човек. И не мога да предам своя вид, като издам военните им тайни. Помисли си сам. Ако беше на моето място, нима не би постъпил по същия начин?
	Руна виждаше, че му е неприятно да признае правотата й и затова избегна отговора, като зададе поредния въпрос:
	— Какво каза на брат си за болницата, когато говори с него по телефона?
	— Нищо. Кълна се.
	Шейд кръстоса ръце пред широките си гърди.
	— Знаеш ли какво е казал Кайнан на военните?
	— Не.
	— Какво още можеш да кажеш за отряда, към който се числиш?
	— Шейд, моля те. Не мога да обсъждам това.
	От погледа му я разтърси тръпка.
	— Затова пък Кайнан може.
	И той излезе от кухнята, като остави Руна зяпнала и — бясна от негодувание. Разбира се, не беше сериозен, когато заплашително намекна за разправа с доктора. По дяволите! А ако Кайнан наистина плетеше коварни планове спрямо болницата? И ако работеше тайно срещу тях? Проклятие! Е, поне Руна не можеше да го навика за това, че ругае наум.
	— О, не! Не смей просто така да се обръщаш и да си тръгваш!
	Тя го настигна почти до входа. Той имаше нужда да излезе, да отиде някъде, да се уедини за няколко минути и да се успокои, докато не беше направил поредната глупост. Като например да я сграбчи в обятията си и да обещае да оправи всичко, което беше сторил с нея Роуг. Коремът му звучно се обади и той си спомни защо не може да го направи. Проклятието беше започнало да действа. Докато Руна се къпеше, той изгълта два сандвича, а се чувстваше така, сякаш не беше ял нищо. Гладът му _не намаляваше._
	— Обличай се, Руна — подхвърли той, без да се оглежда. — Трябва да се върна в болницата. — За която й бяха наредили да събере информация. Защо фактът, че тя се беше съгласила да го направи, му причиняваше такава силна болка?
	— За да направя поредните изследвания? Или възнамеряваш да измъчваш Кайнан?
	— Заради изследванията.
	Той трябваше да позвъни на Ейдолон и да му разкаже за експерименталното лечение на военните, но не искаше да го прави по телефона. Сега повече от всякога болницата му се струваше безопасно убежище. Той беше демон, но освен това и парамедик. Да спасява живот му се искаше толкова силно, колкото да прави секс. С Руна. С неговата половинка. Проклятие!
	— Шейд?
	— Какво? Не съм ругал. — Виновният тон на гласа му го издаде.
	— Страх ме е!
	Нима се беше досетила, че той беше не по-малко опасен от Роуг? Шейд рязко се обърна, когато усети как коремът му се присвива от ужас. Руна стоеше неподвижно, вирнала брадичка и изправила рамене. Мократа й коса беше разрошена.
	— От какво се страхуваш?
	— Че нямам контрол над ставащото. Твоят полудял брат иска да ме убие; свързана съм с теб и не съм в състояние да го променя; не мога да се измъкна оттук дори и да искам, защото не умея да ползвам Хароугейт — и тя звучно преглътна.
	— Струва ми се, че ти просто очакваш от мен да се нагодя, и аз се опитвам, но… но ти изобщо не ми помагаш. Държиш се така, сякаш за теб съм едно нищо, а после ми казваш, че ще сме заедно завинаги. И ако това е така, нима не искаш да ме опознаеш? И да се опиташ да ми помогнеш да изградим отношенията си? Изобщо не те разбирам. Наистина.
	Най-накрая гласът й трепна и Шейд не издържа. Разбира се, че искаше да я опознае по-отблизо. Какво е било детството й, кой е любимият й филм, какво най-много харесва да яде и къде мечтае да отиде през отпуската. Но как да й обясни, че всичко това не беше желателно? И че тези дреболии щяха ги сближат още повече? Той беше обречен.
	Затова не каза нищо. Просто я притисна към себе си с ясното съзнание, че прави непоправима грешка, и тя послушно се гушна. Беше много приятно да я прегръща и да усеща как топлината на тялото й буквално запълва студената празнина в сърцето му.
	Шейд потри нос в косата й, вдишвайки свежия и необичаен аромат на шампоана и водата на тропиците.
	— Извинявай, че те забърках в това.
	Ръцете на Руна го стиснаха по-силно.
	— Станалото — станало. Миналото няма значение.
	— Аха — измърмори той. — Няма. Но миналото формира много от бъдещето.
	Тя успокоително го погали по гърба.
	— Разкажи ми за себе си. Не за онези белези, които видя Джем — бързо поясни тя, — а за нещо хубаво. Например за семейството ти.
	Шейд веднага разбра какво се опитваше да направи Руна — опитваше се да го разбере. Раната след смъртта на Скалк още не беше зараснала и разговорът за семейството му можеше да се окаже целителен балсам за душата му.
	— Вече ти казах, че истинският ми баща е семинус. Той приел формата на демон амбър и майка ми забременяла от него. Скоро след това тя срещнала своята половинка, също амбър демон. Затова, когато съм се появил на бял свят, всички били потресени — първородното им дете приличало на децата на смъртните, а освен това било белязано със знаци на ръката. За щастие, амбър демоните са чудесни родители. Те ме задържали в семейството и си родили още деца. — Ръката на Руна продължаваше ласкаво да го гали и мълчаливо да го насърчава да продължи разказа си. — Скалк беше най-слабата от дребосъците. Скоро след като тя се появи на бял свят, домът ни беше нападнат от демон канибал, който уби баща ми.
	— Какъв ужас — каза Руна и ръката й спря на кръста му. Той се размърда леко, тя разбра намека, и пръстите й подновиха поглаждането по гърба.
	— Майка ми успя да го убие, но смъртта на съпруга й я сломи. Наложи се да й помагам във всичко. — Шейд усети как Руна се усмихва. — Какво му е смешното?
	— Просто не мога да си представя как дундуркаш цял куп малки момиченца.
	Той нави кичур от косата й на пръста си.
	— Аз обичам децата. И бих бил щастлив, ако по цялата тази пещера… — Шейд се спря навреме. Той не можеше да го има с Руна. Не можеше да го има изобщо.
	— Деца — въздъхна тя. — Вероятно трябва да го обсъдим рано или късно, нали?
	— Да. — В дрезгавия му глас прозвуча напрежение. Инстинктът му на семинус настояваше веднага да я оплоди, но здравият му разум крещеше да зареже всичко и да бяга. Надделя разумът му.
	— Хайде да вървим в болницата.


	Джем едва дочака работния ден да свърши. След вчерашното фиаско с Кайнан тя не посмя да го погледне в очите, когато той застъпи на смяна.
	Тя беше завършена неудачница. Беше си паднала по мъж, който не можеше да я гледа, освен ако не беше пиян. Също както знаеше, че ако сега Кай влезе в отделението и я подмами с пръст, тя щеше да се хвърли в краката му като пребито куче, радващо се на жалките трохички внимание от страна на стопанина си. Ама че _глупачка!_
	Проблесна Хароугейт. Появи се Рейт, който носеше в ръце окървавено женско тяло… _Циска! О, боже!_
	Страхът й помогна да се вземе в ръце и тя започна да дава нареждания на персонала, като едновременно с това насочваше Рейт накъде да върви.
	— Какво стана?
	Докато той поставяше жената върху масата, Джем си слагаше ръкавиците.
	— Не зная — отговори той с неочаквана тревога в гласа. — Намерих я в това състояние.
	— Къде?
	— На територията на болницата.
	Дотичаха няколко от сестрите, също и Ривър, но Джем усети, че е прекалено късно. Циска беше буквално пребита. Коремната й област беше разтворена и някои от органите й липсваха. Упири. _Роуг._
	— Изпратете съобщение на Ейдолон. Ако Шейд е тук, позвънете му. Ейд може да срасне повредените тъкани, а Шейд е способен временно да изпълнява функциите на жизненоважните органи по-добре от всеки медицински апарат.
	— Няма дишане — изрече медбратът вампир.
	— Интубираме — и Джем направи знак на Ривър. — Кръвно налягане и пулс?
	— Секунда — отговори той.
	Горещият дъх погъделичка тила на Джем и тя изненадано трепна.
	— Джем — прошепна Рейт в ухото й. — Как стана така, че двамата с теб нито веднъж досега не сме се изчукали?
	— Защото не ми харесваш. — Особено с оглед на това какво си позволяваше, докато пред очите му умираше една от медсестрите. Той сложи ръце върху бедрата на Джем и леко одраска врата й със зъби.
	— Остави я, тя така или иначе е мъртва. Ела с мен и ще те накарам да промениш мнението си.
	— Какво ти става? — отблъсна го тя с две ръце. — Отново ли си пресушил наркоман?
	Рейт се разсмя, намигна й и излезе от стаята, докато тя остана да стои и объркано да гледа след него. Разбира се, той беше безцеремонен и кръвожаден, но никога преди не се беше държал толкова цинично. Джем очакваше по-скоро изблик на гняв и гръмки обещания за възмездие в името на пострадалата.
	— Докторе, погледнете!
	Мед братът беше разтворил устните на Циска. В устата й имаше парче хартия, което — о, боже! — беше заковано към езика й. Джем внимателно го извади и разбра, че е бележка. Всичко в нея се присви.
	_„Подаръче за Рейт. Зная какво направи.“_


	Рейт седеше с Ейдолон в стаята за почивка в болницата и пушеше. Демоните не боледуваха от тумор на белия дроб, но Ейд по инерция, още от института, ненавиждаше дима. Затова беше толкова весело да пуши в негово присъствие.
	— По дяволите, Рейт! — изръмжа той, но не добави нищо повече.
	Бяха попаднали в задънена улица и на Рейт много му се искаше да стовари върху някого раздразнението си. Преди час им беше позвънил Шейд с думите, че скоро ще е при тях и ще говорят. И сега Рейт бездействаше в очакване. Той се притесняваше за брат си, но вълнението му беше по-голямо заради новата информация, която трябваше да обсъдят.
	Миналата нощ, след като си беше тръгнал от Кайнан, той отиде на лов. Но не за храна. Рейт проследи Рамзес — единия от старейшините в съвета на семинусите — до жилището на неуловима и древна заклинателка, към която самият той се обърна за консултация. Незнайно защо, но тя не го хареса още от самото начало. Наложи му се да изгуби няколко часа, докато завоюва симпатията й. В леглото. Добре, че притежаваше несекващ запас от сили. Най-накрая се беше появила следа, която можеше да помогне и на него, и на Шейд.
	След като си тръгна от вещицата, Рейт щателно претърси и изследва местността около всеки Хароугейт в северна част на Ирландия. Не откри нищо, но днес възнамеряваше да се заеме с южната част на острова. О, той непременно щеше да открие Роуг и мъките, на които щеше да подложи брат си, щяха да влязат в историята. И дори след столетия, демоните щяха да продължават да плашат с тях непослушните деца. Вратата рязко се отвори и с грохот се блъсна в стената. В стаята нахлу Шейд, облечен от главата до петите в черна кожа. На ръцете му имаше ръкавици, а в устата — дъвка. Само дето не беше влязъл с „Харлея“ си в болницата.
	Рейт със завист забеляза новия черен символ, който обвиваше гърлото на брат му като втори пръстен. Шейд беше преминал през прераждането.
	— Къде е Руна — попита Ейдолон.
	— На ЯМР — и брат му с учудване повдигна вежда, когато Шейд поклати глава. — Там няма мъже. С изследванията, които назначи, се занимава доктор Шакиан.
	Рейт вдиша дима.
	— Това пък защо? Заради връзката ли?
	Ейдолон кимна.
	— В началото, когато тя още се формира, мъжете охраняват половинката си дори прекалено.
	А това беше още една причина, поне според Рейт, заради която си струваше подобни отношения да бъдат избягвани на всяка цена. Не, това определено не беше за него. Той беше твърдо решен да се потопи в новия живот, който щеше да настъпи след прераждането му. Живот без грижи, с изключение на една — да се чука до припадък. А когато окончателно се побърка, братята му трябваше да го убият.
	— И какво? Време ли е да убием Руна?
	Шейд стисна покритите си с кожа пръсти в юмруци.
	— Млъкни.
	— Шейд? — леко проговори Ейд. — Всичко наред ли е?
	Шейд продължаваше мълчаливо да свива и отпуска пръсти и Рейт изведнъж се усъмни, че брат му крие нещо.
	— Да. Просто вече искам да се избавя от тази глупава ликантропия. Сега разбирам какво означава да бъдеш вързан като куче. Откри ли нещо в изследванията?
	— Засега нищо. Просто имай търпение.
	— Търпение, мамка му! Няма да понеса още едно пълнолуние — и той тежко се отпусна върху дивана. — Може би зная, какво може да помогне. Военните са провели някакви експерименти върху Руна. По-скоро някакъв опит да я излекуват, но вместо това, тя е развила способност да се преобразява по желание.
	В очите на Ейдолон се появи блясък както винаги, когато му предстоеше да разгадае поредната медицинска загадка.
	— Това обяснява много. Част от нейна ДНК е грубо изменена и аз почти бях решил, че в рода й е имало демони. Но опитът за лечение… да, това ще ми спести много време.
	Шейд се наведе и опря ръце върху коленете си.
	— Имаме още един проблем. Нашият смъртен доктор е служител на Егида.
	— Кайнан ли?
	— Двамата с брата на Руна са служили заедно. Най-вероятно в тайното им подразделение. Руна също е там на щат. Изпратили са я да го намери. Знаят и за болницата. Мисля, че той им е казал.
	— По дяволите! — Ейдолон погледна към ръчния си часовник. — Точно сега Кайнан е на смяна. Двамата с Рейт ще си поговорим малко с него. Чу ли за Циска?
	Рейт се намръщи.
	— За какво говориш? — с недоумение го попита той.
	— Тя умря почти веднага, след като я донесе тук.
	Циска? _Мъртва_? Шокът и болката се смесиха с изненадата.
	— Как? Кога?
	Вчера Рейт се беше чукал с нея. В кабинета си. И на бюрото. Двамата трябваше да се срещнат след час в стаята за отдих.
	— Ти не знаеш как е умряла или кога? — учуди се и Ейдолон. — Нали ти си я оставил в ръцете на Джем. Била е страшно обезобразена. Не помниш ли?
	— Ти как мислиш, дали бих забравил такова нещо?
	Ейд се вгледа замислено в него и се поколеба, докато сякаш преценяваше дали може да му се довери. После бръкна в джоба си извади нещо.
	— В устата й е имало бележка. Адресирана до теб.
	Рейт взе от ръката му парчето хартия, изцапаното с кръв. _„Зная какво направи!“_ Прониза го студена тръпка, щом позна почерка.
	— Дяволите да го вземат — простена Шейд. — Циска е била донесена от Роуг.
	Рейт усети как стомахът му се преобръща.
	— Роуг е бил тук? В болницата?
	— Копеле! Гаден изрод! — извика Ейдолон, преди да забие юмрук във вратата на шкафа и преди да застине, отпуснал ръце до тялото си и свел глава. Рейт познаваше много добре тази поза, която означаваше само едно: сега, когато се успокоя, ще убия брат си. За първи път гневът на Ейдолон не беше насочен към него, а към Роуг. — Какво означава тази бележка? — най-накрая успя да изрече той, все още задъхан от гняв. — Какво знае той?
	Първата мисъл на Рейт беше да излъже, но не за да се защити. Истината щеше да причини болка на Шейд, а на него и без това му се беше насъбрало прекалено много през последните дни. Дори на Ейдолон щеше да му дойде прекалено. Рейт не беше глупак. Той беше наясно, че брат му го слага в графика на дежурствата само за да може по-лесно да го наблюдава и да не му дава възможност да се забърква в неприятности. Но сега на Ейдолон вероятно нямаше да му пука за нищо.
	— Рейт — меко и нежно започна Шейд. — Кажи ни.
	Ейдолон се обърна, погледна го в очите и потвърди догадката му — в тъмните очи на брат му се четеше разочарование. Е, какво пък, нищо неочаквано. Той се изкашля в опит да се избави от буцата, заседнала в гърлото му, докато двамата му братя се приближиха, готови да чуят за поредното безумство, което беше извършил.
	— Аз съм виновен за онова, което се случи в „Бриймстоун“. Аз подадох сигнала до Егида, защото знаех, че Роуг ще бъде там — и той погледна към Шейд, преди да продължи: — Аз уредих смъртта му.
	Ейд затвори очи, преди да разтърси глава, но Рейт повече се безпокоеше от реакцията на другия си брат. Роуг искаше да си отмъсти. И беше се случило така, че Скалк беше мъртва заради него. Шейд изглеждаше напълно зашеметен.
	— Недей да мълчиш — обърна се към него Рейт с умолителен тон, но брат му продължаваше да мълчи. Наложи му се да вдиша, с надежда да долови емоциите му, но не усети нищо, освен аромата на половинката му. И на секса, който бяха разделили.
	— Дяволите да те вземат, Шейд! Аз съм виновен, че ти и Руна сте в тази ситуация! Аз съм виновен за смъртта на Скалк! Не смей просто да седиш и да мълчиш!
	Шейд нито помръдна, нито отговори, и Рейт не издържа. Той се обърна към стената, опря ръка в нея и затвори очи. Нека правят с него всичко, каквото сметнат за необходимо.
	От негова страна нямаше да има никаква съпротива. Беше си го заслужил.
	Когато Шейд най-накрая заговори, гласът му беше съвсем безжизнен.
	— Няма да питам за причините. Роуг си беше побъркан. Но защо ти, майка му стара, не ни каза по-рано?
	_Защото се страхувах, че двамата с Ейд ще ме намразите. Защото нямам никого другиго, освен вас. Защото и досега съм жив, благодарение на вас._
	— Шейд може и да не иска да знае защо си постъпил така, но аз искам — в гласа на Ейд звучеше гневно негодувание. Той дори не се опита да се успокои, за да може да разсъждава трезво. — Всички заедно трябваше да вземем това решение и ти много добре го знаеш.
	— Така е — отговори Рейт и отново се обърна към тях. — Но ти за нищо на света нямаше да се съгласиш. Твоят безценен Роуг беше непогрешим. Не като мен, завършеният неудачник. Макар че аз никога не съм причинявал на жените онова, което им причиняваше той — и Рейт потръпна, когато си спомни за последната от жертвите на Роуг; жената, към чийто труп беше погледнал, твърдо решен да убие брат си при първа възможност. И тази възможност му се беше отдала в „Бриймстоун“.
	— А защо ти с такова нетърпение очакваш прераждането си? — попита Ейдолон — Самият ти можеш да се превърнеш в същото изчадие като Роуг? Мислиш ли, че ще си по-добър от него?
	Буквите на плаката пред лицето на Рейт се размазаха и загърчиха от мигновено избухналата му ярост. Но той успя да се сдържи, щом погледна към Шейд, който седеше притихнал, със затворени очи, и вероятно си спомняше за Скалк.
	— Разликата — измърмори той — е в това, че аз не искам да полудея след _прераждането_ — прикова той с тежък поглед Ейдолон на място. — А Роуг искаше. И ако с мен се случи същото, надявам се, че ще направите това, което е необходимо.
	Шейд покри лицето си с ръце.
	— О, господи, Рейт!
	— Зная. Наистина забърках голяма каша този път. Но ако ти беше видял жертвата… ако само знаеше… — той отново замълча и се отвърна от братята си. Не трябваше да дава воля на емоциите си. По-добре двамата да го бяха пребили. Все още не беше късно да го направят. Той беше „за“.
	Настъпи тишина. После по пода се чуха стъпки. Рейт се напрегна в очакване на удар, но вместо това беше прегърнат от силните ръце на Ейдолон. В същия миг го прегърна и Шейд.
	— Братко — изхриптя той — наистина си направил глупост. Но не си могъл да предвидиш, че Роуг ще оживее и ще се побърка още повече. От тази минута никакви съжаления и упреци — гласът на Ейдолон трепна. — Роуг се опитва да вбие клин помежду ни. И да ни отслаби. — Той леко се отдръпна и обърна лицето на Рейт към своето. Ръката му погали Шейд, а после и Рейт. — Трябва да се подкрепяме един друг.
	Шейд потръпна, сякаш от студ, но очите му избухнаха в златисто.
	— Сега ще проверим как можем да действаме заедно — проговори той и се втурна към вратата. — Нещо се е случило с Руна.


>	Глава 14

	Руна го усети, че е близо. Онзи, който я беше превърнал в шифтър; онзи, който беше вселил чудовището в нея; чудовище, от което тя никога нямаше да може да се избави. Той беше наблизо. Мястото на ухапването на врата й гореше така, сякаш зъбите му отново се бяха впили в плътта й. Мускулите й се напрегнаха и започнаха да треперят от близостта на силния и опасен хищник. Отвратителното усещане, предизвикано от присъствието на злобната твар, се разтичаше по кожата й подобно на лепкава субстанция и предизвикваше гадене. Главата й се замая от страх. Тя някъде беше чела за това. Хищникът, който беше преобразил смъртния, получаваше над него огромна власт. Тогава не разбра, но сега изведнъж усети истинността на тези думи върху собственото си тяло.
	— Това е всичко, вече можете да се облечете — каза доктор Шакиан и й помогна да слезе от металното легло. Лекарката сукуб се обърна и се зае да подрежда използваните прибори, докато Руна сменяше болничната дреха с тениска и джинси. Тя реши незабавно да намери шифтъра и да го убие. Защото той беше тук; тук в тази сградата.
	Към него се приближаваше млада жена. Люк не я познаваше, но по някакъв начин разбра защо го търси, когато жената му се нахвърли. В този момент тя видимо изпита защитното заклинание върху себе си и той използва момента, за да я стисне за гърлото. Тя започна отчаяно да се извива и да се опитва да се измъкне от захвата му, но той я повдигна над пода, което съществено усложни положението й. Въпреки това, непозната не спираше да се опитва да го изрита. Е, сега щеше да си го получи. Люк никога досега не беше виждал как действа заклинанието на територията на болницата. Той нямаше представа каква болка можеше да причини то, но дори и да имаше, едва ли щеше да съжали жената. Той вече отдавна не усещаше нищо.
	Макар че не беше точно така. В момента усещаше някаква странна и тревожна връзка с нея. И някакво непоносимо удоволствие, което се съчетаваше с мъчителното и неустоимо желание да руши всичко наоколо. Подобно нещо се беше случило с него само веднъж — когато беше намерил хищника, който го беше преобразил и когото разкъса на части с голи ръце.
	— Пусни я, Люк! — тихо, но отчетливо произнесе Шейд с изкривено от гняв лице. До него стояха братята му.
	— С радост — и Люк разтвори пръсти. Жената щеше да се свлече пода, ако демонът не беше успял да я подхване на време. Жалко, че не се удари!
	— Боли! — простена тя и стисна главата си така, че кокалчетата на пръстите й побеляха.
	Шейд я притисна към гърдите си и хвърли толкова гневен поглед към Люк, който сякаш му обещаваше незабавна смърт.
	— Какво й направи?
	— Тя първа се нахвърли върху мен.
	Медсестрата фея, която оправяше приемната недалеч, най-неочаквано се намеси в разговора им:
	— Той казва истината. Тя е ненормална.
	Шейд погали Руна по косата, а тя не спираше яростно да пронизва шифтъра с поглед.
	— Как мислиш, защо?
	— Защото аз я преобразих.
	В отделението на бърза помощ, където винаги беше много шумно, сега настъпи такава тишина, че можеше да се чуе как по пода тича мишка. Лаборантът Франк замря насред коридора. Очите на Шейд сякаш заживяха отделен живот — мракът в тях се сгъстяваше, свиваше се до концентрични кръгове и после отново се разширяваше.
	— Ти?
	— Да, в онази нощ, когато ме нападнаха пазителите. — В същата онази нощ, когато неговата наречена беше убита, преди той да успее да заяви правата си върху нея. — Те ме преследваха. На тази се натъкнах съвсем случайно — и Люк присви рамене. — Ако това ще те успокои, мислех, че съм я убил. — Във всеки случай много се надяваше да е така. Съветът не оставяше безнаказани ония, които убиваха или преобразяваха смъртен, въпреки неговото нежелание. А техният случай определено щеше да завърши със смъртна присъда, защото в Съвета приемаха само онези, които бяха родени като варги. Преобразените шифтъри ги убиваха, защото ги смятаха за по-низши същества.
	До онази нощ Люк се стараеше да не се показва много-много, за да не привлича към себе си нежелано внимание. Той отново беше започнал да се държи като смъртен и да живее сред тях, а по пълнолуние просто се скриваше в тайното си убежище и се заключваше вътре сам. Докато не го бяха нападнали пазителите. Те бяха проникнали в подземието на дома му, където той, заедно с половинката си Ула, възнамеряваха ритуално да се обвържат. Ула беше убита, а самият той — тежко ранен, но въпреки това успя да се измъкне от оръжията им на косъм. Спомените за това го преследваха неотстъпно и досега, а през нощта го измъчваха кошмари.


	_Той не помнеше колко време беше тичал в стремежа си да се движи само в сенките и да се крие зад паркираните автомобили. И когато страхът му отмина, видя, че се беше озовал на непознато място в края на града, далеч от своя район. Гърдите му горяха при всяко вдишване, а коремът му се присвиваше. Ула. Изтръгналият се от гърдите му вик проехтя надалеч в тъмнината на нощта. Той се изправи и започна да се оглежда за най-близкия Хароугейт. Откри го на север, през няколко квартала. Беше прекалено далеч, но той нямаше друг избор._
	_Затова се затича с последни сили, без да прави повече опити да се крие. Следвайки инстинкта си, той свърна зад един ъгъл и буквално връхлетя върху жената, която разпръскваше аромат на болка и гняв; аромат, който моментално беше сменен с мириса на вледеняващ ужас. Емоциите й се сблъскаха с неговите собствени и ги усилиха многократно. Люк трепереше от нечовешки глад и желание да разкъса някого на части._
	_Бягай, Червена шапчице._
	_Той беше в облика на варг и затова вместо думи се чу ниско ръмжене. Жената започна да крещи като актриса от евтин филм на ужасите. Пазителите можеха да я чуят. Смъртният, затворен в тялото му, обезумя от страх, но звярът мълниеносно впи зъбите си в шията и. Тя отчаяно го блъскаше с ръце в гърдите и го риташе с крака, в безуспешен опит да се измъкне, но той я разтърсваше така, както териер умъртвява плъх._
	— _Насам!_
	_Пелената от ярост пред очите му се разкъса от гласа на един от пазителите. Жената простена и се отпусна. Ехото от шума на приближаващи стъпки отекна в стените на тясната уличка. Люк тръсна глава и захвърли тялото на жената зад контейнера с боклук. После побягна по улицата, като заобикаляше светлите участъци и пътната сигнализация, право към Хароугейт. И към болницата._


	Люк успя и Ейдолон му спаси живота. Но остатъците от човечността му бяха изтекли от тялото му заедно с кръвта от раните, нанесени му от пазителите.
	Така той окончателно се беше превърнал в едно от онези чудовища, от които толкова се беше опитвал да се предпази. И тъй като вече не изпитваше терзания по този повод, да започне да ловува смъртни за него беше въпрос единствено на време.
	— А на теб какво ти пука? — попита Люк Шейд. — Тя не ти е никаква.
	— Тя е моята половинка.
	— Не носи символите — на врата на Шейд имаше, но на нейната ръка — не.
	— И сам го зная, варг.
	Люк присви рамене.
	— Все ми е тая. Нека повече не ми се мярка пред очите. Иначе ще се възползвам от _Правото на първия._
	В очите на Шейд избухнаха червени пламъци, а жената му се озъби.
	— Няма да посмееш — изръмжа тя.
	— Ще видим.
	— Ще те убия, преди да си го направил! — вбесено извика Шейд.
	— В този случай и ти няма да живееш дълго — парира го Люк. — Нали така, док?
	Ейдолон често беше встъпвал като арбитър в такива спорове и познаваше много добре закона. А той гласеше, че всеки варг, преобразил смъртен, има право да го вземе за своя половинка за една година от момента на преобразяването му, въпреки нежеланието на последния. И освен това, можеше да го убие без последствия. Но ако Шейд убиеше Люк, за да му попречи да се възползва от _Правото на първия_, по закон трябваше да бъде екзекутиран.
	— Никой никого няма да убива — отсъди Ейдолон. — Шейд, отведи Руна в стаята. Люк, върви си вкъщи и се охлади. — Ейд се обърна към една от медсестрите. — Ти! Извикай Кайнан! Имаме проблем, който трябва да решим.
	Роуг следваше брат си по коридора на безопасно разстояние, докато той носеше наречената си на ръце. Тази кучка убийца!
	Ще отмъстя за теб, скъпа моя Шериен. Ръцете го сърбяха да я довърши сега, докато тя беше толкова близо, но той трябваше да действа умело и да избере идеалния момент. Ако направеше всичко както трябва, с един замах щеше да се разправи с тази твар и с братята си. Дори можеше да даде възможност да Шейд да поживее малко по-дълго, и то само за да се наслади на действието на проклятието; да види как бавно и мъчително загива половинката му. Тогава магията, наложена върху него, щеше да се усили многократно. И той щеше да стане заложник на кошмарните си спомени за дълги векове.
	При мисълта за това Роуг се разсмя. Шейд се обърна, без да забавя крачки и той затаи дъх. Сега изглеждаше като безобразен демон хуманоид и се правеше на пациент, когато по чиста случайност стана свидетел на разправията между Люк и Руна в отделението на Бърза помощ. И макар да беше сигурен, че брат му няма да го разпознае, той все пак се вцепени от страх. Съвсем неочаквано му се беше представила отлична възможност да си отмъсти, така че не трябваше да я изпуска.
	Шейд свърна зад ъгъла и Роуг облекчено въздъхна. Сега трябваше само да се промъкне в лабораторията, където Ейдолон пазеше в специално хранилище редки отрови и артефакти. Брат му имаше обширна колекция от магически и митологически предмети, но Роуг прекрасно знаеше от какво точно има нужда.
	Но… първо трябваше да получи достъп в тази част на сградата, а това означаваше, че беше време да приеме образа на някой благонадежден сътрудник. И то такъв, чиято смърт би разтресла здраво братята.
	Роуг побърза обратно към отделението на Бърза помощ и видя Люк да излиза през подвижните врати към паркинга. И то с такъв вид, сякаш той беше стопанинът тук. Изглежда, високомерието на този шифтър можеше да се равни единствено с това на Рейт. А да го поокастри малко за Роуг би било истинско удоволствие.
	Той се промъкна в една от стаите за прегледи и зад завесата се преобрази в този, чиято форма не беше приемал никога през живота си — на Шейд — и бързо излезе от сградата. До отворената предна врата на едната от двете паркирани линейки стоеше Люк и събираше вещите си.
	— Вкъщи ли си отиваш?
	Шифтърът се измъкна през вратата и внимателно го погледна.
	— Сам чу. Ейд каза да си взема домашен отпуск. Е?
	Роуг присви рамене.
	— Гледам да си по-далеч от нея.
	— Шейд, не го казах сериозно. Махам се, докато не изтече срокът на _Правото на първия._
	— Безумно щастлив съм да го чуя — изръмжа Роуг. — Аз също трябва да взема нещо.
	Той се качи в задната част на линейката и посегна към кутията с лекарства. Нямаше представа от кой препарат и каква доза да инжектира на Люк, за да го убие, затова реши, че ако вземе от всички лекарства по-малко в една спринцовка, то поне ще може да го накара да изпадне в безсъзнание. След което спокойно да му счупи врата. Глупаво би било да се опитва да го убие, без да се е подсигурил.
	Едва успя да върне кутията на място, когато Люк се качи при него. Роуг притисна спринцовката към бедрото си. В автомобила нямаше да се получи нищо, защото те също се намираха под защитното заклинание на болницата. За разлика от паркинга.
	Роуг забели очи. Нима правеха и инвентаризация? Братята му бяха такива загубеняци.
	— Това е моята болница. Мога да правя всичко, което си поискам, изрод — произнесе той с надменен тон. И защото Люк препречваше задната врата, на Роуг му се наложи да използва страничната, за да излезе. Той се надяваше шифтърът да го последва и затова, щом стъпи на асфалта, се свлече на земята.
	— О, по дяволите! Струва ми се, че си счупих крака.
	Люк заобиколи автомобила и застана пред него.
	— Да те бях зарязал тук — изрече той, но все пак коленичи. — Не мърдай, демон.
	Роуг бързо се огледа. Наблизо нямаше никого. И когато Люк го хвана за крака, той бързо заби иглата в корема му и натисна буталото. Шифтърът изрева и го отблъсна с всичка сила. От удара в автомобила той се преобрази, но това вече не беше от значение. Люк стоеше на колене, дишайки хрипливо, и го гледаше с изумление. Странно, но лицето му изведнъж придоби спокойно изражение. Роуг дори си помисли, че Люк се радваше да умре. Какво пък, той беше тук, за да _помогне._
	Шифтърът бавно се свлече настрани. Гърдите му започна да потръпват, докато дишането му ставаше все по-тежко. Цялото му тяло потръпваше в агония. Възхитително зрелище. Роуг не можеше да дочака Руна да се озове в същото положение. Люк се изпъна конвулсивно, изхриптя и замря. Пулсът му все още се усещаше, но съвсем слабо и Роуг беше сигурен, че шифтърът нямаше да издържи дори пет минути.
	Възможно най-бързо той набута тялото му в автомобила. Следващата стъпка беше анонимно съобщение, че Шейд е убил Люк, за да му попречи да се възползва от _Правото на първия._ А след като брат му бъде заловен, Руна щеше да остане без защита.
	— Люк! — чу се изведнъж женски глас.
	Роуг веднага се преобрази в него и погледна иззад автомобила.
	— Какво?
	Към него вървяха двама парамедици — мъж и жена. Той бързо излезе навън и затвори вратата, за да не могат да видят тялото в автомобила.
	— Началството те изпрати вкъщи. Днес ще дежурим ние.
	Роуг огледа линейката, проклинайки собствения си късмет. Макар че нямаше да му се наложи да остане дълго в образа на Люк, ако действаше бързо. Трябваше най-напред да се промъкне в лабораторията, а после да подхвърли на Рейт примамката. Той се размина с парамедиците и им се усмихна.
	— Няма проблем. Тръгвам си.


	Шейд, без да говори, внесе Руна в някаква празна стая и внимателно я пусна на леглото. Помещението, както и цялата болница, се осветяваше от същите странни червени светлини, от които напрегнатото лице на демона изглеждаше още по-заплашително. Но въпреки всичко погледът му си оставаше топъл.
	— Благодаря. — Главата я болеше толкова силно, че Руна едва ли щеше да може да стигне дотук сама. Освен това в силните му обятия беше приятно. — Поне би могъл да ме предупредиш, че върху болницата е наложено заклинание срещу насилие.
	— Аз изобщо не трябваше да допускам подобна ситуация — напористо произнесе той, но ласкавото докосване на пръстите му смекчи резкия отговор.
	— Прости ми, че те унижих пред подчинените ти — отмести поглед Руна, но черепите, разположени един до друг върху етажерките на стената, не помогнаха да се успокои.
	— Повярвай ми — каза Шейд и повдигна брадичката й — че не е толкова лесно да ме унизиш.
	Тя въздъхна, зарадвана, че той не се сърди.
	— Толкова дълго търсих този, който ме нападна тогава, че когато изведнъж го усетих, не успях да се сдържа.
	Шейд стисна зъби.
	— Още ли го усещаш?
	Отвратителното усещане за черен и плътен като катран облак си беше все още там. Тя беше готова да даде всичко само и само сега да се озове под водопада в тяхната пещера. Шейд се отпусна на стола в ъгъла на стаята и промърмори:
	— Него го усещаш, а мен — не.
	— Усещам го само когато е много близо. Както днес например. — Тя рязко седна и се намръщи от болката, която избухна в главата й. — Той нали няма да поиска…
	— Не! — Шейд скочи на крака. — Кълна се, че няма да посмее!
	Тя беше прочела нещо за _Правото на първия_ още когато събираше информация за шифтърите. Но тъй като беше твърдо решена да открие и убие животното, което я беше преобразило, не погледна сериозно на наложилата се традиция.
	— Дори не зная кое би било по-лошо — да ме убие той или…
	— Не мисли сега за това. — Шейд се приближи до леглото и я прегърна. — Годината скоро изтича и Люк няма да може да направи нищо.
	— А кой ще може тогава?
	— О, Руна… — под скулата й сърцето му туптеше гръмко и звукът я унасяше. Тя въздъхна и се отпусна, наслаждавайки се на спокойствието. Двамата постояха така още няколко минути, докато отвратителното усещане, което я измъчваше от момента на срещата й с Люк, най-накрая се разсея. И тя окончателно се успокои.
	— Мисля, че си е тръгнал. Вероятно се е възползвал от портала.
	— Ние също трябва да тръгваме.
	— Към пещерата? — Шейд леко се отстрани и Руна поклати глава. — Вече ти казах, че не възнамерявам да прекарам остатъка от дните си заточена в нея.
	— Желанията ти малко ме вълнуват.
	Мамка му!
	— Как можеш да бъдеш толкова нежен и чувствителен, и в същото време да си такъв съвършен гадняр?
	— Роуг е бил тук, в болницата, Руна. И е убил една от медсестрите, за да демонстрира на какво е способен. Трябва да те скрия.
	От думите му краката й се подкосиха. Шейд протегна ръка и я задържа.
	— Не се страхувай. Аз съм до теб.
	Той разсеяно я галеше с палец там, където трябваше да се появят символите му. Руна издърпа ръката си и той не направи опит да я докосне отново.
	— Това има ли някаква връзка, че знакът ти го няма върху ръката ми? — Върху лицето му се появи виновно изражение, което потвърди догадката й. — Боже! Връзката е едностранна. Ето защо не ме оставяш да се отдалеча дори на крачка. И смяташ да ме държиш в пещерата. Страхуваш се, че да не те отхвърля.
	Покритите му с ръкавици ръце видимо трепереха и той ги стисна в юмруци.
	— Не бих те винил, ако го направиш.
	— Какво ще се случи, ако си тръгна?
	— Нуждая се от секс няколко пъти на ден. Но сега мога да го правя само с теб. Ще бъда принуден да те преследвам навсякъде. А след няколко дни далеч от теб, ще загубя разума си и ще полудея. После ще умра.
	Руно уплашено възкликна:
	— Не!
	— Да. Демоните от моя вид не току-така толкова рядко създават двойки. — Нямаше нищо за чудене, че той толкова добре се грижеше за нея.
	Шейд сигурно трябваше да е в ужас от случилото се. На негово място тя отдавна би изпаднала в истерия. Едва дошъл на себе си в подземието на Роуг, той беше отхвърлил собствените си страхове, за да я защити. А после, когато се бяха обвързали, той през цялото време беше до нея. За пръв път в живота си тя се почувства спокойна. Разбира се, характерът му не беше от леките, но той се стараеше да я ободри с каквото може. Шейд я беше убедил да повярва в себе си и да посреща опасността лице в лице.
	За първи път от момента на преобразяването си Руна не се чувстваше като чудовище. Или като отхвърлена. Макар светът на Шейд да беше странен, нейното място сега беше до него. Тя протегна ръка към лицето му, погали го по скулата и се вгледа в очите му.
	— Кълна се, че никога няма да те напусна. И никога няма да ти откажа. — Фактът, че тя можеше да го направи във всеки един момент, без последствия за нея, й даваше увереност.
	Тя никога нямаше да постъпи така; нямаше да му позволи да умре. Но явно беше казала нещо, което не трябва, защото Шейд очевидно се разстрои. Той изскърца със зъби и едва успя да преглътне, преди дрезгаво да изрече:
	— Достатъчно! Спри да бъдеш толкова добра. Ти би трябвало да ме ненавиждаш.
	— Да те ненавиждам? — подразни го Руна. — Господи, Шейд, аз те обичам! — Сърцето й отчаяно се заблъска в гърдите, а демонът пребледня, когато тя едва чуто допълни: — Обичам те още от първата ни среща.
	— Но ти каза… когато бяхме в подземието… че си преживяла раздялата ни.
	Дори самата тя си беше повярвала за известно време.
	И Руна изведнъж осъзна думите, които изричаше нейната майка всеки път, щом разбереше за измяната на баща й. _Не можеш истински да мразиш любимия човек. Можеш само да се измъчваш._
	— Аз те измамих, глупчо — каза меко тя. — И себе си също. Истината е, че те обичам — и тя въздъхна дълбоко. — Боже, помогни ми!
	Шейд беше обхванат от ужас. Той отстъпи назад, но и това не беше достатъчно. Същото щеше да бъде дори ако ги разделяха километри.
	— Не смей да говориш така. Дори не смей да си го мислиш.
	— Аз не лъжа. — Руна сложи ръка върху рамото му, но той изръмжа и се дръпна.
	— Дяволите да те вземат — изруга той, раздразнен на самия себе си, че гласът му трепери. — Защо усложняваш всичко!
	— Аз? Усложнявам ли? Аз ти дадох всичко, за което помоли. Ти усложняваш всичко. Аз не съм ти безразлична, така че не смей да го отричаш!
	На Шейд много му се искаше да възрази, но знаеше, че Руна няма да му повярва. Тялото му подаваше недвусмислени сигнали. Главозамайването му се усили, мускулите му започнаха да треперят. Ръцете му под ръкавиците вероятно бяха станали съвсем прозрачни. Той я обичаше до болка. И това щеше да бъде краят му. Съвсем скоро щеше да се превърне в безплътен дух. Завинаги.
	— Е?
	— Какво е?
	Руна разпери ръце.
	— Ти си непоносим.
	Шейд се приближи плътно до нея и неволно й се възхити, когато тя не отстъпи дори на сантиметър. Той застана така, че да я докосва с гърди.
	— Това, което каза по-рано, истина ли е? Ти би ли искала да те обладая точно тук и сега, когато във всеки момент някой може да влезе? Би ли ми отказала? Или разсърдила?
	Руна вирна брадичка.
	— Не.
	На Шейд му харесваше силата на духа й. Тя сякаш го предизвикваше и той искаше по някакъв начин завинаги да я привърже към себе си. И да прати проклятието по дяволите. Затова зарови пръсти в косата й, задържа я здраво и се наведе, за да я целуне. От докосването на устните му по тялото й сякаш премина ураган. Езикът й се плъзна към неговия и Шейд беше обхванат от непоносима горещина. Тя го караше да губи ума си, без да помръдне дори с пръст. Да, време беше да се научи да се сдържа. Той издърпа главата й назад така, че тя да не може да се освободи и да бъде принудена да му се подчини. После започна да покрива лицето й с бързи и нежни целувки, като съвсем леко всмукваше кожата й. Руна простена. Шейд успя да се овладее и бързо заповяда:
	— Пусни ме в себе си. Незабавно.
	— Не.
	Той замря.
	— Ти каза, че никога няма да ми откажеш.
	— Но не съм обещавала, че ще позволя да ме манипулираш — и тя му се усмихна с ъгълчетата на подпухналите си от целувките устни. — А ти правиш точно това. Искаш да ми покажеш кой командва. Ами… върви на майната си! Аз няма да ти откажа секс. Можеш да ме имаш винаги когато поискаш. Но с мен няма да си играеш психологическите игри, ясно?
	Въпреки раздразнението си Шейд весело се усмихна. Предишната Руна беше лесна за манипулиране чрез ласкави обръщения. Той би ходил при нея, за да изпусне парата, и би махнал с ръка на проклятието. Но днешната малка фурия изискваше твърда ръка. И съвсем друг подход. Защото той за нищо на света нямаше да я убие. И щом го помисли, Шейд осъзна, че го беше решил още от самото начало. Тя нямаше да умре по негова вина. Самият той си беше навлякъл проклятието и нямаше да позволи Руна да се разплаща за греховете му. Той щеше да се справи с това сам. Или щеше да успее да се измъкне, или да приеме съдбата си, която в случая беше по-лоша дори от смъртта. Но както и да се развиеха събитията, той беше сигурен само в едно: че ще повлече Роуг със себе си.


>	Глава 15

	Докато вървеше към административния корпус, Кайнан си спомни как го викаха при директора на училището. Само че този път го викаше Ейдолон. Стомахът му се присви от тревогата.
	Вратата на кабинета се оказа отворена. Ейд седеше зад бюрото, кръстосал ръце, протегнал дългите си крака върху него. Рейт стоеше в ъгъла с непроницаем израз върху лицето. Това не предвещаваше нищо добро.
	— Затвори вратата — студено започна Ейдолон — и ни разкажи откъде познаваш Ерик Вагнер.
	— Познаваме се от армията — едва изрече Кайнан, след като с усилие преглътна буцата в гърлото си.
	— Дай си ръката.
	„Това пък защо?“ — изненада се той, макар че изобщо не помисли да откаже. Ейд го хвана за китката и притисна с пръсти вената му.
	— Казвам истината. И няма защо да се правиш на детектор на лъжата. А точно това се опитваш да правиш, нали?
	— Именно — отряза го Ейдолон. Незнайно защо на Кайнан му стана много обидно. — Кажи ми откъде знае за болницата?
	О, боже! Сърцето му лудо се разтуптя. По време на пребиваването си тук Кайнан не беше направил нищо лошо, но предишната му работа в Егида сега му се струваше като предателство.
	— Аз му го казах. Миналата година. Когато разбрах за нея от Тейла. Но тогава все още не работех тук.
	— Кой още знае? — Кайнан замълча и Ейдолон болезнено го стисна. — _Кой?_
	— Не мога да отговоря на този въпрос.
	Очите на Ейд гневно проблеснаха.
	— Помисли си добре. Длъжен съм да защитя това място.
	— Няма за какво да се тревожиш.
	— Тогава защо военните са изпратили сестрата на Ерик да те търси?
	От минута на минута ставаше все по-зле.
	— Дори не знаех, че той има сестра.
	— Има — обади се и Рейт. — Така се случи, че тя е половинката на Шейд.
	Явно светът беше малък, а армията — още повече. Дяволите да го вземат, нищо чудно, че я бяха изпратили след него. Той отдавна не числеше на служба при тях, но за известно време им беше информатор. Докато не започна работа в болницата. Тогава прекъсна всичките си контакти и с Егида, и с Подразделение Хикс. Само от време на време помагаше на Тейла. Предишната му работа будеше прекалено много спомени, а най-неприятно беше, че сега се чувстваше така, сякаш беше преминал на страната на врага. Ако военните разберяха с какво се занимава тук, лесно щяха да го приберат и затворят за неопределено време. И дори да направят нещо по-лошо.
	— Моля те, Кайнан — за пръв път в живота си той чуваше Ейдолон да говори с някого с такъв тон. — Отговори ми.
	— Не мога.
	В същия миг Рейт до него се озова. Прегърна го небрежно през раменете и го стисна. Пръстите на ръката му притиснаха някаква точка върху тила на Кай и напълно го обездвижиха.
	— А беше започнал да ми харесваш, смъртен — тихо проговори на ухото му Рейт. — От цялата си душа се надявам да не си поставил болницата под удар. — Гласът му зазвуча по-ниско и по-грубо: — Хайде да видим какво се крие в жалкото ти човешко мозъче.
	Пазителите винаги носеха със себе си магически талисман, който ги защитаваше от чуждо проникване в съзнанието. Кай беше изхвърлил своя преди месеци. Въпреки това той помнеше основите на заклинанието и затова побърза да го изгради. Усилията му накараха Рейт да се разсмее.
	— Мислиш ли, че ще помогне?
	Кай изведнъж се озова на плажа. Напълно сам, ако не се смяташе силуетът на жена в далечината, която вървеше към него. Тя носеше розова плажна рокля, дълга до коленете; същата като тази, която някога имаше Лори. Сърцето му се присви от горчива надежда и затуптя по-бързо. Колко много непознатата приличаше на нея. Жената се приближи и се усмихна. С усмивката на Лори.
	Браво на Рейт! Кайнан знаеше, че това беше негова работа, но все пак не можа да се сдържи и въздъхна: — Лори?
	Тя се затича и се хвърли върху гърдите му. От тласъка той се олюля и падна на пясъка, като я увлече след себе си.
	— Що за глупости? — изрече той. — Ти си мъртва. Рейт, приключвай!
	— Шшт — отговори тя и притисна пръст към устните му. — Разкажи ми за Ерик.
	Той поклати глава. В ушите му шумеше, мислите му се лутаха. Менталните му щитове се огънаха.
	— Кайнан, разкажи ми.
	— Ерик служи в Подразделение Хикс — отряда за паранормални явления. — Проклятие, наистина ли той беше казал това на глас?
	— Да, каза го — и Лори потърка нос във врата му така, както правеше винаги когато искаше да правят любов бавно. — Ти си им казал и за болницата на демоните. Нали?
	Кайнан въздъхна тежко, но усещането за неправилност на случващото се не отминаваше. Рейт беше… Кой беше този Рейт?
	— Отговори ми, любими — прошепна нежно Лори.
	— Да, казах им. Но не им разкрих местоположението й. — Когато самият той беше разбрал за нея, вече не работеше за военните.
	— Кажи им.
	— За нищо на света.
	— Скучая по теб, Кай. Прости ми за всичко. — Лори плъзна ръка по корема му. Пръстите й се промушиха под колана на панталона му, преди да го яхне и да започне да се отърква в слабините му така, както го беше направила Джем. А Джем беше толкова сексуална и…
	— Моля те, Кай. Нека правим любов.
	— Толкова те обичах, Лори. — Той я прегърна и се превъртя с нея така, че сега тя лежеше на гръб, а той — върху нея. Кайнан рязко вдигна ръцете й нагоре и ги притисна към пясъка. Нямаше да допусне повече да го прави на глупак. — А ти ме предаде и ме изхвърли. — Тя се извиваше срещу него, в опит да го възбуди. Не се получаваше.
	— Разкажи ми за болницата за демони. Какво точно съобщи на Подразделението?
	Кайнан се намръщи.
	— Не съм контактувал с тях от нощта, когато те видях с Рейт.
	_Рейт! Шибан кучи син такъв!_
	Изведнъж Кайнан отново се върна в офиса на Ейдолон с лудо туптящо сърце.
	— Проклет да си! — прошепна той. — _Проклет да си!_
	Той се отскубна и се отдръпна от демона. Краката едва го удържаха и се наложи да се хване за края на бюрото на Ейд. След което застина и се присви. Очите му останаха затворени, докато той отчаяно се опитваше да се вземе в ръце. Лори изглеждаше толкова истинска, но Рейт го беше принудил да признае реалността.
	— _Аз толкова те обичах, Лори, макар че ти ме предаде…_
	Обичал ли? Нима вече не я обичаше?
	Той се олюля от преживяното сътресение и продължи борбата си с гаденето, докато слушаше как Рейт преразказва на брат си какво беше успял да изкопчи от подсъзнанието му.
	— Съжалявам, че ни се наложи да прибегнем до този метод — каза Ейд. — Но трябваше да разберем какво криеш. Ние ще си траем за Подразделението, докато те не ни закачат. Обещавам!
	Без да отваря очи, Кайнан кимна. Той наистина ги разбираше. На тяхно място щеше да постъпи по същия начин. Както всъщност и правеше, докато работеше в Егида.
	— Ако имаш нужда да си починеш, не се притеснявай — Ейдолон излезе и той остана насаме с Рейт.
	— Добре ли си?
	Кайнан рязко се обърна към него и стаята се завъртя.
	— Върви на майната си!
	— Защо се сърдиш на мен, а не на Ейдолон?
	— Защото той ръководи болница и персонал. И иска да ги защити, а ти… — _Ти си ми приятел._ Сериозно? Само защото Рейт веднъж беше пил от него? Е, добре де, от няколко месеца двамата заедно посещаваха залата за тренировки и играеха видео игри. Но нима това можеше да се счита за приятелство? Да, той определено се беше побъркал от самота, щом вече си вярваше сам. — Ти бягаш от това като от чума.
	— Смяташ ли, че ми беше приятно да те измъчвам с образа на покойната ти жена? — тихо попита Рейт.
	— Сам казваш, че не ти пука за нищо и за никого.
	Рейт се напрегна и сега вече изглеждаше обиден.
	— Това не означава, че ми харесва да гледам как хората около мен страдат.
	Кайнан насмешливо изсумтя.
	— Ама, разбира се, че не! Ти си толкова състрадателен.
	— Бих те избавил от тази болка, смъртен, само ако можех — едва чуто каза Рейт и бързешком се изнесе от кабинета.
	С омекналите си крака Кайнан успя някак си да се добере до стола на Ейдолон и тежко се отпусна в него. Ама че работа! Обърканите му мисли се въртяха и скачаха безразборно насам-натам — Лори, Джем, начинът, по който и двете бяха свързани с болницата, Егида, Подразделение Хикс. Той успешно избягваше да мисли за това с помощта на работа и алкохол, но сега всичко се беше стоварило върху му изведнъж.
	Той беше наясно с едно: болницата трябваше да бъде защитена. И то не само заради личните му симпатии към Ейдолон и братята му. Знанията, които можеше да получи тук, щяха да бъдат безценни за хората, но само ако успее да убеди Ейд да ги сподели. Кайнан предполагаше, че около десет процента от заболяванията при смъртните по един или друг начин бяха свързани с демоните. А една голяма част от тях възникваха, защото демоните си вземаха за половинки смъртни. Джем също беше стигнала до този извод, докато работеше в болницата на хората.
	Как сестрата на Ерик се беше оказала обвързана с Шейд? Той разтри тила си и простена, когато се опита да отпусне скованите си от напрежение мускули. Ако тя беше казала на брат си, че Кайнан работи в болницата, то това щеше да бъде краят му. Подразделението веднага щеше да изпрати по следите му спецотряд и да го залови.
	Трябваше да се свърже с Ерик.
	И веднага след това трябваше да реши още един настоящ проблем. Този, който го преследваше в кошмарните му нощи и обземаше мислите му през деня. Джем.
	Най-изненадващо Шейд не коментира факта, че Руна отказа да му се подчини. На нея дори й се стори, че това му хареса.
	Добре, защото в бъдеще щеше да се повтаря нееднократно. По-рано тя беше страхливка. Всъщност каква ти страхливка: беше си направо безгръбначна. Но нападението на шифтъра я беше направило по-силна. Също както и престоя й в подземието на Роуг. Шейд по някакъв начин беше успял да я изкара извън кожата й, но сега поне беше наясно колко силна нужда имаше той от нея…
	Докато вървяха по полутъмния коридор, скулите й порозовяха от срам. Той беше споменал, че при двойките на семинусите последната дума има жената, но това не означаваше, че тя ще започне да злоупотребява.
	— Къде отиваме сега? — попита Руна, докато разглеждаше странните отвори на пода и се чудеше защо бяха нужни.
	— В кабинета ми. Трябва да съставя новия график на дежурствата — обясни той и крадешком я погледна. — Не пипай!
	Тя бързо отдръпна ръката си от гаргойла, който галеше.
	— Защо?
	В изкусно създадената от бял мрамор скулптура красиво се преплитаха тъмни и златисти жилки.
	— Хапе.
	Тя стреснато отстъпи назад и забърза по коридора след Шейд. Но можеше да се закълне, че едното ъгълче на устните на статуята насмешливо се повдигна.
	— Болницата ви наистина е страшна — измърмори тя, докато го догонваше.
	Но затова пък не миришеше като болниците на смъртните — на антисептик и на тънкия, едва доловим мирис на болест и смърт. Тя трепна. В паметта й изплуваха мъчителни образи на умиращата й майка в стая, заобиколена от апаратура. След година там умря и баща й.
	— И така… От колко години работиш като парамедик? — попита тя, защото не само искаше да се разсее от неприятните си мисли, но и защото наистина изпитваше любопитство.
	— Малко повече от четиресет. На всеки десет години преминавам обучение заедно със смъртните, за да съм в крак с новите техники и методи на лечение.
	— Значи, си отдаден на работата си с цялата си душа — и тя се приближи към него, за да пропусне напред някакво страшно двуглаво същество. — А защо избра точно тази професия?
	Той въздъхна, наясно, че трябва да й обясни колко беше сериозен.
	— Освен че притежавам способност да съблазнявам жените и да се възпроизвеждам, аз умея отлично и да лекувам. Когато с братята ми направихме болницата, реших, че няма да изгубя няколко години, за да стана лекар — и той присви рамене. — Спецификата на работата ми позволява да оказвам първа помощ на пациенти, а после да ги предавам в ръцете на други специалисти. Така не ми се налага да прекарвам с тях много време и да се привързвам. Както го прави Ейдолон например.
	— Не е необходимо непременно да се привързваш.
	— Зависи от гледната точка.
	Изглежда, че Шейд имаше само една гледна точка по този въпрос. Двамата свиха зад ъгъла и Руна едва не връхлетя върху клетка, в която имаше някакъв крилат демон. Съдейки по извития черен клюн и силните остри нокти, съществото явно беше хищник. Руна дори не искаше да се замисля какво точно ловуваше то. Демонът просъска срещу нея и запляска с едното си крило. Другото беше гипсирано.
	— Какво е това? — попита тя, като внимателно заобиколи клетката.
	— Нещо като чистач.
	— Нима не трябва да го види ветеринар или нещо такова?
	Тя изумено наблюдаваше как Шейд се приближи, пъхна ръка в клетката на демона и приглади разрошените му пера. В отговор демонът започна да издава крякащи звуци.
	— Да, трябва. Но както вече се досещаш, демоните ветеринари са рядкост. И голяма част от тях работят в клиниките на смъртните. Някой е донесъл демона тук и Ейд не е могъл да откаже. Той лекува почти всички животни, освен няколко екзотични вида. Дори веднъж го направи за кучето на Скалк.
	Върху устните на Шейд се появи печална усмивка. Руна хвана ръката му с желание да го утеши, но щом усети как той се напрегна, с въздишка разтвори пръсти.
	— А другите парамедици? — попита тя, за да смени темата. — И те ли са като теб?
	Шейд тихичко изцъка с език и продължи да гали демона.
	— В какъв смисъл? Също толкова недружелюбни ли?
	— Ами — да. Е, Люк също работи като парамедик, но аз съм сигурна, че не обича животни.
	Изведнъж Руна беше обгърна от горещата вълна. Тя чу груба ругатня — Шейд беше бесен.
	— Мечтая си да го пребия за това, което е сторил с теб.
	— Значи, все пак си приличате?
	— Не — и той отново тръгна по коридора. На Руна й се наложи да се затича, за да не изостане. — Голяма част от нас стават парамедици, защото обичат адреналина. Никога не знаеш кого ще се наложи да спасяваш, когато си на дежурство. Понякога ни викат при улични битки. Скалк обичаше… — той се спря и стисна ръце в юмруци.
	— Жалко, че не мога да се запозная с нея — тихо каза Руна.
	Шейд отново рязко спря и се обърна.
	— Защо?
	В гласа му нямаше злоба, а само учудване.
	— Защото си я обичал. И защото съм наясно, че не обичаш почти никого. — Шейд само стисна зъби, но погледът му се смекчи. Той бавно вдигна ръка и с едва доловимо докосване отмести косата от лицето й. Нежният допир премина по тялото й подобно на мощен електрически заряд.
	— Господи! — неясно промълви той. — Колко ми се иска…
	— Какво, Шейд? — тя посегна за ръката му, потри нос в дланта му и игриво я захапа. Видя как очите му потъмняха, клепачите му се притвориха, и в погледа му проблесна чувствено обещание. — Какво би искал?
	Но той изведнъж се отдръпна. Стъпките му отекнаха тежко, когато се обърна и продължи напред.
	— Нищо.
	_Невъзможен мъж!_ Руна вече се беше научила да го разбира добре и нямаше как да не се усети, че не беше подходящ момент да го притиска. Затова мълчаливо го последва към фоайето, където се намираха вратите на кабинетите. Докато вървяха натам, тя с изненада установи, че всички прозорци гледаха към фоайето, а не към улицата. И че досега не беше видяла нито един прозорец, който да гледа навън.
	— Ние сме под земята, нали? — попита тя, чувствайки се като глупачка, че не го беше забелязала по-рано.
	— С оглед на точността, ние сме в самия център на Ню Йорк, под изоставен подземен многоетажен паркинг.
	Тя разсеяно се огледа наоколо.
	— Явно вие, демоните, имате първокласни строители.
	Шейд изсумтя в знак на съгласие, но веднага изохка, когато върху му връхлетя Кайнан.
	— Кайнан, трябва да поговорим — започна Шейд.
	— Братята ти току-що се ровичкаха в главата ми, така че дай да отложим веселието за после, става ли?
	— Кайнан? — повтори Руна. Тя имаше за задача да намери този човек и точно заради това се беше оказала въвлечена в цялото това безумие. Мъжът се намръщи.
	— Ти си сестрата на Ерик.
	Тя само кимна и внимателно започна да го оглежда. Кайнан беше оцелял след битка, в която беше загинал целият му отряд, също както и вражеския, след което съвсем самостоятелно се беше разправил с фангорг. Нима този беше човекът, предал смъртните и преминал на страната на врага?
	— Военните знаят ли къде съм и с какво се занимавам?
	— Да. — Руна все едно му заяви: _аз те предадох._ Трябваше да му отдаде дължимото — мъжът по никакъв начин не издаде емоциите си. Дори и да беше уплашен — това не му пролича. Той само кимна отсечено и се обърна към Шейд.
	— Надявам се не смяташ, че ще рискувам безопасността на болницата? — Кайнан отново погледна към Руна. — Приятно ми беше да се запознаем — изрече той и ги подмина. Тя продължи да гледа след него, докато гърбът му не се скри от погледа й, и едва тогава се обърна към Шейд:
	— Вярваш ли му?
	— Да — последва бързият отговор. — Той е същият като Ейдолон, само че в облика на смъртен. Навсякъде се придържа към това свое благородство.
	Руна ахна театрално:
	— О, какъв ужас! Трябва да бъде убит. И то незабавно!
	Шейд безмълвно се втренчи в очите й и тя реши, че го е разсърдила. За пореден път днес. Но след известно време едното ъгълче на устните му бавно се вдигна нагоре.
	— Какво?
	— Твоята вълчица ми харесва — изрече той. Но изведнъж се изчерви и отново забърза напред. Явно току-що осъзнал грешката си: че е потвърдил правотата й, след обвиненията й, че лъже в чувствата си. На него наистина не му беше все едно. Оставаше само да го принуди да признае.


>	Глава 16

	Шейд не искаше да изпуска Руна от поглед, докато се занимава с книжата в кабинета си. Но тя съвсем справедливо беше отбелязала, че той вероятно развива параноя. Така въпреки свитото си сърце, Шейд й разреши да се огледа в административното крило, докато съставяше графика с дежурствата на парамедиците и отхвърляше писарската работа, която се беше натрупала върху бюрото му, докато беше в подземието на Роуг. Да работиш в кожени ръкавици, беше неудобно, но Шейд не се решаваше да ги свали. И не само защото се страхуваше, че братята му или Руна щяха да видят ръцете му, а защото самият той не искаше да вижда как собственото му тяло изчезва късче по късче. Беше му много по-лесно да се преструва, че всичко е наред. Дори отлично.
	— Може ли да си взема нещо за пиене от стаята за почивка? — попита Руна.
	— Прави каквото искаш, само не излизай извън сградата.
	— Вече ти обещах. Не се тревожи, никъде няма да ходя.
	— Просто бъди внимателна. Някои от сътрудниците ни изобщо не са ангелчета. — Но проблемът не беше в това. Роуг се беше осмелил да се появи в болницата и Шейд не искаше да рискува.
	Шейд чу как Руна тръгна към стаята и когато стъпките прозвучаха отново, той беше толкова потънал в работата си, че изобщо не допусна, че може да е някой друг. В рамката на отворена вратата беше застинал Рейт, чието напрежение буквално се излъчваше на вълни от него.
	— Махни си ръкавиците.
	_По дяволите!_
	— Върви на майната си!
	— Не ме карай да ти ги сваля аз.
	Сърцето му ускори ритъма си. Рейт знаеше. Или поне се досещаше.
	— Може би просто ще ми разкажеш какво се е случило?
	Вместо отговор, Рейт обърна очи към тавана и Шейд разбра, че следващите му думи няма да му харесат. Макар че с брат му винаги беше така.
	— Не исках да ти казвам по-рано. Обърнах се към съвета на семинусите. И ги попитах дали се е случвало инкуб да създаде връзка с варг. Знаеш ли какво ми отговориха?
	— Нямам представа, но предполагам, че сега ще го чуя, нали?
	Рейт изведнъж го погледна много сериозно.
	— Случвало се е само веднъж и е завършило трагично. Връзката е била едностранна. Позната ситуация, нали? Шифтърите не могат да формират връзка с демони от нашия вид, така че онази самка по време на разгонването си е предпочела друг самец — също шифтър. След което двамата убили семинуса.
	— Това не ме безпокои — отвърна Шейд. Дишането му се учести и започна да му се вие свят.
	— Тоест, готов си да я убиеш?
	— Рейт! — изръмжа ниско и заплашително той в отговор.
	— Но ти казваше, че ще го направиш. Време е.
	Шейд скочи, хвърли се към брат си и го повали на пода. Но Рейт успя да го удари по ребрата с такава сила, че болката прониза тялото му като светкавица. Гневът придаде на Шейд сили да я изтърпи. Във въздуха се размаха юмруци и той с удоволствие чу скърцането на кожата на ръкавиците, когато ръцете му се срещнаха с тялото Рейт. Ала брат му все пак успя да го удари в лицето. Устата му веднага се напълни с кръв, а пред очите му проблеснаха звезди. Шейд му отвърна с размах, като го удари с лакът в гърлото. Той започна да се отбранява по-сериозно, но в следващия миг усети как полита назад. Бюрото, върху което се приземи, се счупи под тежестта му и гръбнакът му едва оцеля. От болка и гняв всичко около Шейд потъна в червена мъгла. Той ясно осъзна, че Рейт не се биеше с цялата си сила — иначе лесно би счупил всичките му кости. Затова се преобърна, хвана брат си за глезена и го дръпна рязко надолу. Едва успя да се отмести, когато пред очите му се мярна юмрук, насочен право в носа му. Ударът беше поет от скулата и болката избухна в лицето му. Ръмжейки от ярост, Шейд отново се нахвърли върху брат си и със сила го удари в корема. Ударът накара Рейт да изохка, което си беше победа, макар и малка, защото той винаги търпеше мълчаливо.
	Изведнъж две силни ръце сграбчиха Шейд за раменете и го издърпаха назад. Рейт се претърколи и се изправи, озъбен, с блестящи златисти очи. Самият Шейд вероятно изглеждаше по същия начин.
	— Достатъчно! — извика Ейдолон и застана между тях. Шейд, без да му обръща внимание, се опита да го заобиколи и отново да се нахвърли върху Рейт, но големият му брат го хвана през кръста и го блъсна към стената. — Полудя ли? — изрева той заплашително. — За какво си мислехте и двамата?
	— Лично аз — да пребия Рейт!
	Ейдолон отново заби пръст в гърдите на Шейд.
	— Това няма да помогне — но Шейд изобщо не го слушаше. Той мечтаеше само за едно: да пусне кръв на брат си. Рейт се приближи.
	— Ами питай го защо не си сваля ръкавиците, Ейд? Шейд все още усещаше в устата си отвратителния вкус на кръвта.
	— Затвори си шибаната уста! — извика той, и се опита да прониже Рейт с поглед. Брат му отвърна със същия поглед. Ейдолон пусна Шейд.
	— Обясни какво става.
	— Тъкмо смятах да отскоча до Ирландия, за да търся Роуг, когато изведнъж ме спря Люк. — Рейт говореше на Ейдолон, но не сваляше очи от брат си. — Каза ми, че Шейд изчезва. И аз дойдох тук. Исках да му влея малко мозък.
	— Е, страхотно ти се е получило — изрече Ейд. Той се отмести настрани и присви устни с неодобрение.
	— Хайде, Шейд! Свали си ръкавиците и ни докажи, че не ти пука за шифтъра. — Рейт поклати глава. — Тя ти помогна да преминеш през прераждането, но повече не ти е нужна. Ти каза, че ще я убиеш. Докога ще се бавиш?
	Ейд се намръщи.
	— Шейд, какво става с теб?
	Не! О, не! Сърцето му се сви от болка. Не, не беше не — готов. А на Руна. Тя стоеше на прага бледна, с трепереща брадичка. Явно беше чула всичко. Някои сякаш го удари по главата. Сълзи. Дяволите да го вземат! Тя знаеше, че той я беше предал.
	— Руна — изхриптя той. Тя изпусна кенчето с газирана вода и побягна. Той изруга, измъкна се от захвата на Ейд и понечи да се втурне след нея, но Рейт го хвана и го задържа.
	— Ние ще се погрижим за нея. Но ти трябва да я забравиш. Веднага. И завинаги.
	— _Не!_ — Шейд не беше дори наполовина толкова силен, колкото Рейт, но все пак успя да се освободи от ръцете му и изхвърча от офиса. Трябваше да намери Руна преди братята си. Докато те не я бяха убили. От любов към него. Или докато Роуг не се беше добрал до нея. И не я беше убил от омраза.
	Руна летеше по коридорите, усещайки как очите й парят от сълзите. Болката от предателството на Шейд прогаряше сърцето й като с нажежено желязо и я пронизваше до върховете на ноктите. Гаден кучи син! Беше й се сторило, че не му е безразлична; че той просто не може да го признае на глас… А той я беше измамил за втори път. С тази разлика, че вторият път самата тя му го беше позволила; с тази разлика, че този път нямаше да свърши като първия — само с разбитото й сърце. Той беше разрушил целия й живот. _Ако те измамят един път — позорът беше за измамника. Ако те измамят втори път — позорът беше за теб. Ако го направят трети път… тя щеше да умре._ Трябваше да се махне от болницата.
	Задъхана се от страх, тя импулсивно търсеше изхода. Болницата беше разположена под земята, но линейките по някакъв начин влизаха и излизаха от нея. Трябваше някъде да има изход. Тя знаеше, че в отделението на Бърза помощ има Хараугейт — двамата с Шейд я бяха използвали, за да стигнат дотук. Както и да напуснат това място. Но тя дали щеше да може да го направи сама? Трябваше да се пренесе там, където беше безопасно. Някъде по-наблизо до щаба на армията. Ако Ерик стигнеше до нея преди Шейд, той щеше да я защити.
	_„Тя повече не ти е нужна!“_
	Думите на Рей се забиха в нея така, сякаш я прониза без жалостното острие на кинжал. Тя очакваше Шейд да опровергае брат си, но той мълчеше. Следващите думи едва не накараха сърцето й се спре.
	_„Ти каза, че ще я убиеш.“_
	Боже мили!
	Руна нахлу в приемната на Бърза помощ, но рязко спря, щом забеляза, че медицинската сестра със синя кожа обърна главата си на 180 градуса и се втренчи в нея с ослепително белите си очи. „Успокой се! — заповяда си Руна. — Тихо. Не трябва да привличаш внимание.“
	Отпред блещукаше Хароугейт и тя решително се насочи натам. Опита се да си придаде уверен вид, че знае какво прави и че е свой човек в болницата. За нейна изненада беше настигната от лаборанта, който й беше взел кръв за предишния анализ.
	— Вече си тръгваш? — попита Франк. — И моята смяна свърши. Ще се възползвам от портала заедно с теб.
	— Руна! — дочу се вик от фоайето. Шейд. Гласът му звучеше приглушено, но напълно отчетливо. Сърцето й пропусна удар. Трябваше да побърза и да се възползва от помощта на Франк.
	— Да. Страхотно. Благодаря ти!
	Двамата стъпиха под арката портала и веднага се озоваха в пълна тъмнина. Единствено картите по стените просветваха слабо. Стори й се, че лаборантът очаква да направи нещо. Руна чуваше гръмкото туптене на сърцето си, докато нервно се опитваше да съобрази как да извика картата на Съединените щати, която миналия път използва Шейд.
	— Не търсиш ли това? — попита Франк и почука с върха на пръста си по странен на вид участък, който веднага се увеличи. Появиха се познатите очертания и той посегна към надписа Ню Йорк.
	— Не, аз исках… — тя спря. Не трябваше да съобщава на сътрудниците на болницата, че отива във Вашингтон, в секретното военно подразделение. — Да, това ще свърши работа. Благодаря.
	— Тогава Ню Йорк. Кой гейт?
	Руна нямаше представа. Тя се вгледа в картата и се опита да намери точката, която беше по-близо до дома й. Имаше две такива. Тя се докосна до едната от тях и в следващия миг се озова под дърветата в тъмния парк. Достраша я, че щеше да се наложи да прекосява парка сама през нощта, но затова пък беше много по-безопасно от болницата и демоните, които възнамеряваха да я убият. В случай на нужда можеше дори да се преобрази. И сред най-отявлените негодни смъртни щеше да се чувства много по-спокойно, отколкото…
	Смъртни ли? Франк беше смъртен. А смъртните не можеха да използват Хароугейт. Значи, това изобщо не беше Франк. О, боже! По гърба й се плъзна тръпка, но тя с усилие успя да съхрани неутралното изражение върху лицето си. Дори дишането й не се промени.
	— Много благодаря — вежливо проговори тя и стъпи на тревата. Усети коленете си да треперят, но успя да направи една крачка. А после и още една. И още… Засега всичко беше наред… Зад гърба й се дочу ниско, заплашително ръмжене и Руна се обърна, задъхана от ужас. Демонът под арката изглеждаше така, сякаш беше овъглен от пламъци. Цялата му фигура беше изкривена по някакъв много странен начин. И съществото излъчваше ненавист.
	_Роуг._
	Викът замря в гърлото й, когато той протегна към нея обезобразената си, приличаща на обгорели кокали ръка.
	— Дребна твар! Ще те одера жива за това, което стори на Шериен!
	Руна се затича напред толкова бързо, сякаш полетя. Спъна се веднъж, но не успя да падне. Върху лицето си усети въздушно течение и чу плясъка на крила секунди преди да види демона, който с глухо тупване се приземи пред нея. Той се усмихваше, оголил огромните си, остри като на акула зъби. Червените му очи я пронизваха, изпълнени с ненавист.
	Тя беше безпомощна срещу него в сегашното си състояние, но преобразяването криеше рискове — за няколко секунди тя щеше да остане съвсем беззащитна. Трябваше по някакъв начин да спечели време. Затова замахна и стовари юмрука си в покрития му с люспи корем, а после го изрита с всичка сила в слабините — _благодарение на Ерик_ и неговите уроци по самоотбрана.
	Роуг изрева и изплю към нея някаква гадост, която я изгори, щом попадна върху врата и ръката й, но тя се втурна надясно към онази част на парка, която познаваше добре. Дърветата тук бяха гъсти и щяха да затруднят движението на по-едър летящ демон.
	Дробовете й горяха от недостига на кислород, но тя не спря, докато болката в хълбока й не стана непоносима, а краката й не се подкосиха. По периметъра на парка имаше дълъг ров, и Руна, без да се замисля, скочи в него. Щом се озова на дъното му, тя се съсредоточи и се преобрази.
	Кожата й се разтегна, костите й запукаха и тя мигновено усети мощен прилив на сила. После бързо се шмугна зад близките храсти и се вслуша в пукането на сухите клоните и шума на листата. Роуг се приближаваше. Той се появи иззад дърветата в нова форма, която беше много по-страшна от обезобразеното от огъня му тяло. Защото беше в облика на Шейд.
	— Руна? Аз съм. В безопасност си.
	Само че тя не беше чак такава глупачка. Ако Роуг смяташе, че тя ще се хвърли към Шейд веднага, щом той я повика като дресирано куче, то определено го очакваше изненада. Защото безкрайно се заблуждаваше. Тя не мръдна от мястото си, изчаквайки го да се приближи. Роуг огледа още веднъж поляната и изведнъж се втренчи право в нея.
	— Зная къде си.
	Руна скочи, прелетя над храста и се вряза в широката му гръд. Сблъсъкът запрати и двама им на земята.
	— Мамка му! — изохка демонът. Да, той явно отлично копираше навиците на брат си. Роуг замахна с ръка и отблъсна Руна към ствола на дървото. Тя се удари в него, но веднага скочи на крака. В облика си на варг тя беше по-силна, отколкото Шейд в облика му на човек.
	— Руна, чуй ме — проговори меко и ласкаво демонът с гласа на възлюбения й. Явно Роуг познаваше много добре всички в болницата, защото тя почти му повярва. — Не искам да ти причиня болка. Преобрази се и ще поговорим.
	Тя отново му се нахвърли. И този път почти успя. Ноктите й се забиха в раменете му, а челюстите й почти се сключи около гърлото му. Устата й се напълни с топла, гореща кръв. Тя стисна по-здраво зъби и… усети как скубе козина.
	Роуг изведнъж се беше превърнал в огромен черен шифтър, също както го беше направил Шейд по време на пълнолунието. Ръмженето му предизвика тръпки по цялото й тяло. Зверовете се затъркаляха по земята, като се хапеха един друг, и навсякъде се разхвърча козина. Руна се съпротивляваше с всички сили, но Роуг я обхвана с лапи, преобърна я и я притисна към земята с муцуната надолу. Няколко секунди той я задържа така, захапал тила й. Ноктите му се бяха забили под ребрата й и той продължаваше гърлено да ръмжи. Роуг беше поне два пъти по-тежък от нея и — о, боже! — Руна изведнъж усети как в бедрото й се опира твърд член.
	От гняв и безсилие очите й се насълзиха. Тя беше сигурна, че Роуг ще я убие, но не преди да я изнасили и измъчва. Затова мислено закрещя от ужас, с надежда да бъде чута от Шейд. Най-вероятно той нямаше да си направи труд да откликне на зова й; точно обратното — щеше да се зарадва, че някой ще свърши мръсната работа вместо него. Трябваше да остане в болницата. Разбира се, Шейд възнамеряваше да я довърши, но той поне би го направил бързо.
	Тя отново се напрегна, събирайки силите си за нова атака, но Роуг я притисна по-силно към земята. И двамата кървяха, но изглежда, неговите рани бяха по-тежки. Странно, но демонът сякаш се сдържаше… Сякаш се опитваше да не й причинява излишна болка.
	Ситуацията напълно беше излязла извън контрол. Шейд успя да стигне до Хароугейт и да види как Руна влиза вътре. Но когато забеляза до нея Франк, кръвта във вените му се смръзна. Смъртните не можеха да използват портала.
	Той едва не полудя, докато чакаше порталът отново да заработи. Сдържаше го единствено присъствието на Ейдолон. Когато порталът се освободи, той се втурна в него заедно с братята си. Шейд не хранеше опасения по повод нетърпението им. В момента на тях не им пукаше за Руна, защото бяха тръгнали след Роуг.
	Нишката на обвързването им буквално трепереше от обхваналия я ужас и настойчиво му показваше пътя към нея. Без да се бавят, Ейдолон и Рейт тръгнаха след Роуг. Шейд го видя как се преобразява и полита над дърветата. Дано успееха да го хванат. В момента го интересуваше не Роуг, а вълчицата, която продължаваше да притиска към земята.
	Тя трепереше от умора, страх и безсилен гняв, което му помогна изключително много да сдържи възбудата си, която го беше обхванала по време на схватката им. Дали тя все още го смяташе за Роуг?
	Вероятно Руна се страхуваше и от него. Тази мисъл предизвика болка в сърцето му. Той не беше чудовище. Не беше. Но защо дори сам не вярваше на думите си?
	— Руна…
	Вместо името й, от устата му излезе дрезгаво ръмжене и Шейд се усети, че все още не се беше преобразил. Той бавно и внимателно разтвори зъбите си, с които я беше захапал за тила, но не се отмести. Тя отново се напрегна и той се съсредоточи, за да приеме обратно облика на семинус. Вълчицата беше огромна и Шейд беше наясно, че рискува.
	— Руна. Аз съм.
	В отговор тя започна злобно да ръмжи. Да, определено нямаше да му е лесно.
	— Мога да ти го докажа. Роуг не знае как се запознахме двамата с теб — зашепна той на ухото й, отърквайки скула в меката козина, която гъделичкаше устните му. — Той няма как да знае, че в онзи ден те изведох от кафенето и те обладах в задната пресечка. Ти беше толкова сексуална и толкова тясна, че едва не свърших още преди да вляза в теб.
	Докато говореше Шейд се вслушваше в тъмната тишина на нощта. Затова чу как се учести дишането й при споменаването на онзи ден.
	— Той не знае, че най-много обичам да те наблюдавам, докато ти дарявам удоволствие. — Руна притихна под него и той разбра, че тя му беше повярвала. И беше осъзнала думите му. — Ти знаеш, че това съм аз. Преобрази се. Мога да ти обясня онова, което чу в болницата. — Той веднага усети как напрежението в тялото й отново се повиши. Усети колко е объркана и колко я боли. — Моля те, _лир…_ — той се спря по средата на думата. _Лирша_? Това ли възнамеряваше да изрече? Любима? Възлюбена моя? Дявол да го вземе! — Поговори с мен, моля те.
	Тя трепереше цялата, но продължаваше да мълчи.
	В далечината се дочуха гласове. Смъртни. Засега достатъчно далечни. Нямаше защо да се тревожи, но щеше да е по-добре, ако продължат този разговор на друго място. Демоните, според правилата, бяха невидими за хората, освен ако самите те не искаха да бъдат видени. Но демон в човешка форма и варг нямаше как да останат незабелязани.
	— Сега ще те пусна. Не прави резки движения — и той бавно се отдръпна. Коленичи до нея, с ръце върху бедрата си, като се опитваше да изглежда колкото се може по-безобиден. И беше чисто гол. Дрехите му — разкъсани на парчета — лежаха на купчина на земята до тях. Този факт също трябваше да помогне. Той се осмели да погледне към ръцете си и видя, че бяха станали прозрачни до китките. Също както и краката му до глезените.
	В този момент Руна скочи, обърна глава към него и му се озъби. О, тя беше просто огромна! И толкова красива. Козината й проблясваше на лунната светлина, а очите й светеха с жълт пламък.
	— Ела тук — умоляваше я той. И беше искрен — прекалено много беше заложено на карта. Тя можеше да го убие или просто да го изостави. В случая това нямаше да е от значение, защото той така или иначе щеше да умре.
	За миг въздухът сякаш застина. Руна тихо изсумтя и започна да се трансформира. И тъй като Шейд знаеше, че тя не иска да я гледат в този момент, си наложи да отмести очи. Той изчака, докато пукането на костите й спре, и когато отново я погледна, тя вече стоеше гола пред него.
	— Трябва да отидем на безопасно място — започна да я убеждава той с ласкав глас, но по изражението на лицето й бързо се досети, че беше казал грешните думи.
	— Безопасно? — и тя се разсмя горчиво. — С теб? Шегуваш ли се? Защо ме спаси от Роуг? Да го беше оставил да свърши всичко вместо теб.
	— Наясно съм какво чу, но се кълна, че не смятам да те убивам.
	— Ще оставиш това на някого от братята си ли?
	— Никой няма да те докосне дори с пръст. Няма да им позволя, Руна.
	Тя обви ръце около себе си и започна да трепери.
	— Но си възнамерявал да им позволиш.
	— Да — отговори честно той, наясно, че времето за лъжи помежду им беше минало.
	В очите й избухна болка. Той би направил всичко, за да я успокои, но двамата отдавна бяха прескочили този етап на отношенията си.
	— Ти явно мечтаеш да се освободиш от тази връзка. Дори не съм предполагала, че толкова силно ме мразиш.
	Боже! На Шейд толкова му се искаше това да е истина. Жалко, че Руна не знаеше колко много беше раздразнен той от факта, че не може да се застави да я ненавижда.
	— Точно в това е проблемът, че не изпитвам омраза към теб — изръмжа той.
	— Сериозно? — тя го гледаше, зяпнала от изненада. — Явно не е шега. Ти искаш да ме мразиш? Ама ти да не си някакъв изрод?
	И тя недоволно тръсна глава, явно в опит да разбере какво се криеше зад странните му думи.
	— Чуй ме… — изрече той, но замълча, щом чу стъпките. Шейд скочи на крака и прикри Руна с тяло. Много се надяваше това да е един от двамата му братята; и то желателно този, който беше способен да мисли разумно.
	— Кой е това? — шепнешком попита Руна.
	— Не се показвай.
	Иззад дърветата се появиха двама демони и сърцето на Шейд едва не спря. Демоните бяха от различни видове — единият беше найтлиш, а втория — семинус, който още не бе преминал през прераждането. Шейд можеше да види по символите му, че двамата с непознатия имаха в миналото общ прародител. Демоните бяха с униформата на Карцерис — органа, който залавяше и затваряше демони, нарушили неписаните им закони.
	Найтлишът пристъпи напред.
	— Шейд, сине на Кейн, обвинен си в убийството на варг, с цел да му попречиш да реализира _Правото на първия._ Какво можеш да кажеш в своя защита?
	— Ти си убил Люк? — ахна Руна.
	— Много ми се иска да дам положителен отговор — каза Шейд — но не съм го направил аз.
	Семинусът сведе глава.
	— Този въпрос ще го реши Съдът. Твоето заявление е прието като такова. Последвай ни.
	Ще имат да вземат да ги последва! Разбира се, съдът щеше да изясни всичко, но той не можеше да остане в затвора и да изчака, докато бъде оневинен. Роуг беше тръгнал след Руна и той не възнамеряваше да я оставя без защита.
	Затова Шейд само се усмихна.
	— Разбира се. Разрешете ми да се сбогувам — и преди демоните да му откажат, той се обърна към Руна. Погледът й беше изпълнен с недоумение и гняв; гняв, който се усещаше и в напрегната й поза.
	— Сега ще побегнеш към Хароугейт — прошепна той в ухото й. — Аз идвам след теб. Чакай ме две минути. След това търси или Ейдолон, или се премести в болницата, ясно?
	— Не, не е ясно.
	— Не спори… — пръстите на найтлиша се вкопчиха в рамото му. Шейд се обърна и с размах заби юмрука си в грозното му лице, преди да извика: — Руна, бягай!
	Разбира се, тя направи точно обратното — нахвърли се върху семинуса и успя да го изненада, докато той се опиташе да помогне на колегата си. Шейд беше успял да забрави колко беше добра тя в схватките, но сега не беше моментът да й се любува. Той години наред беше тренирал заедно с Рейт, но найтлишът беше по-висок и по-силен, и докато Шейд го повали и обездвижи, изминаха скъпоценни минути. Той го удари два пъти в корема, след което се хвърли на земята, претърколи се и го подкоси с един добре премерен удар зад коленете. Демонът отхвърча в канавката. Шейд скочи и бързо стовари длан в носа на семинуса. Когато демонът отстъпи, прикрил лицето си с ръка, Шейд хвана Руна за ръката и двамата се втурнаха към Хароугейт. Щом влязоха вътре, Шейд визуализира карта и избра Коста Рика. Двамата успешно излязоха от портала и се затичаха към пещерата. Щом стигнаха, Шейд отключи вратата и бързо издърпа Руна вътре.
	— Проклятие! — изруга той, когато каменната врата зад гърбовете им се затвори. — Яката съм загазил. — На всичкото отгоре беше гол. Преди това нямаше да му направи впечатление, но сега реши, че Руна нямаше да оцени този факт по достойнство. А и трябваше да прикрие онези части от тялото си, които вече бяха станали прозрачни. Затова се насочи към спалнята, докато тя му дишаше във врата.
	— Какво беше това? — попита тя.
	Той й подхвърли халата.
	— Кое по точно?
	— Всичко — отговори тя, докато го обличаше. — Но повече ме интересува дали могат да ни открият.
	— Могат да ни проследят чрез портала — обясни Шейд докато си навличаше дънките. — Но когато излязат от него, няма да бъде толкова лесно да открият бърлогата ми. Дори и да разберат къде сме, ще им бъде трудно да проникнат вътре. Пещерата си остава най-доброто скривалище, в случай че Роуг не знае за нея. И следователно не може да им даде местонахождението й.
	— Кои бяха тези? Демони полицаи?
	— Нещо такова — смота думите той, докато ровеше в шкафа и търсеше потник и ръкавици.
	— А съдът?
	По дяволите, къде бяха изчезнали всичките му ръкавици?
	— Шейд?
	Той изруга и се насочи към скрина. И там не намери ръкавици.
	— Това са демоните, които извършват правосъдието по нашите закони. Ейдолон едно време е бил на такава длъжност, така че горе-долу зная какво мога да очаквам. В крайна сметка те ще открият истината, но аз нямам време да чакам в килията.
	Руна се намръщи.
	— Ти там… ще… се измъчваш ли без мен?
	Шейд поклати глава в отрицание.
	— Килиите са построени така, че напълно да задоволяват нуждите на затворника в съответствие с неговия вид. Вампирите например, по време на пребиваването си там не изпитват глад; инкубите не се нуждаят от секс… все неща в този дух. — Разумните и предвидливи служители на правосъдието се бяха погрижили за всичко. — Ти вярваш ли, че не съм го направил?
	— Че не си убил Люк ли? — и Руна поклати глава — Сигурна съм, че не си виновен. Почти през цялото време беше до мен в болницата.
	— Вероятно е работа на Роуг — каза Шейд и разтри основата на носа си. За зараждащата се болка в главата му нямаше лек. В слепоочията му нарастваше отвратителна пулсация. — Той го е убил, приел облика ми, а после ме е предал на съвета. Става все по-нагъл.
	Шейд взе сателитния телефон, излезе от пещерата, за да хване по-добър сигнал, и набра номера на Ейдолон, който отговори след втория сигнал.
	— Шейд?
	— Да.
	— Добре ли си? В безопасност ли си?
	— Засега — да. След мен са двама Карцерис.
	— Зная. И ти само си утежнил ситуацията, когато си избягал.
	— Не мога да изоставя Руна. Или двамата с Рейт вече успяхте да се погрижихте за Роуг?
	— Мерзавецът ни се изплъзна. Изглежда, че е ограбил хранилището ни с лекарства в болницата.
	Шейд изруга. Роуг можеше да открадне нещо наистина опасно.
	— Трябва по-сериозно да се заема с издирването му. И мисля, че трябва да скриеш Тейла.
	— Вече го направих. Изпратих я в щаба на Егида. Когато е необходимо да се видим, Кайнан ще я съпровожда до болницата. Как е Руна?
	Тя беше излязла заедно с него и сега, кръстосала ръце, стоеше мълчаливо и спокойно. Само огънят, който пламтеше в очите й, показваше, че всъщност е много далеч от спокойствието. Шейд реши, че тя все още му беше ядосана заради думите, чути от нея в болницата.
	— Тя е добре.
	— Наистина ли? — Ейдолон изведнъж започна да шепне и Шейд трябваше да се напрегне, за да го чуе. — С теб става нещо. Рейт го преживява тежко и аз едва успявам да го удържа.
	— Мислиш ли, че може да си причини нещо?
	— Колкото и невероятно да звучи, той се опитва да се държи в ръце. Само защото е готов да тръгне да те търси. И защото мисли, че имаш нужда от помощ.
	Главоболието му се усили.
	— По дяволите, не искам да му казваш къде сме.
	— В такъв случай по-добре двамата да не мърдайте оттам. Освен ако ти не…
	— Не започвай!
	— _Злосърдието_ е, нали? Влюбил си се в Руна.
	Шейд рязко си пое въздух.
	— Не мога да говоря сега за това. — Иначе цялата тази кошмарна ситуация щеше да стане още по-реална. И без това скоро щеше да се превърне в безплътен дух.
	Ейд грубо изруга.
	— Няма да те дам просто така.
	— С нищо не можеш да ми помогнеш. Аз съм си виновен.
	Шейд непрестанно правеше грешки още от деня, в който го бяха проклели. Той беше свикнал да мисли, че Рейт е черната овца в семейство, но самият той го беше надминал с грандиозна преднина.


>	Глава 17

	Докато Шейд продължаваше да разговаря с брат си, Руна се върна в спалнята и седна на леглото, измъчвана от въпроса какво да прави. Шейд твърдеше, че няма намерение да я убива, но в този момент й беше трудно да му вярва. По един или по друг начин той все пак възнамеряваше да се избави от нея и затова тя все още се страхуваше.
	Каква глупачка беше само. Да направи два пъти една и съща грешка.
	Шейд влезе в стаята и застина на вратата с телефон в ръка; ръка, която беше станала почти прозрачна. Пръстите му се разтвориха и телефонът тупна на пода.
	— По дяволите! — въздъхна той, без да направи опит да го вдигне.
	— Какво става с теб?
	— Не искам да говоря за това.
	Руна скочи.
	— Знаеш ли, че не ми пука какво искаш! Длъжник си ми!
	Стори й се, че върху лицето му се изписа вина.
	— Не мога.
	— Мога ли поне разбера защо искаш да ме убиеш? Или тази тема също е в списъка със забранените? Смятал си, че само това е начинът, по който можеш да се освободиш от тази връзка? Или има друга причина? — Шейд не отговори и Руна се ядоса. Тя замахна и го удари по лицето с всичка сила. Ръката й веднага изтръпна, а върху скулата му се появи яркочервен отпечатък. — Боже, колко ли сте се смели с братята си за моя сметка? Няма как да не си си помислил: „Руна е толкова жалка, горката, и съвсем се е побъркала от самота. Врича ми се винаги да е до мен, макар че не е длъжна да го прави“.
	В тъмните дълбини на очите му се размърдаха сенки.
	— Никога не съм ти се надсмивал — горещо възрази той. — И не те смятам за неудачница.
	Тя горчиво се разсмя. Звукът отекна странен и зловещ в тишината на дома.
	— А би трябвало. Направо ми се повдига от самата мен. — Тя поклати глава и обходи стаята с поглед. — Знаеш ли кое е най-лошото? Даже и наясно, що за демон си, аз се влюбих в теб. За втори път.
	— Не исках това, Руна. И го казах още в самото начало.
	— Да, вярно. Каза ми. Определено ме накара да го разбера — гласът й беше пропит с горчивина. — Разбира се, нима сега мога да те упрекна? Ти с всички сили се опитваше да предизвикаш у мен омраза, а аз толкова много мечтаех за любовта ти, че си затварях очите за всичко. Виновна съм само аз. Е, надявам се, че ти е олекнало.
	Да, тя определено имаше сериозни проблеми с мозъка. Същите, които имаше и майка й. Тя по същия начин не можеше да изостави своя мъж алкохолик; мъжът, който й изневеряваше и я пребиваше от бой. Очевидно Руна беше наследила този дефектен ген. В един момент баща й приключи с пиенето и престана да пуска ръце на жените, но по онова време тя толкова се беше разочаровала от него, че изобщо не й пукаше.
	Да има начин поне част от тази горчивина и омраза да насочи срещу Шейд. Тя отмести очи от него, молейки се глупавата й наследственост да не позволи отново да падне в обятията му. Слабата светлина леко проблясваше върху кожените играчки по стените и те сякаш насмешливо й намигаха.
	С колко ли жени ги беше използвал? И колко от тях беше заставял с тяхна помощ да проливат сълзи от наслада?
	Горчивината заседна като буца в гърлото й. Гласът й не се подчиняваше, но тя някак си успя да произнесе:
	— Нека всичко това приключи, Шейд. Искам чувствата ми към теб изчезнат. Не искам да приличам на майка си. — Тя захвърли халата и се приближи към стълба, от чийто връх висяха кожени белезници. — Давай! Накажи ме както всички останали. Не показвай страх точно сега.
	— Няма да правя нищо с теб, Руна. — Гласът му секна и тя почти го съжали. — Никога повече.
	— Това пък защо? С другите можеш, а с мен — не?
	— Те го искаха по друга причина. В някои от тях се таеше мрак. Други просто харесваха болката. Защото тя ги възбуждаше.
	— Вероятно и с мен е така — тихо проговори тя. — Всъщност аз съм твърдо убедена, че харесвам болката. Да те обичам, е болезнено, а аз не мога да спра.
	— Престани да го повтаряш. — Той отстъпи крачка назад и едва не настъпи телефона. — Престани да казваш, че ме обичаш.
	— Тогава ми помогни. Използвай камшика. Нека болката, която ме изгаря отвътре, да стане физическа.
	— Руна — простена Шейд. — Моля те, недей. Моля те…
	Тя притисна чело към стълба и затвори очи, като се опитваше да диша равномерно.
	— Ще го направиш, Шейд. Длъжник си ми. Ти трябва да го направиш.
	Той усети как коремът му се присвива. Догади му се. Да, той наистина й беше длъжник, но въпреки всичко не можеше да й даде онова, за което настояваше. Миналия път тя знаеше, че той няма да й причини болка.
	Първия път тя беше движена от любопитство, докато сега изпитваше странна потребност, която Шейд не разбираше, но отчетливо усещаше благодарение на връзката им. Желанието й за подчинение изглеждаше тъмно, порочно и странно съблазнително като грях. В края на краищата Шейд се предаде, потръпвайки в очакване.
	— Хвани се за стълба с две ръце — гласът му се беше променил и това го подразни. — Защото категорично отказвам да те окова.
	За малко му се стори, че тя ще започне да спори — у новата Руна имаше достатъчно инат за това — но тя послушно обхвана стълба с такава сила, че кокалчетата на пръстите й побеляха.
	За първи път Шейд съжали, че не притежава дара на Рейт. Той с удоволствие би проникнал в съзнанието й и би я накарал да повярва, че е направил с нея всичко, каквото беше поискала.
	Стройното тяло, притиснато към стълба в уязвима поза, и гъстите кичури коса, които я покриваха до талията, накараха Шейд да усети как въпреки нежеланието му, собственото му тяло недвусмислено реагира. Той внимателно премести косата отпред върху гърдите й и чу тихата й въздишка на очакване. Боже, тя наистина го искаше! Самият Шейд също започна да диша учестено. Той отчаяно се опитваше да сподави желанието си, но от това само се възбуждаше повече.
	Може би щеше да може да я разсее, като редува болката с удоволствието… И наблегне на удоволствието. Шейд леко се успокои, че е взел правилното решение. Руна изобщо не беше толкова глупава, така че щеше да му се наложи да бъде убедителен.
	— Изправи се! — заповяда той и тя трепна. Беше изненада, но се подчини. Какво пък, не беше зле. Като признак на награда, той прокара леко пръсти по закръгленото й дупе. Погали я бавно по корема и после плъзна ръка по-надолу. Тя сепнато вдиша и той се усмихна.
	— Смъртните се чувстват много уязвими без дрехи.
	— А демоните?
	— Не всички. Аз определено не се чувствам уязвим — и след като го каза, се избави от панталона си. — Напротив, чувствам се много по-сигурен, когато съм гол. — Той застана пред нея. — Стига разговори. Нито дума повече, докато не разреша. — От изпълнения й с гняв поглед лесно разбра, че тя не беше очаквала точно това. — Какво, кученце? Смяташе, че ще се разминеш само с едно шибане с камшик? — и той се наведе към ухото й. — Това, което правя с телата на жените, го правя и със съзнанието им.
	Шейд вдиша дълбоко и усети наситения аромат на кожата й, примесен с възбуда и гняв.
	— Аз не искам точно това — не издържа Руна.
	Чудесно! Може би сега щеше да чуе отказа й от цялото това безумие? Шейд се надяваше тя да го направи, преди да се увлече прекалено. Той все още можеше да мисли ясно, но колкото по-силно се разгаряше желанието й, толкова повече щеше да замъглява разума му. Още малко и щеше да остане единствено голият му инстинкт; инстинктът му и нейното желание.
	— Какво казах относно разговорите? — изрече той и я плесна по дупето достатъчно силно, за да остави красив розов отпечатък. Шейд чувствено погали горещата кожа на мястото удара и допирът накара Руна да простене и се притисне към ръката му.
	Проклятие, толкова му харесваше да я докосва! И да слуша тихите звуци, които издаваше, когато е възбудена. Той плъзна пръсти между краката й, докосна копринената й плът и започна да движи ръка напред-назад по начин, който накара дишането й да се учести.
	Членът му се втвърди и Шейд стисна зъби, за да се сдържи и да не я обладае веднага.
	— Твоята стоп-дума е Шейд. Повтори. И запомни.
	— Ш-Шейд — прошепна тя и притисна дупето си към ръката му.
	— Добре. Много добре.
	Щеше да бъде много по-лесно, отколкото си мислеше. Той се усмихна, огледа висящите по стените секс играчки и избра кожена пръчка с дълга дръжка и плосък като лопатка подвижен край. Тази играчка при умело използване причиняваше умерена и приятна болка. А съчетана с правилните ласки, можеше да доведе до потресаващ оргазъм, който да бъде прикрит под формата на наказание.
	Той пробно се шляпна по дланта и Руна подскочи от гръмкия звук.
	— Ще ми разкажеш ли на какво се дължи желанието ти?
	В очите и проблесна учудване.
	— Какво?
	— Очите в пода! — грубо я прекъсна той и я плесна отпред през бедрата. Тя послушно сведе очи.
	— Нищо няма да ти кажа, докато се държиш така с мен.
	— Сесиите протичат така, Руна.
	— Аз не съм идиотка — промърмори тя, все още втренчена в пода. — Ако ти отговоря, няма да има нужда да бъда наказана за непослушание, нали? — След което предизвикателно вдигна очи и ги впи в неговите. — Ще ти се наложи да ме бичуваш, за да ме принудиш.
	Шейд преглътна. И се изпоти. Паника го обзе.
	— Какво? Мислеше да ме измамиш? Смяташе, че ще се пречупя, ако ме пошляпнеш няколко пъти с това? Налагало ми се е да понасям побои. Върви на майната си, Шейд, щом ме смяташ за толкова изнежена! — извика тя и изби пръчката от ръката му. — И вземи нещо по-сериозно. Като това например — и тя махна с ръка към стената.
	Той проследи погледа й. Камшик. В устата му започна да горчи. Той се наведе и вдигна пръчката.
	— Не!
	Руна замълча. Той почти беше отстъпил пред непоколебимата й решителност, много по-голяма от неговата. Идиот! Беше я сметнал за слаба. В живота си не беше срещал по-силен човек от нея. Трябваше да се _съсредоточи._ И да _блъфира._
	— Първо — започна Шейд, като се стараеше да говори уверено, — ти ще ми разкажеш кой те е бил. — Той се досети още когато тя спомена баща си, но искаше да го чуе от нея. Без за това да му се налага да й причинява болка. Споменаването на побоите просто го беше изненадало.
	Руна продължи да мълчи, вероятно решила да не говори, и Шейд прокара плоския връх на пръчката високо по вътрешната част на бедрото й. Той започна да описва бавни кръгове по кожата й и тя започна да трепери. От нея се разнесе пленителния аромат на очакване, но Шейд не можа да определи за какво точно: за камшик или за удоволствие.
	— Баща ми, разбра ли? Моят баща негодник.
	Шейд леко я погали между краката с мекия край. Нещо като награда за послушанието, и Руна простена от удоволствие.
	— Разтвори крака по-широко… да, точно така. — Той продължи леко да я докосва по слабините. — С какво заслужи това отношение от него?
	Тя трепна, но не събра крака.
	— С нищо.
	— Тогава защо той постъпваше така?
	— Защото… пиеше.
	Добре. Стори му се, че е успял да я разсее от камшика. Започна да я гали по-силно, като при всяко движение я докосваше по клитора.
	— Значи е имал пристъпи на гняв? — Изведнъж в съзнанието му възникна плашещ образ — как Руна се пази от юмруците на баща си. По време на сесиите нерядко му се случваше да вижда откъслечни картини от чужди спомени, но този път видението му го потресе. Изведнъж му се прииска да убие онзи човек за всичко, което беше сторил с нея.
	Сега поне беше наясно защо тя се опитваше да го провокира към насилие. Руна ненавиждаше баща си и смяташе, че ако Шейд започне да се държи по същия начин с нея, ще успее да намрази и него. Нима не съзнаваше, че няма да се получи? И тя, и Шейд, трябваше да разберат къде беше коренът на психологическия й проблем, но Руна все още не беше готова за това.
	— Къде е той сега? — изрече Шейд с ръмжене, без да успее да овладее гласа си.
	— Мъртъв е. — Болката, която усети в думите й, толкова го изненада, че той изтърва пръчката. — Изостави ни, когато бях тийнейджър. За последен път се видяхме, когато той умираше.
	— Защо… защо толкова преживяваш смъртта му, след като не си могла да го понасяш?
	Руна бързо се обърна. Очите й горяха от гняв.
	— Защото по онова време вече му бях простила. Ако искаш да чуеш историята по-нататък — знаеш какво трябва да направиш.
	Шейд погледна към камшика.
	— От това няма нужда — тихо каза той в последен отчаян опит да я накара да премисли, но тя само поклати глава.
	— Има. И ти го знаеш.
	За нещастие, тя беше права. А това го вбесяваше. И го дразнеше. С тежки стъпки той се приближи до стената и свали камшика от куката, на която висеше. Камшикът натежа в ръката му като камък. Шейд се закле във всичко свято, че ще се избави от него. И ще го изхвърли веднага след това. Заедно с всички останали играчки.
	Когато се върна при Руна, дишането му все още беше неспокойно.
	— Къде беше майка ти, когато баща ти те биеше?
	Тя го прониза с блеснали очи. О, да, определено имаше какво да каже. Но все още не беше готова. Трябваше й тласък.
	Шейд застана до нея, сгъна камшика и го прокара по бедрата й. Докосването му не й причини болка, но от гърлото й се откъсна стон на изненада.
	— Разказвай!
	— Тя работеше през цялото време. И не се досещаше за нищо.
	— Смяташ ли? — меко попита я той. Собствената му майка знаеше дори колко пъти на ден беше кихнал, макар да ги деляха километри. Шейд подозираше, че смъртните жени по нищо не се отличаваха от демоните.
	— Тя не знаеше — едва процеди Руна през здраво стиснатите си зъби.
	— Лъжеш — и той я шляпна с камшика.
	— Не! — Гласът й затрепери. Най-накрая бяха стигнали до същината на проблема.
	— Знаела е, но ти не можеш да се накараш да го признаеш.
	— Не!
	Емоциите й връхлетяха върху му като приливна вълна. Тя нямаше да каже нищо повече, освен ако той не й причинеше болка. Ръката, с която Шейд стискаше камшика, се вдигна, въпреки отчаяния му шепот: „не… не…“.
	Ударът на камшика върху голия й гръб беше силен и върху кожата й веднага се появи ярка розова ивица. Руна не издаде звук. Шейд не издържа и продължи:
	— Майка ти е знаела. И не е направила нищо, за да те защити. Признай го, Руна! Признай го, иначе никога няма да мръднем от тази мъртва точка.
	Най-накрая тя изхлипа.
	— Моята майка… Не мога!
	— Можеш и ще го признаеш — настоя той и ръката му отново вдигна. Върху гърба й се появи нова линия, а в неговата душа — нов дълбок белег.
	— Да — прошепна най-накрая Руна. — Тя знаеше. Не може да не е знаела. Но не направи нищо. — По скулата й се плъзна сълза и Шейд едва успя да се сдържи да не я махне с пръсти. — Защо тя не се намеси? Той ме измъчваше. Изневеряваше й. Изпиваше всичките ни пари дори ако след това трябваше да гладуваме.
	Спомените явно й причиняваха силна болка, но въпреки думите, мракът в душата й оставаше. И той не можеше да пусне камшика. Тялото му не му се подчиняваше, защото се беше подчинило на желанието на Руна. Ситуацията беше излязла извън контрол и нямаше връщаше назад. Единственият начин, да спре всичко това, беше Руна да използва своята стоп-дума.
	Шейд замахна отново.
	— Руна, спри ме — помоли се той. Беше на път да повърне. _Моля те! Моля те!_
	— Ние… — и тя преглътна с усилие, преди да продължи — … все още не сме свършили.
	Проклятие! Той не успя да задържи ръката си и ударът му попадна върху горната част на гърба й. Той искаше да се извини, но не можеше. В миналото не беше съжалявал за нищо в подобни ситуации, защото се задействаха инстинктите му. Той нямаше как да се сдържи, когато трябваше да освободи чуждата душа от болката. Така, както не можеше да престане да диша. Но случващото се сега бавно го убиваше.
	— Защо усещаш вина? Откъде е тази тъма у теб, Руна? — попита той. Всичко в него трепереше, но гласът му звучеше спокойно. — Аз безпогрешно я усещам. Още от първия ден.
	Руна поклати глава.
	— Говори! — извика той.
	— Мразех го! — отвърна тя и заплака. — Така както и нея. Защото не искаше да се разведе.
	Шейд не можеше да отмести очи от гърба й. Напрегнатите й мускули потръпваха, но не толкова от болка, колкото от гняв.
	— Всички ние от време на време ненавиждаме родителите си.
	— Не, не говоря за това. Държах се отвратително. Нарочно го провокирах, за да осъзнае мама, че трябва да се разведе с него.
	— Но ти си била дете…
	— Млъкни! — извика тя. — Ти не знаеш нищо!
	Шейд изведнъж изпита непоносимо желание да я утеши. Той посегна към нея, но рязко спря и шумно вдиша през здраво стиснатите си зъби. Ръката му беше станала невидима. До лакътя. От ужас, дишането му се накъса. Той погледна към другата си ръка — тази, с която държеше камшика. Тя изглеждаше напълно нормална.
	Ръката му отново вдигна камшика въпреки нежеланието му. Той опита да я спре със силата на волята си, но не успя. Още от самото начало му беше ясно, че няма да се получи, но поне опита. Имаше усещането, че под кожата му се забиваха остри шипове.
	Камшикът със свистене се впи в гърба на Руна и тя изохка от болката, смесена с удоволствие. Шейд усети как пред очите му притъмнява, как съзнанието му се изключва и как тялото му се подчинява на вродения си инстинкт. Инстинктът, който сега щеше да му помогне да направи онова, което не се съгласяваше да извърши още от самото начало.
	— Какво не зная? — чуваше той гласа си сякаш отдалеч и не го разпознаваше.
	— Веднъж мама му постави ултиматум и той спря да пие. Превърна се в идеалния мъж и баща. Но беше прекалено късно — и тя простена тихо и мъчително. Шейд се приближи плътно до нея и леко докосна с устни розовите линии върху копринената й кожа.
	— Защо?
	Моля те, Руна! Не искам да започвам всичко отначало.
	— Защото аз вече го ненавиждах с цялото си сърце — отговори тя. — Бях на шестнайсет. И веднъж го заварих с любовница.
	Сърцето му сякаш препусна. Ето, това беше! Той отчетливо усети как вината и болката се надигнаха у нея подобно на черна вълна и започнаха да я задушават. Но Руна все още не беше готова да се пребори с нея.
	— И какво направи ти?
	— Ерик ме уговаряше да си замълча, но аз не го направих. Разказах всичко на мама. И се наслаждавах, че я накарах да страда… Боже! Получих такова _удоволствие_.
	Емоциите й разкъсваха сърцето на Шейд.
	— Ти си направила така, че двамата да се разделят?
	Руна кимна.
	— Мама… Тя се самоуби. Абсолютно напразно.
	Той усети как кръвта във вените му замръзва.
	— В какъв смисъл?
	Тя наведе глава и отпусна рамене така, сякаш изведнъж омекна. Шейд недоумяваше как все още стои изправена.
	— Бил е неизлечимо болен. Така ми каза, когато го заварих с онази жена… И че това е било последната им среща. А мама… _Боже, Шейд!_
	— Какво?
	Руна изхлипа.
	— Нямаше нужда да знае за неговата измяна. За него всичко беше приключило. И ако аз не й бях разказала…
	— Руна, не можеш да продължаваш да се виниш — каза Шейд, но думите му се сториха кухи и безсмислени. През последните години тя вероятно беше чувала хиляди пъти подобни брътвежи от брат си, които явно не бяха помогнали. Имаше само едно нещо, което можеше да свърши работа. И той изпадна в ужас, когато тя помоли за него.
	— Още, моля те!
	— Не мога — изрече той, но ръката му се вдигна и камшикът послушно полетя във въздуха. Дръжката прогаряше дланта му така, сякаш се беше враснала в нея и пуснала корени до самото му сърце; до онзи далечен и тъмен ъгъл на душата му, където се криеше черната му демоническа същност.
	— Накажи ме — прошепна тя. — Не се сдържай! _Накарай ме да си платя за всичко._
	Пръстите му стиснаха дръжката по-здраво. Символите около врата му започнаха болезнено да пулсират и да се нагряват, защото неговата половинка го умоляваше. Инстинктът му налагаше да се подчини веднага, докато съзнанието му се гърчеше от отвращение. Той отново вдигна ръка. Не! _Не\ _Наложи се да приложи огромно усилие, за да се застави да пусне камшика, който падна на пода с глух звук. По слепоочието му избиха капки пот. Стиснал зъби, Шейд се подготви да изтърпи непоносимата болка, породена от инстинкта, който му налагаше да се подчини на половинката си. Той трябваше да й даде всичко, от което тя имаше нужда.
	_Търпи! Сдържай се!_ Краката му сякаш сами тръгнаха към стената, макар че го слушаха лошо. Той се ужаси, когато видя какво свалиха ръцете му от куката на стената. Камшикът беше направен от множество ивици преплетена кожа, всяка от които завършваше с остър метален шип.
	— По-бързо! — гласът на Руна го примамваше и привличаше като магнит. Ръцете не го слушаха. Разумът му отчаяно се съпротивляваше. Всичко в него се присвиваше в очакване на нетърпима болка. Той замахна и се шибна с бича през гърдите. Кожата му сякаш се подпали. Усещането беше мъчително и едновременно с това — приятно.
	Руна потресено извика:
	— Какво правиш? Спри веднага!
	— Не… не мога. — По странен начин болката го успокояваше и му помагаше да се справи със собственото му чувство за вина. Беше му хубаво да мисли, че няма защо да измъчва Руна. — Аз ще приема наказанието вместо теб — обеща той. — Ако трябва един от нас да пролее кръв, то това ще съм аз. Единствено аз. Само аз. — Изведнъж беше осъзнал, че е готов на всичко заради Руна.
	— Не! — извика тя и свали ръцете си от стълба. Но Шейд изненадващо бързо се озова до нея и докато тя се усети, върху китките й щракнаха кожени белезници. — Аз… — по лицето й не спираха да се стичат сълзи. — Аз те обичам. Зная, че не го искаш. Прости ми, но не мога да направя нищо.
	Той усети вълната на нежност, която бликна от сърцето й, и разбра, че тя най-накрая се беше освободила. Сега дори въздухът в стаята стана по-чист. Изпитаното облекчение накара Руна да разбере защо Шейд беше водил тук другите жени: за да изпитат най-силния оргазъм в живота си, който в известен смисъл продължаваше вечно. Нямаше нищо по-хубаво от това, една душата да бъде освободена от натрупалите се в нея чувства на вина, ненавист и горчивина.
	Но Шейд все още не можеше да захвърли камшика. Той успя да помогне на Руна да прогони тъмата в душата си, но все още не беше успял да прогони собствената си. И нямаше представа как да го направи.


>	Глава 18

	Рейт се препъна и се измъкна от Хароугейт във влажния въздух на джунглата. Изобщо не беше лесно да открие Шейд. Той усещаше болката, която изпитваше брат му, и това едва не го подлуди по време на търсенето. Той се придвижваше напред, воден от инстинкта си, наясно, че не разполага с много време.
	Ейд беше задействал старите си връзки в съда и беше разбрал, че на Карцерис беше дадена пълна свобода. А Роуг вероятно с радост им оказваше нужното съдействие. Рейт внимателно изучи следите по земята, преди да въздъхне от облекчение. Подчинените на съвета все още не бяха стигнали дотук. Той тръгна по едва забележимата пътека, проправяйки си път през избуялата растителност. Жегата го задушаваше, но той се опитваше да се настрои на вълната на емоциите на Шейд и усещането му го водеше право напред. Брат му беше някъде там и изпитваше силна болка. Рейт излезе на открито до водопад, който се спускаше от висока скала над главата му. В друга ситуация с удоволствие би се огледал наоколо, но сега му пречеше усещането за тежест в гърдите. Нещо отвътре сякаш го разкъсваше и му пречеше да диша. _Шейд._ Рейт внимателно заобиколи водопада и се насочи към купчина камъни, които изглеждаха така, сякаш някой прекалено внимателно ги беше наредил един до друг. Той се огледа за следи. На пръв поглед мястото приличаше на неголям оазис в джунглата, но интуицията му подсказваше, че брат му беше близо. Да, тук определено имаше пещера, но Рейт не можеше да открие входа й. Трябваше да има някакъв начин да влезе вътре.
	Семинусът вдигна глава и погледна към почти отвесната стена от вода, която се стичаше по скалите. Високо зад водата тъмнееше ниша в скалата. Вероятно входът беше някъде там. Рейт смело започна да се катери нагоре. Не му пукаше, че докато се плъзгаше по мокрите камъни, нарани ръцете си до кръв и скъса дънките си. И готината тениска с надпис: Хардрок кафе — Букурещ. Е, почти не му пукаше. Тениската му беше подарък от румънска сервитьорка — наполовина човек, наполовина демон. За да я получи се наложи да преспи с нея, но спомените му за това бяха приятни.
	Рейт успя да преодолее около двайсетина метра, целия мокър, и едва не падна обратно долу, когато ръката му за пореден път се плъзна по мокрите скали. Добре, че успя навреме да сграбчи някаква клонка, която впи болезнено бодлите си в ръката му. С гримаса на болка той освободи ранената си ръка и успя да пропълзи зад водопада.
	Бинго!
	На около три метра по-нагоре видя широка площадка, а веднага след нея — нещо като тунел. Той предпазливо пропълзя по края на скалата и се изтегли нагоре на мускули. Постоя така няколко секунди, напрегнал ръце и притиснал пръсти към скалата с всичка сила, за да не бъде пометен надолу от мощния воден поток, и след малко успя да се изкатери нагоре. Позволи си да полежи за около минута по гръб върху гладките камъни, докато се опитваше да нормализира дишането си. Емоциите на Шейд, подобно на остри ледени висулки, се забиха в гърдите му и го принудиха да се изправи.
	Рейт навлезе в тунела, издълбан в скалата, и веднага забеляза равните и гладки стени. Тунелът определено имаше изкуствен произход. След няколко крачки забеляза захвърлена хавлия — явно някой се беше къпал. Когато очите му привикнаха към сумрака, изведнъж дочу хлипане.
	По дяволите!
	Той се втурна напред, в търсене на входа, и когато го намери, едва не се препъна в собствените си крака, когато най-неочаквано се озова в съвременна кухня. Но нямаше време за изненада.
	Отнякъде се чуваха стонове и Рейт, уплашен, можеше да мисли само за едно — къде беше брат му? Той профуча през кухнята, като в бързината се блъсна в масата и събори солницата.
	— Шейд!
	Той свърна зад ъгъла, влетя с устрем през отворената врата и… застина. Всички мускули в тялото му сякаш се вкамениха, сърцето му спря да тупти, а дишането му се затрудни.
	В средата на стаята, която приличаше повече на зала за мъчения, стоеше Шейд, стиснал камшик в ръка. На стълба беше прикована Руна, която плачеше и се дърпаше в оковите си, и умоляваше Шейд да спре.
	Рейт се олюля. Потресът от гледката бързо се смени с взривоопасен и неудържим гняв. Той се хвърли към брат си, събори го на пода и го притисна с тялото си. Шейд не се съпротивляваше.
	— Какво правиш? — изкрещя Рейт. Шейд го погледна със замъглените си очи и на него му се догади. Съдейки по стаята, бог знае какво правеше Шейд тук с жените. Рейт нямаше представа за бройката, която беше успяла да премине от тук, но изглежда, освен на жените, брат му причиняваше болка и на себе си. Защо? — Убиваш ли ги? — започна да шепне Рейт. — Шейд? Първо ги измъчваш, а после ги убиваш ли? — и той започна да диша тежко. Гърдите му изгаряха с всяка поета глътка въздух. Пред очите му проблеснаха спомени — мъчителни картини от миналото, в което самият той беше измъчван от вампири.
	— Не — отвърна Шейд смутено. — Не, какво говориш! Боже, Рейт! Как можа да си помислиш такова нещо? — и той отмести поглед към Руна. — Трябва да я освободя…
	— Дори няма да се приближиш до нея — изрече Рейт и с размах блъсна главата със своята.
	Шейд изгуби съзнание.
	Във въздуха остро замириса на кръв. Ароматът го съблазни и събуди вампирската му половина, но някаква част от него се отдръпна с отвращение; все пак това беше брат му. Рейт се тресеше целия. Това не му се беше случвало, откакто… Дори нямаше спомен кога за последно се беше чувствал така. Изправи се и се тръгна към Руна.
	Тя все още стискаше стълба с ръце, за да не падне, и Рейт нямаше представа как все още се държеше на крака. Той отключи белезниците и се наложи да разтвори пръстите й един по един, заради здраво стиснатите юмруци. И неволно й се възхити.
	— Руна? — тихо я повика по име той. — Всичко е наред. В безопасност си.
	— А… Шейд?
	— Той вече не може да ти направи нищо.
	— _Той нищо…_
	Рейт не притежаваше професионалните знания и опита на братята си, но жената, която се отпусна в ръцете му, явно беше изпаднала в шок. Той я отнесе на леглото и остана до нея. Направо невероятно, че в тази стая на ужасите все пак имаше къде да се спи.
	Господи! Нима съвсем не познаваше родния си брат? Рейт поклати глава. Не, познаваше го. Шейд беше израснал в задружно семейство и обожаваше сестрите си. Любимата му храна беше рибно тако, а любимата напитка — студен тоник със сок от лайм (за щастие, не заедно с рибата). Шейд обичаше киното, но предпочиташе да гледа филми сам — срамуваше се от това, че обожава сълзливите мелодрами.
	Неговият брат никога не би измъчвал жени. Интересно, защо не беше видял всичко това, докато се ровеше в главата му? _Проклятие_!
	Руна простена във възглавницата. Тя лежеше по корем и треперещите ръце на Рейт внимателно придърпаха одеялото върху нея. Той се постара да не докосва одраната кожа по китките на ръцете, докато се е мъчила да се освободи от оковите. После погледна към Шейд, който все още лежеше на пода в безсъзнание. Боже, какво трябваше да прави сега?
	Ейдолон. Трябва да се обади на Ейдолон. Той щеше да намери решение. Както винаги. Рейт извади телефона от джоба на дънките си. Нямаше връзка. Нищо чудно, след като се намираха в някаква пустош насред Централна Америка. Но дори тук Шейд трябваше да е предвидил някаква връзка с външния свят, защото не обичаше прекалено дългата изолация. Макар да се смяташе за отшелник, той винаги имаше нужда от компания. За да ги измъчва…
	Ама че работа!
	Рейт бързо претърси пещерата, намери сателитния телефон и позвъни на Ейд. Щом чу гласа на брат си, той загуби и последните остатъците от самоконтрола си.
	— Ейд, яката сме загазили… О, по дяволите… Аз…
	— Успокой се — гласът на брат му почти не се чуваше заради шума по линията. — Какво има?
	— Шейд! Шейд… Аз съм в неговата стая за мъчения.
	По линията настъпи мълчание.
	— По дяволите!
	— Ти си знаел? — Рейт изведнъж усети, че крещи и снижи глас: — Ти си знаел за това?
	— Ще го обсъдим после. Сега ми кажи какво се е случило. Къде е той?
	Гърлото му беше пресъхнало и той се опита да преглътне.
	— Тук. Ранен е. Както и неговата жена… Побързай!
	— Идвам.
	Рейт се свлече на леглото до Руна и внимателно положи длан върху тила й. Затвори очи и започна съсредоточено да запълва съзнанието й с успокояващи картини. Да, тя сигурно харесваше плаж. „Пиня колада“. Топъл пясък. Да, тя имаше нужда от няколко минути тишина, за да може да събере сили и да преживее онова, което се бе случило.
	Той изведнъж осъзна, че й помага, вместо да я убие, за да спаси брат си от _Злосърдието._
	Защото дълбоко в душата си Рейт вече не вярваше, че брат му може да бъде спасен.


	Ейдолон назначи Ривър за заместник в болницата и се насочи към пещерата на Шейд. Той смяташе за лоша поличба факта, че Рейт беше открил това място. Но щом видя ранената Руна на леглото, а брат си — на пода в безсъзнание, разбра, че всичко можеше да бъде още по-лошо.
	— Ще оправя всичко — обърна се той към Рейт, когато брат му стана, за да му отстъпи мястото си до Руна.
	— Само че по-бързо. — В гласа му едновременно прозвучаха страх, безпокойство и болка. Това ли беше Рейт, на когото вечно не му пукаше за никого?! Брат му щеше да си остане все такава загадка за него.
	Ейдолон протегна ръка към Руна и се поколеба. Най-добре щеше да бъде да я убие сега, докато Шейд е в безсъзнание. И докато нея толкова я болеше, че нямаше да усети нищо. Можеше да направи всичко бързо, без излишни мъчения.
	_Хуманно._ Направо смешно! Смъртните се смятаха за висши същества, но нима висшите същества вграждаха жените си живи в стените заради съпружеска изневяра? Или просто насъскваха животни едно срещу друго за развлечение? Разбира се, демоните с нищо не бяха по-добри, но те поне не се оправдаваха с жестоките си обичаи или религия. Всъщност те изобщо не се оправдаваха. Демоните си бяха такива, каквито са.
	— Ейд?
	Гласът на Рейт го изтръгна от размишленията му. Високомерието на смъртните винаги дразнеше Ейдолон. И всеки път, когато станеше въпрос за това, Тейла едва не припадаше от смях. Тя смяташе, че по самодоволство нейният демон можеше да остави всички далеч назад.
	— Не го прави — тихо произнесе Рейт. — Тя и без това е понесла много — и той отмести очи.
	Ейдолон не разбра дали го направи, защото се притесняваше от съчувствието си, или защото се обърна да погледне към Шейд.
	— Иначе ще го изгубим.
	— Така или иначе го губим. Погледни го. Проклятието вече действа.
	Сърцето на Ейдолон се присви от болка. Брат му беше прав. Изглежда, че Шейд се беше влюбил в Руна и нейната смърт само щеше да ускори събитията. Освен това, пред очите си той имаше жив пример. Трябваше само да обърне поглед към Кайнан. Кай никога не беше обичал Лори толкова силно, както в първите дни след гибелта й; когато болката от загубата й се подсилваше от спомените за нейното предателство.
	Ейд си наложи да призове на помощ дългогодишния си опит и бързо прегледа Руна. За негово облекчение нервното изтощение се оказа най-големият й проблем. Шейд беше сдържал силата си. Но после погледна към безобразните рани по гърдите и корема на брат си и мислено се коригира. Относно себе си Шейд явно не беше сдържал силата си.
	Ейдолон се съсредоточи, насочи енергията на дара си към върховете на пръстите, и сложи ръка върху рамото на Руна. Червените линии върху кожата на гърба и окървавените й китки зараснаха веднага. Зад гърба му се дочу шум и той се обърна. Шейд явно беше дошъл в съзнание и беше направил опит да се изправи и да се приближи, но Рейт беше седнал отгоре му и го притискаше към земята.
	— Пусни ме — изръмжа брат му, след което последва болезнен стон. Ейдолон нямаше как да не се досети, че Рейт отново го беше ударил.
	— Проклятие! — измърмори Рейт. — Свърши ли вече там?
	Ейд се намръщи. Шейд мъчително ръмжеше и се мъчеше да достигне до дръжката на камшика. Лошо. Той хвана Руна за ръката.
	— Руна! — извика той. Тя се обърна, примигна разсеяно и се огледа. — Шейд ти е дал стоп дума. Произнеси я!
	— Какво? — Тя придърпа одеялото и прикри гърдите си.
	— Стоп думата. Коя е стоп думата? Освободи го!
	Тя пребледня.
	— Шейд — прошепна тя. — Шейд.
	Шейд се отпусна бавно по гръб. Върху лицето му беше изписано облекчение.
	— Прости ми, Руна — изхриптя той. — Моля те, прости ми.
	— Какво се случи? — попита Ейдолон. — Защо си ранен?
	— Казвай веднага — настоя и Рейт.
	Нямаше смисъл да лъже и да увърта. Ейд стана от леглото, отпусна се на пода до брат си и насочи целителната си енергия към него.
	— Не е съвсем така, както си мислиш, Рейт.
	Рейт скочи на крака и направи неприличен жест с ръка.
	— Аха, а аз лапам розови облаци, братле! А колкото до тези неща… — и той сграбчи чифт белезници от стената. — О, много добре разбрах! Бедният ми болен брат — и той се разсмя гадно. — А аз си мислех, че Роуг е откачалката в семейството.
	Руна скочи от леглото, без да обръща внимание на голотата си, и едва не събори Ейдолон в желанието си да удари Рейт в лицето. И за малко да успее.
	— Не смей да сравняваш Шейд с Роуг! Ти не разбираш нищо. Още само една дума и ще те убия.
	През целия си живот Ейдолон никога не беше виждал Рейт да губи звук и картина. Руна току-що беше успяла да извърши невъзможното.
	Тя се отпусна на пода до Шейд, който беше посивял и трепереше. Голяма част от тялото му ту ставаше прозрачна, ту отново сива. Това, което беше направил той — да устои на желанието й да бъде наказана и да го прехвърли върху себе си — беше почти непостижимо.
	— Прости ми — неразбираемо шептеше той. — Моля те, прости ми.
	Руна го погали по лицето.
	— Няма нужда. Не говори. Аз съм виновна. Ти толкова ми помогна… — очите й се насълзиха. — Знаех си, че ще постъпиш така. — Тя се пресегна, свали одеялото от леглото и го уви около двамата. — Чувстваш ли? Свободна съм.
	Шейд преглътна. И замълча.
	— Мракът вече го няма. Но аз все пак не мога… Господи, Руна! Какво направих? Никого не съм успял да защитя в живота си; дори само една жена. Вечно съм им причинявал болка. Ще го направя и с теб.
	— Ш-тттт!
	Руна притисна пръст към устните му. Шейд я повдигна, намести я в скута си и я прегърна толкова силно, че тя едва успяваше да диша. Сърцето в гърдите му туптеше гръмко и звучно и почти заглушаваше гласовете на братята му. Ейдолон се опитваше да обясни, че Шейд притежава дар да освобождава жените от душевните им травми, но ако съдеше по резките реплики на Рейт, методът на брат му изобщо не му харесваше.
	Без да става от скута на Шейд, Руна леко се отдръпна.
	— Разкажи ми защо изчезваш — и тя посочи с очи към лявата му ръка, която ту изчезваше, ту отново се появяваше. Той започна да трепери още по-силно и сърцето в гърдите й се присви.
	— Нали помниш, че питаше за _Злосърдието_? — Тя кимна и той продължи: — Това е проклятие. Аз сам си го навлякох.
	— По какъв начин?
	Той повдигна ръка, за да я поглади по косата, но тя отново изчезна и Руна усети само едва доловимото движение на въздуха.
	— Нямаш представа колко дълго бях озлобен на магьосника, който ми го причини. Знаеш ли колко време виних него, а не себе си? — и Шейд поклати глава. — Бях на двайсет. Мама ми излезе на лов и ме остави да наглеждам по-малките си сестри. И докато я нямаше, първото ми прераждане започна.
	Руна само кимна. Тя си спомни какво й беше разказал Шейд и какво беше прочела тя за първото прераждане на семинусите.
	— Имал си нужда от непрекъснат секс в продължение на няколко дни, за да го преживееш.
	— Точно така. Напуснах дома ни. Нападах жените, правех каквото си поискам — въздъхна той тъжно и се вгледа в тавана. — До този ден нито веднъж не бях правил секс. Това беше безумие. Аз бях жесток и безжалостен. Имах нужда постоянно да свършвам, за да остана сред живите, разбираш ли? Но когато прераждането завърши, желанието ми не изчезна. Вече нямаше необходимост, но аз все още го исках. Нали разбираш за какво говоря?
	Тя кимна неуверено. С периферния си поглед забеляза как братята му излязоха от стаята, явно, за да им осигурят възможност за уединение. Изглежда, че и двамата бяха добре запознати тази история.
	— Вместо да се върна вкъщи при сестрите си, аз свалих една смъртна. Отидохме у тях — разказваше той, докато разсеяно разглеждаше играчките за забавления по стените. — Тогава за пръв път разбрах, че съм наследил способността на амбър демоните да усещат какво измъчва жените. И ако те бяха готови да се избавят от страданията си, то аз бях в състояние да им помогна.
	— И тогава ти…
	— Да, точно така. И докато го правехме, мъжът й се върна. Видяното го потресе. Сбихме се и аз го убих. — Шейд потръпна. — Но докато умираше, той успя да ме прокълне никога да не позная любовта. А ако все пак го направя — да изчезна.
	— В смисъл да умреш?
	— По-лошо.
	Руна се смръзна от ужас.
	— О, боже! — и тя прикри устата си с ръка. — Значи, ето защо… защо искаше да ме ненавиждаш. Ти просто си се страхувал…
	— Да не се влюбя — изхриптя той. — Но вече е прекалено къс…
	— Шейд! — влетя в стаята Ейдолон. — Не произнасяй думите. Не казвай нищо.
	Уплашена, Руна видя как цялото му тяло изчезна за секунда, преди отново да се появи. И се ужаси. Ако той признаеше на глас любовта си, в същия миг щеше да се превърне в безплътен дух. Сега разбра и защо братята му искаха да се избавят от нея. Но мисълта, че Шейд също го беше обмислял като вариант, и досега й причиняваше болка.
	— И веднага след това си намерил телата на сестрите си, нали? — попита Рейт и Руна се досети, че по този начин той се опитваше да го разсее.
	— Да — с треперещ глас отговори Шейд и сърцето й отново се сви от болка. — Върнах се в пещерата, където ги бях оставил. И всички бяха мъртви; всички, освен Скалк. Ако не се бях забавил, те можеха да са живи и до днес.
	Шейд излъчваше такова отчаяние, че Руна почти усещаше болката му.
	— И затова ли си решил, че не си в състояние да защитиш нито една жена?
	— Това се отнася не само за тях, но и за майка ми. А после и Скалк…
	— Престани — меко го прекъсна тя. — Аз толкова години се обвинявах за смъртта на мама. И зная, че е лицемерно от моя страна, но… ти не си виновен. Направил си всичко, което си могъл. Шейд, ти ме спаси. Ти ме измъкна от подземието, където ни държеше Роуг. И ме освободи от чувството ми за вина. Никога не съм се чувствала толкова спокойна, както сега. Единственото, което трябва да направим, е да намерим начин да развалим това глупаво проклятие.
	— Няма начин — намеси се Ейдолон. — Сега, когато той вече оби… с две думи: не става. То може да се прехвърли върху някого другиго, но не и напълно да се премахне.
	Руна усети как надеждата й умира, но малко след това закипя от негодувание. Не, дяволите да го вземат, тя нямаше да загуби демона, когото обичаше! Трябваше да има някакъв начин.
	— Къде е телефонът?
	Шейд неразбиращо се намръщи.
	— Защо ти е?
	— Искам да позвъня на Ерик. Може военните да са открили нещо, което вие пропускате.
	Рейт насмешливо изсумтя.
	— Армията на САЩ? Та те не могат собствените си чл…
	— Рейт — тихо произнесе Ейдолон. — Нужна ни е всякаква помощ.
	Той мълчаливо намери телефона и го подаде на Руна. Тя му благодари и се обърна към Шейд:
	— Потърпи още малко, става ли?
	— Ще потърпя — ободряващо й се усмихна той, въпреки усилието, с което го направи. Той отдавна беше загубил надежда.
	Боже, колко й се искаше да го прегърне и да се притисне към него. И да правят любов, докато не забравят този ужас. Но не сега беше моментът за това. Няма защо да ускорява действието на проклятието. И нямаше нужда Шейд да знае, че тя всеки момент ще да изпадне в истерия.
	Затова бързо навлече дънки и тениска и излезе, за да поговори с брат си насаме. Щеше да е страхотно, ако Ерик беше успял да се добере до нещо. Руна набра номера му, докато нервно мереше стаята с крачки. Ерик отговори, но връзката беше много лоша.
	— Руна е.
	Той каза нещо, но тя не го разбра заради шума. Затова се премести в кухнята, където сигналът беше малко по-добър, но сега пък Ерик почти не я чуваше. Най-накрая тя излезе от пещерата в тунела. Е, това беше друга работа. Не че беше идеално, но да се отдалечи повече, не беше безопасно.
	— Сега как е? Чуваш ли ме?
	— Отлично — задъхано произнесе Ерик.
	— Да не ти преча?
	— Не, просто тренирам.
	Както обикновено. Ако не беше на работа, беше на тренажора.
	— Имам нещо за теб. Помниш ли, че те помолих да разбереш нещо за _Злосърдието_? Това е проклятие.
	— Зная. Но за съжаление, това е всичко, което успях да разбера.
	— То може да бъде прехвърлено върху друг човек, но трябва да има и друг начин да се избавиш от него.
	— Лошо.
	— Направи всичко възможно, за да разбереш. И то бързо. _Злосърдието_ убива Шейд. Действието му се състои в това, че когато прокълнатият се влюби, веднага се превръща в безплътен дух.
	— Какво намекваш?
	Тя не издържа и се разплака.
	— Обичам го.
	— Мамка му… Той е демон, Руна!
	— А аз съм шифтър. Никой не е идеален.
	— Не ми е смешно, сестричке — отвърна той. Дочу се глух удар, сякаш в стената се удари юмрук. — Така няма да стане. Веднага изпращам група при теб, за да те прибере.
	— Дори не си го помисляй — разсърди се тя. Но веднага смекчи тона си, защото да противоречи на Ерик, означаваше само едно — да подсили стремежа му да я защити, въпреки нейните желания. — Освен това не искам военните да навредят на болницата по някакъв начин.
	— Това не го решаваш ти. Те лекуват в нея демони. А демоните са наши врагове!
	Руна усети как кръвта във вените й се смръзва.
	— Вероятно и на мен ще гледаш като на твой враг.
	Ерик грубо изруга и това неприятно се отрази на слуха й.
	— Ще поговорим за това по-късно.
	— Няма за какво да говорим. Аз обичам Шейд.
	— Но ти не можеш да седиш едновременно на два стола. В армията и без това вече има достатъчно слухове, защото говориш насън. И вероятно ще искат да се избавят от теб. Нима наистина очакваш, че ще ти позволят и по-нататък да работиш в Подразделението? А вечер да се връщаш вкъщи при проклетия _демон_?
	— _Проклетият демон_ ти спаси живота.
	Разбира се, това напомняне не се хареса на Ерик.
	— На командването ще му е все едно.
	— Това си е техен проблем.
	— И какво? Готова си просто ей така да се откажеш от _живота_ и _работата си_ заради Шейд?
	Руна си спомни изминала година: все по-интересните разследвания и обсебващи мисии. Разузнаването, събирането на информация, експериментите. И самотата. И силната прегръдка на Шейд.
	— От нищо няма да се откажа.
	Ерик дълго руга, преди да замълчи.
	— Кайнан се обади — каза той най-накрая и по тона му Руна разбра, че пак ще се върнат на темата за Шейд. — Каза, че си говорила с него.
	— Той смята да ти помогне? — _Нима щеше да издаде местоположението на болницата_?
	— Засега не го е казал, но съм сигурен, че с времето ще се съгласи да ни сътрудничи.
	Руна имаше съмнения по този повод. Особено когато си спомни за изражението върху лицето на Кайнан. Тя махна с ръка, прогонвайки някакво едро насекомо.
	— Слушай, трябва да затварям. Ще ти звънна по-късно. Може да успееш да узнаеш нещо.
	— Това не ми харесва.
	Упорито насекомо отново се опита да я блъсне. Тя се наведе и отново махна с ръка към него.
	— Да, вече го каза. Заеми се със _Злосърдието_. — Ерик не отговори и тя се досети, че той не смята да прави нещо по въпроса. Затова се принуди да продължи: — Помниш ли, че ти казах, че между нас има връзка? Ако Шейд умре, аз също ще умра.
	— Боже мили!
	Руна не усети вина за лъжата.
	— Да, ще умра. Разбери каквото можеш.
	— Добре — въздъхна той. — И Руна?
	— Да?
	— Обичам те.
	Тя се усмихна леко. Колкото и да я дразнеше понякога, той винаги беше до нея.
	— Аз също те обичам.
	И Руна прекъсна връзката тъкмо когато оранжевият бръмбар с размери на малък прилеп, кацна на врата й. Тя извика и потръпна. Господи, каква страхливка беше! Бръмбарът отлетя и тя въздъхна с облекчение. Животът в града я беше отучил от тесния контакт с природата. Пещерата беше съвсем друго нещо.
	Звуците и ароматът… Изведнъж Руна се намръщи. Наоколо беше необичано тихо. Също както миналия път. Тогава Шейд се беше появил зад гърба й с пламтящи в червено очи, защото _прераждането_ му беше започнало.
	— Руна!
	Тя рязко се обърна и видя как Шейд се появи от гъстите храсти, облечен както обикновено — с черен кожен панталон и черно кожено яке. И изглеждаше така, както винаги — непрозрачен. Не, това _не беше_ нейният _Шейд_.
	Сърцето й лудо затуптя и тя сякаш усети как я тласна към вътрешността на пещерата. До входа й имаше няколко метра и Руна се втурна напред като нападател, който стремително се носи към вратата на противниковия отбор, но демонът също беше бързо. Той се хвърли след нея, впи се в гърлото й, и Руна сподавено простена.
	Пръстите й се разтвориха и телефонът падна на земята. Тя започна да дере с нокти ръката, която я стискаше, и да рита с крака, но демона не помръдваше. Захватът му върху шията й се усили, а в тъмните му очи пламна ненавист.
	Чертите му изведнъж се размазаха и почти се скриха зад червените точки, които проблясваха пред очите й. Последното нещо, което видя, преди тъмнината да я погълне, беше лицето на Роуг.
	— Хвани ме за ръката.
	Шейд объркано гледаше как Рейт сяда на пода до него.
	— Какво?
	Брат му преплете пръсти с неговите.
	— Повтаряй след мен: _Solumaya. Orentus. Kraktuse._
	— Защо?
	— Повтаряй.
	Шейд измъкна ръката си и посегна към дънките. Не се изправи, а започна да ги обува седнал.
	— Кажи ми защо?
	— Не можах да ти го обясня в кабинета, защото ти веднага ми се нахвърли…
	— Рейт? — намеси се Ейдолон. — За какво става дума?
	— Нали това се опитвам да кажа — отвърна той нетърпеливо и отметна кичур коса от челото си. Срещнах една позната стара вещица. Всъщност ние сме врагове, но не за това става дума сега. — Ейд многозначително се изкашля и Рейт обърна очи към тавана. — Разбрах, разбрах. Продължавам.
	Вече разбрахме, че _Злосърдието_ може да се прехвърли върху любим човек. Но не знаехме как точно трябва да се направи. Тя ми разказа.
	— И това са онези думи, които изрече преди малко? — попита Шейд.
	— Аха. Пренеси го върху мен — и той протегна ръка към брат си. — Трябва да се докосваме един друг. Добре, че си обу панталона.
	Шейд се отмести настрани, раздразнен от обхваналата го слабост. Ако не беше тя, той отдавна нямаше да е в стаята.
	— Да не си се побъркал? Нищо няма да пренасям върху теб! — и той продължаваше да се отдръпва, като се плъзгаше по пода, но Рейт упорито се влачеше на колене след него.
	— О, ще го направиш, братле!
	— Я върви на…
	— Аз няма да обикна никого, Шейд. Проклятието няма да ми причини вреда. Никога. Нека го направим.
	Шейд толкова яростно разтърси глава, че дългите кичури коса го шибнаха през лицето.
	— Не!
	— Дявол да те вземе — едва чуто прошепна Рейт. — Толкова пъти си ми спасявал живота. Позволи ми и аз да направя нещо за теб.
	— Не! Аз…
	Шейд замълча, усетил прилив на силно безпокойство. Предчувствие за нещо лошо неприятно погъделичка кожата му и се стегна около гърлото му като примка.
	— Руна — въздъхна той. — Тя къде отиде?
	Успя някак си да се изправи, но му се зави свят и сграбчи ръката на Ейдолон.
	— Вероятно говори с брат си — отговори Рейт. Шейд изруга, усетил, че се разтриса.
	— Тя е отвън. Отвън. Нещо се е случило.
	Ейдолон пресрещна погледа му.
	— Карцерис?
	— Или ягуар — предположи Рейт. Добре, че той отново беше започнал да се държи като що-годе нормален. Ейд свирепо го погледна и се обърна към Шейд.
	— Стой тук. Ние ще разберем какво става.
	— За нищо на света — изръмжа Шейд. Усещането за задушаване премина, но сега изобщо не я усещаше. Това го разтревожи много. Струваше му се, че Руна е много близо, но дори това възприемаше като нещо, обвито в мъгла. Той се измъкна от хватката на Ейдолон и се затича навън.
	— Шейд, почакай! Не сме свършили! — извика Рейт зад гърба му и Шейд смътно чу Ейдолон да ругае.
	Ако Карцерис я бяха наранили в опит да се доберат до него, той щеше да ги убие. Всичките. Излетя от тунела, готов да се сбие с двамата демони, които се бяха появили за него по-рано. Сигурно водеха и хрътки със себе си, а тези твари нямаха нищо против да се бият. Четириногите бяха отлично обучени — те не убиваха, но целта им едва оставаше жива. Освен това зверове бяха необичайно похотливи и на поваления демон понякога можеше да му се наложи да изтърпи нещо по-сериозно от ухапване.
	Без да правят опит да се скрият, тримата се втурнаха по страничната пътека натам, където водопадът пълнеше неголям басейн от южната страна на поляната. Шейд видя Руна да лежи, сгърчена на земята, под дърветата пред него.
	— Кучи… — нещо го удари по главата така, че черепът му едва не се взриви от болка. Той се обърна и видя кльощав демон дрек с тояга в ръце.
	Рейт го изпревари и го шибна с камшика. Интересно, кога брат му беше успял да го вземе? Рейт толкова ловко боравеше с него, сякаш камшикът беше станал продължение на ръката му. Само след миг лицето на дрека беше разсечено и на всички страни полетяха пръски кръв и избити зъби. От храстите се показаха още някакви същества, но Шейд ги изблъска, преди да ги заобиколи, и се затича към Руна.
	Няколко метра; оставаха му само още няколко метра…
	Изведнъж пред него изникна гигантски демон с четири крила. Шейд никога не беше виждал такъв — огромен черен звяр, който изглеждаше и вонеше като гниеща плът. Вместо лице, чудовището имаше безобразна муцуна, пълна с множество остри като бръснач зъби.
	Проклятие!
	Зад него кипеше битка. Братята му бяха поели основния удар върху себе си. Той не можеше да си позволи да се обърне, защото крилатият демон стоеше между него и Руна.
	Шейд реши, че от тук нататък никой и нищо няма да застане между тях.
	Той се приведе, завъртя се и замахна с крак, като се опита да свали демона с удар в коляното. Успя. Демонът падна, но почти веднага скочи на крака. Шейд със сила стовари юмрук в корема му. Порестата влажна плът подаде и ръката му потъна почти до лакътя. Каква отврат!
	С рязко движение Шейд заби коляното си в слабините му, но демонът изпищя и замахна с крило към него. Шейд успя да се наведе и ударът само се плъзна по тялото му, но силната болка и миризмата на кръв му подсказаха, че беше ранен. До първия демон се приземи втори. Крилата му раздвижиха въздуха и течението издигна от земята сухи листа и трева. Силен удар в гърба изкара за секунда всичкия въздух от дробовете му.
	Какво, по дяволите, става? Това явно не бяха Карцерис. Освен ако през последните години не бяха променили напълно методите си.
	— _Khroyesh!_
	Викът на шеулски — всеобщия език на демоните — означаваше заповед да спрат, но Шейд не изпита облекчение. Дрезгавият глас принадлежеше на брат му.
	Крилатите твари отстъпиха и зад гърба на единия се появи Роуг. В ръцете си носеше Руна, която все още беше в безсъзнание. Върху едната ръка на брат му имаше ръкавица с пръсти, които завършваха с метални нокти.
	— Стой, където си! — заповяда Роуг и доближи острия си нокът до гърлото на Руна — Или тя ще умре.
	— Повярвай ми, братко, не си струва да го правиш.
	Роуг повдигна учудено вежди, от които бяха останали само тук-там неопърлени косми.
	— Ти не си в положение да ме заплашваш — и той кимна към Ейдолон и Рейт, които се отбраняваха с последни сили. — Кажи им да престанат да се съпротивляват — и докато говореше, той поряза Руна по скулата и тя простена. Благодарение на връзката им Шейд разбра, че не усеща болката, защото все още беше в безсъзнание.
	— Върви на майната си! — Той се стараеше с всички сили да говори спокойно, макар че му се искаше да вие.
	— Кажи им! — Острият нокът направи прорез на кожата на врата й в опасна близост до вената. Мирисът на кръвта на Руна изпълни Шейд със сляпа ярост. Прииска му се да се трансформира; прииска му се да му откъсне главата; да го разкъса. Но не трябваше да рискува. Дори да излезете победител, армията на Роуг с лекота щеше да се справи с тях.
	— Рейт! Ейдолон! — извика той, без да сваля очи от Руна. — Спрете!
	— За нищо на света, братко — гласът на Рейт прозвуча глухо и неразбираемо, сякаш говореше с пълна уста; уста, която със сигурност беше пълна с кръв. Въпреки получените раните, той все пак изпитваше чувство на глад.
	Проклятие!
	— Спри го — повтори Роуг и притисна нокът във врата на Руна.
	Сърцето на Шейд се заблъска лудо, докато по лицето му се стичаше студена пот.
	— Ейд! Спри го, и то веднага!
	Шейд се раздираше от две противоречиви желания. Първото беше да не изпуска любимата си от очи, а второто — да помогне на Ейдолон. Но Рейт почти успя да се измъкне от захвата на брат си и това реши всичко. Шейд скочи върху него в гръб и съумя да притисне ръце му към тялото, но брат му отново се освободи. Рейт винаги е бил силен, но сега, разпален от жаждата си за кръв, беше станал просто неудържим. Избухна яростна битка.
	Двамата с Ейд успяха някак си да го повалят на земята, но той беше прекалено зъл и възбуден. А съдейки по горящите му в червено очи и удължените зъби, изобщо не разбираше с кого се бие.
	Ейдолон го притисна към земята с цялата си тежест, докато Шейд използва дара си, за да забави сърцето му, и така да намали нивото на адреналин в кръвта му.
	— Тихо, братле. Отпусни се — промърмори той и погледна през рамо. Искаше да се убеди, че Руна е жива и че никой от подчинените на Роуг няма да ги атакува в гръб.
	Шейд и Ейдолон усмиряваха брат си достатъчно дълго, но вероятно напълно безсмислено. И двамата бяха наясно, че в момента, в който Рейт се озовеше на свобода, отново щеше да се нахвърли срещу противниците им.
	— Отлично — каза Роуг. — Учудва ме това, как и двамата все още не сте разбрали, че неговата смърт определено ще облекчи живота ви.
	Ейдолон се озъби.
	— Ще ти кажа какво би облекчило живота ни, ти проклет…
	— Недей — прекъсна го Шейд и го хвана за рамото. — Не трябва да излагаме Руна на опасност.
	Вятърът прошумя в клоните на дърветата и във въздуха се разнесе миризмата на сяра. Хрътките!
	— Откъде намери кучетата? — Ейдолон пусна Рейт, който веднага скочи на крака. Той се огледа объркано, като не спираше да трепери, едва сдържайки се да не се хвърли към Роуг и да впие зъби в гърлото му.
	Но когато Роуг прокара пръсти през косата на Руна дойде ред на Шейд да се сдържа, щом видя как отрязаните кичури коса кръжат и падат на земята.
	— Имам си личен кучкарник.
	Как ли пък не! Ако Роуг не беше в състояние да контролира дори собствената си приятелка, то как ли го правеше с хрътките? Шейд едва не го изрече, но се наложи да премълчи, защото се страхуваше за Руна. Демоните от армията на Роуг доведоха на поляната двамата Карцерис. Значи, ето как брат му беше открил пещерата! Той ги беше пленил и ги беше принудил да използват хрътките. Кучи син!
	— Шейд? — гласът на Руна звучеше приглушено, но отчетливо и той усети прилив на гордост. От нея не миришеше на страх, а на решителност. — Прости ми.
	— Няма нищо, _лирша._
	Роуг насмешливо изсумтя.
	— Ти изчезваш! Това според теб нищо ли не означава?
	Тя изръмжа ниско и заплашително и Шейд усети как страхът накара сърцето в гърдите му да трепне.
	— Руна, не!
	Но беше късно. Тя нанесе на Роуг два бързи удара — единият в челюстта, а вторият — в коляното. Шейд усети как го блъсна вълната от енергия, когато Руна се опита да се трансформира.
	— Ах, ти, кучко! — изсъска Роуг и заби нокът в рамото й. Викът й проехтя във въздуха. — Нокътят е от сребро. Не можеш да се преобразиш.
	Пред очите на Шейд падна червена мъгла. Той се хвърли напред, с намерението да изтръгне гърлото на брат си, но нещо го убоде по врата — вероятно стреличка с наркотик — и от удара в земята дробовете му едва не отказаха. Шейд издърпа стреличката и продължи да се мъчи да стигне до половинката си. И ако съдеше по виковете на братята си, явно и с тях се случваше същото. Преди да изгуби съзнание, последното нещо, което Шейд чу, беше вледеняващият душата вик на Руна.


>	Глава 19

	Кайнан се добра до квартирата на Джем, като се олюляваше от шестте порции ром, изпити за смелост. Стомахът го присвиваше от страх. Докато живееше с Лори, почти не пиеше, но в последно време самотата много често го тласкаше в обятията на „Капитан Морган“.
	Обикновено се напиваше вечер, но днес започна от сутринта. Той поговори с Ерик и се убеди, че военните знаеха за работата му в демонската болница. В разговора Кай внимателно подбираше думите, за да не каже нещо излишно или случайно, с което да застраши Ейдолон или болницата. Но и Ерик не го разпитва много. За няколко минути те просто си обмениха новини и на Кайнан му стана топло и спокойно. Дори прекалено спокойно. Както винаги преди неприятности.
	Изведнъж вратата се отвори и на прага застана Джем, изненадана да го види пред себе си. Тя изглеждаше изключително сексуално, облечена с черен потник с дълбоко деколте над яркочервен сутиен. Черната пола, ушита от същия материал, както винаги едва прикриваше дупето й. Интересно, дали си беше сложила бикини? И какъв цвят? Вероятно това беше облеклото, което според разбиранията на Джем беше удобна домашна дреха.
	— Кайнан? Това се казва изненада!
	— Може ли да вляза?
	Тя присви очи, изпълнени с подозрение, че е някаква шега, но в края на краищата се отдръпна и го пусна да влезе. Кай се притисна покрай нея и се олюля, когато долови сладкия цитрусов аромат на парфюма й. _Не, това сигурно се дължеше на рома._ Макар че за ерекцията си едва ли можеше да обвини алкохола.
	Той влезе в малката дневна и се обърна с лице към Джим.
	— Смяташ да излизаш?
	— Да излизам ли? — и тя погледна към дрехите си. — А, не. Не възнамерявах никъде да ходя. Просто исках по-късно да отскоча до магазина. Нещо като развлечение.
	Членът му заинтересовано помръдна в отговор на думите й. Явно той също нямаше нищо против да се поразвлече, гаден предател такъв. Кайнан се изкашля. И разтри тила си. Най-накрая събра сили и каза:
	— Джем, аз… ние… Трябва да поговорим.
	— Аз също смятам така — каза тя и опря бедро на черния кожен диван. Всъщност наоколо имаше само два цвята: черно или ослепително бяло. Джем явно не признаваше полутоновете, но това изобщо не го учуди. — Нека да започнем с причините, поради които ти се измъчваш и досега — без заобикалки започна тя. — Измина година от смъртта на Лори.
	Думите й го изненадаха, но изненадата му бързо се смени с гняв. Най-добрата защита беше нападението.
	— Не знаех, че не трябва да тъгувам повече от година — озъби се той. — При демоните така ли е прието?
	— Защо свеждаш всичко до това? Със същия успех бих могла да отбележа, че облаците са красиви, а ти би отговорил, че ги харесват само демони.
	Справедливата й забележка го раздразни още повече.
	— А ти какво очакваш? Аз години наред водих война срещу вас. Вие ми отнехте приятелите. И _съпругата._
	— И въпреки това си дошъл в дома на демон?
	— Няма да се задържа дълго.
	Джем кръстоса ръце пред гърдите си.
	— Защо си дошъл?
	— За да се извиня. Онази вечер се държах гадно. Не трябваше да ме провокираш. Аз те използвах, а това е неправилно. И повече няма да се повтори.
	— Не, не ме използва. Аз имах нужда от теб, а ти — от мен… В това няма нищо лошо.
	— Ние сме от два различни свята, Джем.
	— Нима? Ти не работиш ли в същата болница, в която работя и аз? Носиш същата униформа. Дори емблемите ни са еднакви.
	Кайнан изруга и дръпна кичур от косата си.
	— Мислиш ли, че и самият аз не съм наясно? И че не съм тотално объркан?
	— Струва ми се, че нарочно зацикляш върху това, че аз съм демон, като по този начин подхранваш гнева си. Ти просто не искаш да забравиш, че жена ти ти е изневерявала, нали?
	— Нищо не знаеш за мен — едва успя да изрече той.
	— Мислиш ли, че съм сляпа и не виждам, че ти ненавиждаш не само демоните, а и себе си? Или фактът, че някои от нас са ти симпатични? — и тя се приближи така, че се докосна до гърдите му. — Ти се ядосваш, защото ме желаеш. А това те кара да губиш разума си, нали? И то така, че главата ти всеки момент ще се взриви?
	— Знаеш ли кое наистина ме ядосва? — и той сграбчи подгъва на полата й. Гласът му прозвуча по-ниско и съвсем дрезгаво: — Всички тези твои парцалки, които едва прикриват тялото ти, и които сякаш крещят: „Изчукай ме!“. Ти нарочно ли дразниш мъжете така? Харесват ти смъртните, така ли? Спиш с тях, а после се присмиваш над глупавите им човешки мозъци, които няма откъде да знаят, че правят секс с демон, нали?
	Той беше наясно, че е несправедлив към нея. В него говореха гневът, горчивината и възбудата. Дори самият той не беше наясно какво искаше да постигне, когато й задаваше тези въпроси. Най-неочаквано Джем го ощипа за рамото.
	— Глупак!
	Кайнан примигна.
	— Какво?
	— Да притискаш някого, изобщо не е в характера ти — поясни Джем ласкаво, но твърдо. Странно, но тя сякаш изобщо не се сърдеше. Той очакваше, че думите му ще я докарат до ярост. — Наясно съм, че те боли и че си разстроен, но дълбоко в душата си ти си свестен мъж.
	— Престани! Според теб свестният мъж би ли захвърлил хората, с които е работил рамо до рамо дълги години? И би ли си имал вземане-даване с демон? Дали би искал да преспи с де… — той спря, но Джем разбра какво искаше да каже.
	— Никога не съм те смятала за страхливец — заяви тя и той усети как кипва. — Но ти явно все пак си страхливец. Истински страхливец. Толкова се страхуваш от слабостите си, че изобщо си забраняваш да чувстваш каквото и да е. И много внимателно се стараеш да не вършиш постъпки, които биха могли да те свалят от пиедестала. Защото тогава няма да можеш да гледаш тези, които те заобикалят, от високо.
	Страхливец ли? Обидната дума сякаш отново го върна в миналото. В армията дори най-малкото подозрение в страхливост залепваше към човека завинаги и го преследваше до последно. Кай не отричаше, че му се беше случвало да изпитва страх. Кой не би се уплашил от демон с ръст от десет метра и челюсти като на тиранозавър? Но той не се мислеше за страхливец.
	А нима не беше потвърдил правотата на Джем, когато отказваше да признае, дори на себе си, че я желае? Той копнееше страстно да я събори върху черния кожен диван. И да нахлуе дълбоко в нея. Да я накара да стене. Боже мили, мечтаеше да прави секс с демон! И макар за кратко, да забрави за всичко. Но сексът беше последната стъпка, с която той окончателно щеше да престъпи чертата, която разделяше доброто от злото. Лошото от хубавото. Удоволствието от болката.
	Но чертата изведнъж се разми и Кайнан си позволи да потъне в очите й. Тя прокара връхчето на езика си по устните и движението се получи толкова бавно и чувствено, че той не издържа.
	Без да каже нищо повече, той сграбчи в юмрук косата на тила й и се нахвърли върху й с целувка. Джем застина, стиснала здраво устни. Инстинктите му просто крещяха — мъжкото му начало изискваше да подчини жената в ръцете му, а войнът в него — да сломи съпротивата й.
	Твърдото му тяло се притисна към нейните меки и закръглени форми. Под гръмкото туптене на сърцата им той галещо прокара език по устните й, като постепенно увеличаваше натиска си. После я хвана за дупето и отърка твърдия си член в нея. Джем простена и се отпусна, разтворила устни, и той незабавно се възползва от поканата.
	Тя имаше вкус на плодове и непознати подправки. Прииска му се да я оближе от главата до петите. Жадуваше да я повали на пода и да нахлуе в тялото й с такава сила, че тя да започне да крещи и да моли за още…
	А после? Сватба и дълъг щастлив живот?
	Задъхан, Кайнан се отстрани от устните й. Членът му болезнено пулсираше в такт с ритъма на сърцето.
	— Не мога… Не трябва да го правя.
	Джем го погледна с опиянени от страст очи и той едва успя да се овладее.
	— Можем. Двамата сме възрастни хора, Кайнан. Нямаме нужда от нечие разрешение — каза тя и настоятелно добави: — Или отново имаш пристъп на демонофобия?
	На него много му се искаше причината да е тази.
	— Сега няма да мога да бъда нежен, Джем. Мога единствено да те изчукам; грубо, бързо и без прелюдия. — Той я хвана за брадичката и се приближи още. — Само секс. Ще бъдеш просто едно тяло, в което да свърша. И това е всичко. Ти не го заслужаваш. А аз не мога да ти дам онова, от което имаш нужда. И не зная дали някога въобще ще съм способен на това. Нямам какво повече да ти предложа. — Той отстъпи, без да гледа към нея, но чу, когато тя пристъпи крачка напред.
	— Нищо, Кай — изрече Джем. — Толкова отдавна те желая. Само ако знаех, че имам шанс да те получа, докато е жива Лори, щях да го направя още преди години. И изобщо нямаше да ми пука, че си женен.
	Тя говореше с много тих, треперещ глас и той не издържа.
	— Господи, Джем, намери си друг, по-добър. Ти си достойна за много повече, отколкото аз мога да ти дам.
	— Охо, явно си започнал да ме уважаваш. Та нали за демоните не може да се каже нищо добро! — в думите й лесно можеше да се долови горчивина. Той скръцна със зъби. Джем беше права. Тя беше демон. Защо тогава го вълнуваха чувствата й?
	Той рязко се обърна.
	— Така че какво — искаш или не искаш? Грубо, като животно?
	— Искам — с шепот отвърна тя.
	В следващия миг Кай я хвана, натисна я, и я наведе над облегалката на дивана. Повдигна нагоре полата й с ръка, докато с другата освобождаваше болезнено напрегнатия си член. Само поглед върху закръгленото й дупе беше достатъчен и дишането му се учести. Той се забави малко, преди да погали нежната кожа, и тя се притисна към ръката му. Без повече да е в състояние да владее, той смъкна бикините й — червени точно като си мислеше, и нахлу в нея с едно-единствено силно движение. Усети как се разкъса тънката преграда и се вцепени, когато чу вика й от болка.
	— Мамка му! — изруга той, докато дишаше шумно, стиснал очи. — Защо не каза нищо?
	— Защото се страхувах — непонятно измърмори тя, свела глава толкова ниско, че той не виждаше лицето й. — Страхувах се, че няма да се съгласиш, ако разбереш.
	Кайнан изръмжа и рязко излезе от нея.
	— Разбира се, че не бих се съгласил, дявол да го вземе! — Мамка му, мамка му, мамка му! Ерекцията му спадна. Той закопча ципа на панталона си и се облегна на стената, усетил, че краката не го държат. Девственица. Това в живота му се беше случвало само веднъж.
	С Лори.
	Самият той също беше девствен, когато се запознаха. Скоро беше навършил осемнайсет и тъкмо се подготвяше да тръгне към учебната зала, когато забеляза Лори в сборния пункт — тя също се беше записала за доброволец в армията. Той се влюби от пръв поглед, без да се осмели да се надява, че някога ще я срещне отново. По-късно се оказа, че ги бяха разпределили в една и съща военна база. Преди да се оженят, се срещаха шест месеца. През онази нощ той я беше лишил от невинността й — бавно и нежно. И това беше потресаващ опит и за двамата.
	Но с Джем постъпи жестоко. Дори не си направи труда да я доведе до оргазъм, за да се опита да компенсира болката й. Макар и отчасти.
	— Проклятие! — уморено прошепна той. — Защо си чакала толкова дълго? И защо се отдаде на мен?
	Тя се обърна с лице към него. Издърпа полата си надолу с треперещите си ръце и отговори, гледайки някъде встрани: — Обичам те от много години. Още от деня, в които те видях за пръв път в онази болница на смъртните.
	Струваше му се, че това се беше случило много отдавна. Той водеше там ранените пазители, защото в болницата работеше лекар, който знаеше за Егида и демоните. Джем по това време беше интернист и той дори не се досещаше, че тя също не е човек.
	— Не можех да се заставя да преспя с някого — продължаваше тях. — Макар още тогава да знаех, че нямам почти никакви шансове — изхлипа тя и изтри сълзите си с ръка. — Аз просто… разбираш ли, аз исках да ти дам поне това. Нямам какво повече да ти предложа. А сега вече нямам нищо. Всичко, което имам, е лошата ми демоническа кръв. Колкото до невинността ми… Тя и без това ти принадлежеше още от самото начало.
	Проклятие! Усещаше гърдите си така, сякаш бяха стиснати от невидими клещи. Срамът го пронизва. Какво можеше да отговори на такива думи?
	От размислите му го изтръгна звъна на мобилния му телефон. Ядосан на себе си, че ръцете му треперят, той го измъкна от джоба си и отговори:
	— Слушам!
	— Ерик е. Не мога да се свържа с Руна. Изясних нещо много важно за нея. Дали не знаеш как мога да се свържа с… Шейд?
	Ерик сякаш се спъна в името на демона, преди да го изрече. Нищо чудно, та нали сестра му беше свързана с него?
	— Ще разбера — прекъсна той разговора и без да погледне към Джем, каза: — Трябва да тръгвам.
	И излезе от дома й, без да се обърне назад; така, сякаш потвърждаваше думите й, че е завършен страхливец.


	Руна дойде на себе си, обгърната от непрогледен мрак. И тъй като изпита съмнение дали наистина е отворила очи, примигна няколко пъти, за да се увери.
	— Руна. _Лирша._ Събуди се!
	В тъмнината тревогата в гласа на Шейд звучеше особено отчетливо. Тя се приповдигна и потръпна от болката, която прониза в тила. Главата й се замая и тя започна да преглъща, в безсилен опит да преодолее пристъпа си на гадене. Що за място беше това?
	С периферното си зрение забеляза мъглива оранжева светлина. Успя да се поизправи и видя студения каменен под себе си. Веригата, с която беше вързана за глезена, тихо иззвънтя. Проблясването на светлината дразнеше неприятно очите й. Свещи? Не, факли. Познато. Тя вдиша дълбоко и улови отвратителната смес на кръв, влага, плесен, екскременти и страх.
	О, боже! Подземието на Роуг. Стомахът й конвулсивно се присви и тя започна да повръща. Добре, че успя някак да се наведе напред, за да не го направи върху краката си. През противния звън в ушите си чуваше как Шейд повтаря името й с все по-нарастващо безпокойство.
	Спомените за това как ги бяха заловили, се стовариха върху й така, сякаш я връхлетя лавина, и на нея за кратко й се прииска отново да загуби съзнание. И да забрави. Тя стисна очи и си представи как се свива на кълбо, без да мисли за нищо. В миналото, когато баща й имаше алкохолни пристъпи, тя често го правеше. Веднъж беше прекарала в килера три дни, отдалечена в мислите си там, където беше тихо и спокойно. Тогава лекарите й бяха поставили диагноза: кататоничен ступор. Те бяха успели да я извадят от това състояние, но тя чудесно помнеше колко лесно и приятно беше да потънеш в него. Можеше да го направи и сега.
	— Руна, скъпа, остани с мен.
	Шейд знаеше. Той знаеше за какво си мислеше. Защото усещаше слабостта й. Той беше успял да я избави от многодетното тегло на вината, но малкото момиче, затворено в нея, не беше изчезнало. Шейд няколко пъти й беше казал, че през последната година се е променила много. И че е станала по-силна. Но самият факт, че сега мечтаеше да се скрие в най-далечния ъгъл на съзнанието си, означаваше само едно: той не беше прав.
	— Руна? — От ниския и равен глас на Ейдолон мъглата в главата й сякаш за миг се разсея. — Погледни ме.
	И тя, все още коленичила на ръце и крака, повдигна глава. Зрението й се проясни, но това не я зарадва. Първо реши, че отново се намира в една от килиите в подземието, но после осъзна грешката си.
	Роуг наистина ги беше заловил, но не ги беше настанил по килиите, а в голямата зала за мъчения. Руна беше при кована към стената. Ейдолон и двамата му братя седяха в клетките си чисто голи. Шейд толкова плътно се беше притиснал към решетките, сякаш искаше да се измъкне между тях. Тялото му, както и преди, продължаваше да проблясва, като ту изчезваше напълно, ту отново ставаше видимо.
	— Шейд — прошепна тя.
	— Чуй ме! — обърна се към нея Ейдолон от клетката вляво. Той седеше в далечния ъгъл, опрял гръб на решетките и отпуснал ръце върху коленете си така, сякаш се намираше на дивана пред телевизора в дома си. — Колкото по-силно се тревожи той за теб, толкова по-бързо го поглъща проклятието. Ако ти умреш, мъката ще го убие на мига. Дръж се. Ти трябва да бъдеш силна.
	— Тя и без това е силна — прекъсна го Шейд. Настоятелният му поглед не се отместваше от нея и Руна забеляза колко тъмни бяха очите му. — Много. Тя ще се справи.
	От ъгъла изведнъж се появи Роуг, съпроводен от два огромни космати демони.
	— Готино ще бъде. В смисъл, ако се справи с всичко, което съм ви приготвил — той пристъпи напред и с театрално движение на ръката размаха края на черното си наметало.
	Рейт, който стоеше в ъгъла на клетката си, свел ниско глава, издаде съскащ звук. Досега лицето му оставаше скрито зад сплъстените от кръв кичури коса, но Руна ахна, щом той се обърна по посока на гласа на брат си. В този момент, Рейт наистина приличаше на демон — лицето му беше изкривено от гняв, зъбите му се показваха като на див звяр, а очите му светеха в жълто. Цялото му тяло беше покрито с кръв и синини, но изглеждаше много по-зле от братята си. При появата на Роуг той сякаш полудя и започна да се хвърля срещу решетките така, сякаш се надяваше да ги разбие с гърди или да се промуши между тях. Шейд се опита да го успокои, но безуспешно.
	— Впечатляващо — забеляза Роуг. — Аз сигурно също бих се развълнувал, ако са ме държали в плен и са ме измъчвали двайсет години.
	— Ами ето, хванал си ни — отвърна Ейд и скочи на крака. — Какво искаш?
	Зад гърба на Роуг демоните разпалиха огън в огнището.
	— О, списъкът ми е доста дълъг, братко. И целият се състои от болка — усмихна се той. — А точно ти знаеш доста за нея, нали, Ейд?
	Рейт застина в клетката си и се втренчи в Роуг изпод вежди. Дишането му все още си оставаше тежко.
	— Млъкни! — трепна Ейдолон и със сила стисна решетките. — _Затвори си устата._
	— Защо? Не искаш дребосъка Рейт да разбере какво правиш за него ли?
	— Ейд… — изръмжа „дребосъкът“ и звукът прониза Руна до кости. Сега щеше да се случи нещо ужасно.
	Роуг се обърна към Рейт.
	— Ти си шокиран, че Шейд измъчва жени и получава удоволствие от това? Представям си какво би се случило с теб, ако узнаеш какво прави съветът на вампирите с другия ти брат всеки месец. Ти вероятно съвсем би се побъркал. Винаги си бил прекалено нервен.
	— Чудовище — прошепна Ейдолон. — А аз ти вярвах! И се безпокоях за теб!
	Шейд сви рамене и погледна към Роуг.
	— А аз не. Винаги съм те смятал за глупак.
	Роуг подхвърли нещо на непознат език към демоните и те започнаха да слагат в огъня металните колове. Кръвта във вените на Руна сякаш замръзна.
	— Само след минута, Шейд, и ти ще си получиш дължимото — каза той и внимателно се приближи на безопасно разстояние до клетката на Рейт. — Знаеш ли защо Съветът не се занимава с теб? Как излиза така, че ти убиваш ли, убиваш, а на тях не им пука? Защото нашият скъп Ейдолон отдавна се е писал доброволец и приема наказанията ти върху гърба си.
	Рейт пребледня толкова силно, че Руна се изплаши да не изгуби съзнание.
	— Не!
	— Ти си гадно копеле — изхриптя Ейдолон. — Иска ми да те разкъсам с голи ръце.
	— Непременно, но не сега, а по-късно — увери го Роуг, без да сваля очи от Рейт. — Та, така, братко, знаеш ли как постъпва съветът с онези, които убиват повече хора от позволеното? Знаеш ли, че те измъчват Ейдолон в продължение на няколко часа? А когато приключат, върху него не остава здраво местенце? А сега — приятното. И това продължава от години. За което аз много щателно следя да се изпълнява.
	Ейдолон отвори широко очи.
	— Ти си бил! Значи ти, преобразен като Рейт, си убил всички онези смъртни?
	— Е, Рейт също не е ангел. Дори без моята малка помощ, той също би ти обезпечил наказанието. Но ако трябва да бъда откровен, на мен просто ми харесва да убивам.
	Рейт трепереше. В очите му се беше появило измъчено изражение и Руна почти можеше да пипне физически болката и объркването му.
	— Защо, Ейд? — изхриптя той. — Защо не каза нищо?
	Роуг се разсмя:
	— Ама че си глупак! Всички го криеха от теб, защото ти си слаб и нищожен също като червей. Аз и досега не съм разбрал защо не те оставиха да умреш на пода в онзи склад.
	— Не го слушай, Рейт — прекъсна го Шейд с твърд и настоятелен тон с надеждата, че ще успее да го разсее и да му помогне да се вземе в ръце. — Ейд постъпи така, защото ти и без това беше преживял достатъчно. И поради тази причина не ти казахме нищо.
	— Той не е преживял и половината от онова, което заслужава — прекъсна го Роуг. — Както и вие двамата. — Той щракна с пръсти и от сенките излязоха още двама демони, чиято безшумна поява не беше забелязала и Руна. Демоните подкрепяха и водеха много бледа жена, която се движеше като кукла.
	В следващия момент Руна с ужас осъзна, че жената беше зомби. Боже мили! Та нали самата тя я беше убила миналия път, когато двамата с Шейд успяха да избягат от подземието?!
	— Ти си мръднал — заяви Шейд, без да отмества очи от жената. — Съживил си я?
	— Точно така. И ще използвам кръвта на твоята любима, за да върна към живот моята възлюбена.
	Шейд се озъби и внезапно се превърна в слаботелесен и кокалест демон. Той изненадващо промуши необичайно дългата си ръка между решетките по посока на Роуг и го одра дълбоко с нокът по гърдите. Върху дървената скара под него плисна кръв.
	Роуг се изви от болка и отскочи назад. В очите му блесна вледеняваща ненавист.
	— Ще те измъчвам с удоволствие. Всички вас — и той притисна с ръце раната върху ребрата си, преди да се обърне с лице към Ейдолон. — Аха, а аз още не съм те зарадвал какво съм ти приготвил, освен че ще убия Руна пред очите на Шейд. Реших да одера Рейт жив, и освен кожата му, да си взема назаем от него някой и друг орган. А вие двамата ще ми ги пресадите.
	Руна зяпна. Очите на Ейдолон се разгоряха в червено като коледна гирлянда, а това го накара да изглежда заплашително.
	— И защо реши, че ще се съглася? — Гласът на Ейд звучеше глухо, сякаш се излизаше от самата преизподня.
	— Защото, скъпи братко, ако не ми се подчиниш, ще сторя с Тейла такива неща, които ти изобщо няма как да си представиш.
	Чисто животинският ужас, обхванал Ейд, Руна усети като мощен тласък в гърдите.
	— Тейла не е тук.
	— Да, засега. Но това скоро ще се промени. Твоите страдания ще я примамят насам.
	Шейд разтърси глава.
	— Не го слушай, Ейд. Нали си спомняш, че Рейт не можа да ме усети, когато бях тук миналият път?
	— О, аз свалих блокиращото заклинание, скъпи братко, — усмихна се Роуг. — Тя ще дойде. А аз ще съм готов да я посрещна — и той, без да бърза, се насочи към огъня, където се нагорещяваха железните колове. Роуг кимна към двама демони, които бяха дошли с него, и всеки от тях взе в ръка по един кол. Роуг се усмихна и се обърна към Шейд.
	— Да започваме веселбата, момчета.


>	Глава 20

	Кайнан не успя да открие нито Шейд, нито Руна. Ейдолон и Рейт също бяха изчезнали нанякъде. Той се върна в болницата и тъкмо когато възнамеряваше да започне отново да набира всичките номера поред, телефонът му иззвъня. Върху екрана му се изписа домашният номер на Ейдолон. — Да?
	— Тейла е — изрече тя с треперещ от страх глас. — Нещо се е случило с Ейдолон. Боже, Кайнан, с него се е случило нещо много лошо.
	Той усети как стомахът му се присвива и как кръвта му започва да се блъска в слепоочията, но се опита да се вземе в ръце и да говори спокойно:
	— Почакай, разкажи ми всичко отначало.
	В слушалката се чуха приглушени хлипания.
	— Той ми позвъни от работа преди няколко часа. Спомена само, че с Рейт се е случил поредния срив и че той тръгва към него, за да се срещнат у Шейд. И повече не можах да се свържа с него. _О, боже!_
	Кайнан усети как по гърба му плъзва студена тръпка. Ако братята бяха заедно, а на един от тях се беше случило нещо лошо, то най-вероятно и тримата бяха затънали в неприятности.
	— Тейла, чуй ме! Ти все още го усещаш, нали? И така разбра, че го боли?
	— Да. Трябва да стигна до него.
	— Можеш ли да го откриеш с помощта на връзката ви?
	— Мога… Той спомена нещо за някакво подземие на Роуг. Някъде в Ирландия. Веднага тръгвам натам.
	— Не можеш да отидеш сама. Ще дойда с теб.
	— Ти не можеш да се възползваш от портала.
	Кай въздъхна. Той съвсем беше забравил за това. Смъртните можеха да преминат през Хароугейт само ако в този момент не бяха в съзнание. Тази мисъл го накара да настръхне, защото хората, които идваха на себе си по време на преминаването през порталите, умираха.
	— Има начин това да се заобиколи — каза той. — Ела в болницата.
	— Имам нужда от Джем. Можеш ли да се свържеш с нея?
	— Ще й позвъня.
	— Тя не отговаря. Джем беше много разстроена заради някакъв глупак, който я унизил, и възнамеряваше да отиде във „Вамп“. Можеш ли да я вземеш оттам?
	По дяволите! Демонският клуб на готите. И Кайнан беше наясно кой точно глупак имаше предвид Джем.
	— Тей, не постъпвай глупаво и не се опитвай да го направиш сама. Изчакай ни с Джем в болницата. Разбра ли?
	— Побързай, Кайнан!
	Той изключи телефона и тръгна към „Вамп“. В клуба беше тъмно, шумно и странно. Стори му се, че вечерта беше посветена на death metal. Кай си поправяше път сред тълпата от извиващи се тела, стиснал зъби, и потръпваше от случайните докосвания. Върху болшинство посетители имаше прекалено малко дрехи, а върху останалите — почти нищо. Джем, разбира се, вероятно щеше да бъде в числото на последните. При тази мисъл той стисна юмруци от недоволство, което нямаше право да изпитва.
	Отпред проблесна синьо-черна коса и той се насочи натам. Кай първи забеляза Джем и едва не се задъха от гняв, когато видя как в нея най-безсрамно се отърква някакъв дългунест вампир. Той нямаше как да не признае, че тя изглеждаше потресаващо както винаги — дълги крака, обути във високи боти с токчета, и с татуировка на роза с дълго и извито стъбло върху стройно бедро. Червеният корсет с връзки апетитно повдигаше още повече гърдите й и се съединяваше с широкия кожен нашийник с шипове около гърлото й с верига. Кайнан, обикновено равнодушен към готския стил, изведнъж реши, че той беше много подходящ за Джем. Обзе го внезапно желание да се озове на мястото на неудачника, който танцуваше с нея.
	Но съществуваше възможност именно неудачникът да може да й даде онова, което той не можеше. Да я отведе вкъщи и да прави любов с нея нежно, а не грубо. Да й достави удоволствие, движейки в нея, докато целува и гали копринената й кожа.
	Но лошото беше, че Кайнан изобщо не можеше да си представи младежа с поддържаното лице, черен молив около очите и черно червило върху устните, като добър любовник. И от мислите за евентуалните любовниците на Джем, изобщо не му стана приятно.
	Тя сякаш усети присъствието му и се обърна. В зелените й очи проблясна изненада, която бързо беше заменена от предизвикателство.
	Джем отблъсна вампира и тръгна през тълпата, без да сваля очи от Кайнан, който застина неподвижно, като омагьосан, докато я наблюдаваше как се приближава плътно до него и го докосва с гърди. Тя стисна двата края на ризата му, придърпа го към себе си, и обви с крак бедрото му. Възбуденият му член веднага я притисна в корема и тя отърка горящите си слабини върху крака му.
	„Отмъщава си“ — досети се Кайнан. Той с радост би й позволил да го дразни, а после би й обърнал гръб на тръгване, но сега имаше хора, чийто живот беше в опасност. Въпреки това, той не се отказа от удоволствието да обхване бедрата й с ръце, да я притисне и да се раздвижи леко, демонстрирайки собствената си версия на непристойния танц, който я видя да изпълнява с вампира. И ако можеше да съди по учестеното й дишане, явно му се получаваше много по-добре.
	Очите на жената в ръцете му горяха от страст и желание и той не устоя — нахвърли се върху й с жадна и яростна целувка. Не трябваше да го прави, защото не беше дошъл тук за това, но вече не беше възможно да си поеме дъх. Мислите му се разлетяха на всички страни и той едва не забрави името си. Най-накрая все пак успя да се откъсна от нея.
	— Не те търсих за това — извика той, в опит да надвика грохота на музиката.
	Джем сви ръце в юмруци.
	— Какво говориш? А аз като първокласна идиотка реших, че след като не ти стиска да ме чукаш насаме, ще го направиш в клуб, пълен с народ.
	Какво пък, заслужаваше си го.
	— Тейла има нужда от помощ — и той я хвана за ръката и я повлече към изхода, но тя се дръпна и това го накара да спре.
	— Каква помощ?
	Кай я избута встрани от тълпата, преди да изрече:
	— Ейдолон, Шейд и Рейт са изчезнали. Руна също. А Тейла усеща болката на Ейд.
	— Роуг?
	— Най-вероятно. Ще ги намерим.
	Телефонът му иззвъня. Той го извади от джоба си, като едновременно с това се стараеше да не изостава от Джем, която тичаше към „Мустанг“-а си. Върху екрана беше изписано името на Ерик.
	— Слушам.
	— Намери ли сестра ми?
	— Имам следа, но повече нищо не мога да кажа.
	Ерик изруга.
	— Аз тръгвам за Ню Йорк, но трябва да й съобщя нещо. Ако я откриеш първи, предай й нещо.
	Кайнан мълчаливо го изслуша, без да има ни най-малка представа за какво говори той. Но обеща съвсем точно да й предаде думите му. Ако, разбира се, преживееха тази нощ.


	Шейд чакаше. Чакаше кога ще се върне Роуг, за да продължи веселието си.
	Веселие. Как ли пък не! Да ги пребие и ги надупчи — него и Ейд — с нажежени до червено железни колове… Веселие и половина. Добре, че най-накрая събра подчинените си, заедно с приятелката си — зомби, и си тръгна. Така им се беше появила възможност да си отдъхнат малко на тишина.
	Ейдолон седеше в далечния ъгъл на клетката си и съсредоточено се опитваше да потисне болката си, за да не позволи на Тейла да го открие чрез връзката им. Но Шейд хранеше подозрения, че вече беше прекалено късно за това. Той разсеяно разтри бедрото си там, където раната беше най-дълбока. За щастие, разтопеното желязо като изгаряше, така и запечатваше кръвоносните съдове, и кръв почти нямаше.
	Роуг го заплашваше, че ще позволи на слугите си да изнасилят Руна, но засега това не се беше случило. А и негодникът все още не беше стигнал до Рейт, който страдаше най-много от всички. Докато гледаше как изтезават братята му, той беше изпаднал в безумна ярост. И почти през цялото време, докато мъченията им продължаваха, той не спираше да се блъска в решетките. Цялото му лице се беше превърнало в кървава каша. Вцепенен и неподвижен, той внимателно наблюдаваше стълбите, по които влизаше Роуг. В очите на брат си Шейд прочете смъртната му присъда, но долови и някаква безумна и безполезна идея. Изглежда, Рейт се беше пренесъл в мислите си там, където Шейд не би поел риска да го последва.
	Вече бяха изминали няколко часа, без по-малкият му брат изобщо да помръдне. И без да проговори, колкото и да се опитваха да го принудят двамата с Ейд да го направи. Шейд започна да се пита дали Рейт изобщо щеше да се съвземе някога. И дали ще пожелае да остане сред живите.
	Опита се да си представи какво още им беше приготвил Роуг и потръпна. Смъртта не беше най-страшното. Но да вземе без упойка органите на Рейт, които не му достигаха, и да принуди Ейдолон да му ги присади…
	Шейд започна да разтърсва решетките на клетката, за да привлече вниманието на Руна.
	— Мила, добре ли си?
	От момента, в който мъчителят им си беше тръгнал, тя не сваляше очи от Шейд. Също като Рейт, тя едва не изгуби здравия си разум, докато Роуг се веселеше. Глезенът, за който беше прикована към стената, беше охлузен до кръв.
	— Ще го убия… — гласът й беше станал дрезгав от виковете, но Руна говореше твърдо и уверено. Тя щеше да изтръгне сърцето на Роуг при първа възможност. Шейд вдиша дълбоко и усети как гърдите му се изпълват с гордост. Той я беше обикнал и това чувство беше толкова хубаво и опияняващо, че очите му се насълзиха.
	— Шейд, мамка му — скочи на крака Ейдолон.
	— Не, Шейд! Не! — извика и Руна.
	Той погледна надолу и усети как земята под краката му се разлюлява. Тялото му беше станало почти напълно прозрачно. И, съдейки по гледката, вероятността да изчезне напълно след броени минути беше голяма.


	Кайнан, Джем и Тей стояха пред Хароугейт в отделението за Бърза помощ. Тейла беше изгубила няколко безценни часа в изучаване на местността около порталите в Ирландия, преди да се убеди, че най-накрая е открила онзи, който търсеха. Затова тя се пренесе там, уби демона, който го охраняваше, и се върна за Кайнан и Джем.
	— Поиска ли подкрепление от ирландското подразделение на Егида? — попита Джем Тейла, като демонстративно игнорира Кайнан. Тя не му беше проговорила от момента, в който бяха излезли от клуба.
	— Исках — отвърна сестра й — но се страхувам, че те няма да се задоволят само с убийството на лошите демони.
	Кай само кимна.
	— Съгласен съм. Ако вие двете се преобразите, ще се наложи да давате обяснения. И освен това има кой да ни помогне.
	От тълпата, която ги беше заобиколила, се чуха одобрителни възгласи. Персоналът на болницата също беше настоял да участва в спасяването на пленените. Беше се отзовал почти всеки сътрудник, а това говореше много за предаността им към братята семинуси, защото демоните имаха славата и репутацията на същества, равнодушни към чуждата болка. Тейла събра дългата си рижа коса във висока опашка и се усмихна.
	— Кой би могъл да си помисли, а? — Тя беше облечена в обичайния си боен костюм от червена кожа, въпреки че голяма част от демоните не различаваха добре цветовете. Но Тейла си имаше своите пристрастия — върху червената кожа кръвта не си личеше така, както върху черната.
	— Да, не всички демони са лоши. И това ме учудва. — Кайнан погледна крадешком към Джем, но после бързо се обърна настрани. — Готови ли сме?
	— Готови сме — каза Тейла и протегна ръка към него. Кай сложи в дланта й приготвената предварително спринцовка. Съдържанието в нея щеше да го извади от строя за пет минути — повече от достатъчно, за да минат през портала. Той беше подбрал дозата така, че да не се събуди по време на преминаването, но и да не остане в безсъзнание прекалено дълго. Ако му беше писано да загине — по-добре в битка, отколкото при преминаването през портала.
	— Нали всички помнят плана? — попита Тейла и обходи с поглед насъбралите се демони пред нея. — Когато преминем през портала, аз влизам вътре първа. Онези негодници вероятно ще ме очакват и затова ще им позволя да ме пленят. Вие тръгвате след мен. Щом ме отведат в подземието — нападате. Всичко ли е ясно?
	На Кайман изобщо не му харесваше, че Тейла трябваше да се предаде в ръцете на враговете им, макар и за кратко, но нямаше друг избор. Тълпата зашумя в знак на съгласие. Джем преметна през рамо чантата с оръжието. По цялото тяло на Тейла имаше скрити ножове, но Роуг щеше да бъде подготвен и за това. За Кайнан остана обичайният му армейски боен комплект в раницата, която приятно и успокояващо тегнеше върху раменете му. Освен това беше събрал в една торба почти всичко необходимо за оказване на първа помощ. Той спря Тейла, която се готвеше да му сложи инжекцията.
	— Ако след телепортацията в продължение на четири минути не дойда на себе си, нека Джем ми бие епизол. Той е в чантата.
	Препаратът на основата на адреналин беше измислен от Ейдолон и се прилагаше както на полусмъртни, така и на полудемони, а за Кайнан беше наложително веднага да се възстанови до пълната си бойна готовност.
	— Разбира се.


>	Глава 21

	За нея Шейд беше почти изгубен. Руна не можеше да отмести очи от своя демон. И да сдържи сълзите си. Ейдолон не спираше да му повтаря да не я гледа, защото така изчезва по-бързо, но Шейд не можеше да спре. И продължаваше крадешком да й хвърля погледи, изпълнени с болка. Погледи, които сякаш я разкъсваха на части. Искаше й се да крещи до прегракване. И докато не изпадне в безсъзнателна безчувственост.
	— Времеее е — пропя Роуг и Руна потръпна. Той отведе възлюбената си — зомби — до една от операционните маси, които беше поставил веднага след като спря да измъчва братята си, и й помогна да седне. — Имам подарък за вас.
	Откъм стълбището се дочуха звуци от борба и Руна видя как в подземието довлякоха млада жена. И по начина, по който се промени изражението на Ейдолон, тя веднага се досети коя беше жената. Въпреки размерите си, тя явно беше доста силна, защото тримата демони — а всеки от тях беше два пъти по-едър от нея — едва я удържаха.
	— Радвам се, че най-накрая се присъедини към нас — почти изгука Роуг. — Много време ти отне, за да стигнеш дотук. Бях реших, че не ти пука.
	— Ако от главата й падне дори само косъм, аз няма да ти помогна — зарече се Ейдолон, но Роуг само изсумтя в отговор.
	— О, много бързо ще промениш решението си, когато слугите ми я изчукат — и той посочи към огромното зъбато чудовище в ъгъла, в чиито очи светеше безумна похот. — Той ще бъде първи. — Роуг се приближи към Руна и освободи веригата от стената. — Е, разбира се, не трябва да допускаме и тази женска да се почувства пренебрегната.
	Рамото й беше пронизано от изненадваща болка, която я извади от състоянието й на разсеяност и я накара се обърне. Тя се насили да види какво я беше уболо през мъгла, която внезапно започна да се спуска пред очите й. В рамото й стърчеше забита дълга игла, вероятно от сребро, която очевидно трябваше да й попречи да се трансформира. Металът веднага изсмука всичките й жизнени сили, като я остави безсилна за съпротива. Роуг я повлече към съседната операционна маса, където отново окова китките й, и посегна към стената, от която свали заплашителен на вид нож с извито и назъбено острие. И се усмихна, когато изпробва острия му връх върху пръста си.
	— Е, Руна, сега ще те заболи. Можехме да минем и без това, но пък нямаше да ни е толкова весело — и той облиза острието с такова изражение, което граничеше с нежност, преди да добави: — Виждаш ли, моята скъпа Шериен има нужда от кръв. Твоята кръв. А също и от сърцето ти. Разбира се, докато все още тупти — и Роуг ласкаво погали половинката си по скулата, преди отново да погледне към Руна. В очите му горяха безумие, гняв и омраза. Роуг изглеждаше като живото въплъщение на кошмарните истории за демоните, с които я плашеха като малка.
	— Господарю! — извика от стълбите рогат демон със зелена кожа, притиснал окървавената си и обезобразена ръка към тялото. — Нападнати сме!
	Отвън се носеше звънтене на метал, удари и викове на болка. Внезапен ярък проблясък едва не накара Руна да простене, а после сякаш Адът се разтвори. На мястото на Тейла сега имаше някакво странно същество — цялото покрито с люспи, с огромни зъби и нокти и крила като на прилеп. Веригата, с която беше приковано съществото, изведнъж се скъса, и то се нахвърли върху Роуг. Но слугите му се намесиха бързо и то започна да отстъпва, докато Роуг продължаваше да ръмжи. От дълбоката рана на рамото му се стичаше кръв, но това не му попречи да замахне с назъбения нож и да го забие в тялото на демона. Чу се викът на Тейла, която възвърна човешкия си облик и се свлече на земята — от корема й стърчеше дръжката на ножа, хвърлен от Роуг.
	Ейдолон буквално изрева и ехото с тътнеж се отрази от стените в подземието. Отнякъде сякаш нахлу мъртвешки студ, а викът му все още не затихваше.
	Биещите се преместиха по-близо до Руна, но тя не можеше да отмести очи от Тейла, която се гърчеше на пода.
	— Вижте как изцапахте тук! — извика Роуг към един от подчинените си.
	Друг от неговите наемници, който стоеше встрани, въздъхна ужасено, когато видя демоните, които нахлуха в подземието. Руна мълчаливо наблюдаваше как Кайнан, Джем и още много демони, някои от които бяха в лекарските си униформи, встъпиха в жестока и кървава схватка. Джем беше ударена по главата и рухна на земята като подкосена. Кайнан веднага измъкна пистолет от коженото си яке и с изстрела си проби дупка с размерите на юмрук в гърдите на демона, който я беше ударил.
	Въпреки всичко армията на Роуг явно надделяваше, докато самият той се държеше малко по-встрани, прикрил Шериен с тялото си.
	Времето сякаш спря. Всеки път, когато някой от защитниците им получаваше рана, Руна се чувстваше така, все едно я удряха в корема. Сърцето й туптеше гръмко в ушите и заглушаваше стоновете на ранените и звънтенето на оръжията. В клетките си тримата братя напразно се хвърляха срещу решетките и ги разтърсваха.
	— Руна!
	Тя едва чу гласа на Кайнан, прекалено вглъбена в неудържимо нарастващото си отчаяние. Роуг щеше да победи. Тя щеше да умре от ужасна смърт, а Шейд щеше да страда вечно.
	— Руна! Проклятие… — Кайнан хвърли към един от демоните странно на вид оръжие — с два остри върха, извити като буквата 8 — които буквално разсякоха хълбока му. Съсредоточен и безпощаден, той упорито си пробиваше път през враговете си към Руна, като й викаше нещо.
	Но тя явно нямаше да може да чуе какво искаше да й каже Кай, защото в гърдите му се заби метнат от някого нож. В този момент Роуг се надвеси над нея.
	— Стига сме се бавили — изръмжа той. Очите му яростно проблясваха. — Време е да ти извадя сърцето.
	— Не! — извика Шейд и се хвърли върху решетките, воден от силата на яростта и страха. Металните прътове се огънаха, но издържаха. Клетките явно бяха предвидени да задържат и най-силните същества. Те бяха изградени по такъв начин, че да не можеш да се измъкнеш на свобода дори ако се преобразиш в някой дребен демон.
	Роуг се обърна към него, усмихна му се и кръвта във вените на Шейд буквално се вледени. Кайнан отблъсна някакво чудовище и успя да удари Роуг в лицето. От силния удар главата му рязко се отметна назад и на всички страни плисна кръв. Демонът, когото Кайнан беше отблъснал, скочи върху гърба му, но той само се озъби и бързо го хвърли на пода. Шейд задържа дишането си, умолявайки всички знайни и незнайни богове да им помогнат.
	Роуг нападна Кай, блъсна го встрани и успя да му извие ръката. Кай отново изкрещя нещо към нея, чиито смисъл тя първоначално не долови, но щом думите му достигнаха до съзнанието й, очите й рязко се разшиха от изненада. С отчаяно усилие Кайнан се измъкна, извади ножа си и замахна в опасна близост до ръката й. Шейд се уплаши, да не би неволно да я нарани, но веригата издрънча и се разпадна на две. Сребърната игла, забита в рамото й, беше изсмукала почти всичките й сили, но Руна успя някак да се извърти настрана. Тя обви крака около Роуг и с ръмжене го отхвърли към Шейд. О, боговете явно го бяха чули! И той изобщо не смяташе да изпуска тази възможност. Роуг се блъсна в клетката му и Шейд само това чакаше. Той провря ръка между решетките и да го сграбчи. Почти цялото му тяло беше станало прозрачно и шансовете да надделее над него не бяха в негова полза, но поне можеше да направи опит да му счупи нещо.
	— Семейство! — извика Руна и гласът й надделя над звуците на битката. Шейд с такава сила беше притиснал главата на брат си към металните пръчки, че черепът му изпука.
	— Твоето проклятие! Ерик!
	За какво говореше тя, по дяволите?
	— _Какво?_
	В настъпилата тишина той отчетливо чуваше дрезгавото й, накъсано дишане. Тя с усилие се надигна от масата, върху която я беше оковал Роуг.
	— Той се е досетил, че думата „любим“ има и _друго_ значение. _Член на семейството._
	Те вече бяха обсъждали такъв вариант. Проклятието можеше да бъде предадено на любим човек… Или член на семейството. Близък роднина.
	Дявол да го вземе, нима щеше да се получи? Шейд не си губи времето да разсъждава. Роуг се опитваше да се освободи от захвата му и затова той побърза да произнесе думите, които запомни по-рано от Рейт.
	_-Solumnaya! Orentus! Kraktuse!_
	И… нищо. Мамка му!
	Изведнъж въздухът помежду им затрептя. Тялото на Шейд бавно придоби плътност и цвят, докато това на Роуг изведнъж побеля като мляко. През него Шейд успя да видя Руна, която, олюлявайки се, вървеше към тях. Да! Радостната възбуда предаде на Шейд нови сили и той още по-здраво се вкопчи в брат си, който, изглежда, дори не беше разбрал какво се беше случило току-що.
	Руна успя да изненада Роуг и да вземе връзката с ключове, преди да отскочи встрани, когато той замахна към нея. Един от наемниците на Роуг се хвърли към тях, но Джем го хвана за гърлото и го събори на пода.
	— Освободи Ейдолон — извика Шейд към Руна. Неговата клетка нямаше как да бъде отворена, защото той продължаваше да притиска с две ръце Роуг към нея и не искаше да рискува.
	Озовал се на свобода, Ейдолон свали Роуг на земята с един удар на юмрука си и се хвърли към Тейла. Следващата клетка, която Руна отключи, беше тази на Шейд. Той изскочи на свобода в мига, когато демоните преминаха в настъпление от всички страни. Роуг също се надигна. С едва доловимо движение Шейд притисна Руна към стената и бързо издърпа иглата от рамото й и трепна, когато тя тихо извика.
	— Извинявай — въздъхна той. После опипа леко раната и съжали, че не притежава дара на Ейдолон. Не че разполагаха с време, но той все пак направи опит да й помогне.
	— Няма страшно — опита се да го успокои Руна, преди да извика: — Отзад!
	Шейд бързо се извъртя и с размах удари Роуг в гърлото. Той с удоволствие би го превърнал в купчина кървави парчета, но с това най-добре би се справил брат му — Рейт. Затова той отвори клетката му и отстъпи. Рейт излетя от нея с рев и потъна сред сражаващите се подобно на нож в масло.
	Отстрани в Шейд се вряза нечие огромно тяло. От изненада, той му позволи да го притисне към стената, докато изведнъж осъзна, че се сражава на живот и смърт. Демонът значително го превъзхождаше по сила и бавно го задушаваше, опрял в пода огромните си крила, за да не изгуби равновесие. Паднал ангел! Боже мили, какво правеше паднал ангел на такова място?
	Негодникът просто се усмихваше на жалките опити на Шейд да се измъкне, когато изведнъж пред лицето му се озоваха дълги и окървавени зъби. Руна се беше преобразила и беше откъснала едното му крило. Падналият ангел пусна жертвата си и се втурна да бяга. Руна понечи тръгне след него, но Шейд я хвана за гривата на тила и я спря.
	— Остави го, момиче. Тези почти не могат да бъдат убити. Нека си върви.
	Силен, изпълнен с болка вик заглуши за кратко шума на битката. Викът беше на Роуг, който продължаваше ужасено да гледа към ръцете си. О, да! Проклятието работеше. В този момент лудият му брат насочи поглед към Ейдолон, който беше коленичил до Тейла. Преплетените символи върху ръката му ярко светеха, докато той лекуваше раните й. Изглежда, че Роуг беше решил да препредаде _Злосърдието_ на Ейдолон.
	Шейд посегна към стената, свали бойната брадва, направи две крачки и замахна, готов да я хвърли. Но се беше прицелил в Шериен. Роуг посегна към Ейдолон, но беше спрян от думите на Шейд, който извика:
	— Това ти е за Скалк, кучи сине!
	Бойната брадва разсече въздуха със свистене, преди да отдели главата от тялото на Шериен. При вика му Роуг рязко се обърна, и едва не се спъна в коленичилия Ейдолон.
	— Шер! — извика той и Шейд за пръв път видя в очите на брат си истинска болка. Роуг не спираше да крещи, докато тялото му постепенно изчезваше, а гласът му звучеше все по-тихо и по-тихо.
	— А това — тихо добави Шейд — е за всички нас.
	Всичко приключи. Бандата на Роуг, лишена от главатаря си, беше принудена да се спасява с бягство. Джем, Кайнан и оцелелите от персонала на болницата успяха да заловят някои. Рейт, почти обезумял от глад и жажда за отмъщение, се втурна след бягащите и изчезна по стълбите. Руна се трансформира обратно в човек и Шейд притисна голото й тяло към себе си.
	— Как си? Ейдолон може да те излекува.
	— Това може да почака. Другите имат по-голяма нужда от него.
	Шейд погледна към брат си.
	— Как е тя?
	Тейла се изправи и демонстративно се изтупа от праха. Останалите демони също започнаха да се трансформират и да търсят дрехите си. На Тейла, заедно с една малка част от тях им провървя, защото успяха да ги намерят.
	— Добре съм. Също като нова.
	Ейдолон не искаше да се отделя от нея дори на крачка. Същото изпитваше и Шейд спрямо Руна. Но някои от колегите им бяха в тежко състояние след битката и имаха нужда от помощ. Шейд сложи върху устните на Руна дълга и гореща целувка, в която прозираше обещание. Той й дължеше толкова много, че цял един живот нямаше да му стигне, за да се разплати.
	Затова се концентрира и се захвана за работа. Някои от пострадалите бяха ранени тежко и се наложи да използват комплекта за оказване на първа помощ, който Кайнан предвидливо беше взел със себе си. За щастие, всички, с изключение на Руна, имаха медицински познания и работата потръгна бързо, но за тяхно най-голямо съжаление, се оказа невъзможно да спасят един шифтър лъв — помощник-лекар, който работеше в болницата от почти десет години. Тези, които можеха да вървят, понесоха тежко ранените към най-близкия Хароугейт. Когато пациентите на Шейд и Ейдолон най-накрая свършиха, и двамата едва се държаха на краката си от умора.
	Някой беше претърсил стаите в замъка и беше свалил в подземието странните туники, с които бяха облечени някои от слугите на Роуг, и двамата с Руна успяха някак да прикрият голотата си. Ейдолон използва остатъка от силите си, за да изцели Руна, Джем и Кайнан, и когато той приключи и с това, Шейд насила го накара да седне за малко. Той се опасяваше, че брат му ще загуби съзнание от изтощение. Тейла се възползва от случая, седна в скута му и се сгуши в него.
	— Догоних всяка една от онези твари — достигна до тях гласът на Рейт, преди самият той, олюлявайки се, да се появи на стълбите. Върху него нямаше здраво място — цялото му тяло беше в синини и рани. — И Солис също — по-силно се олюля той и се свлече на колене. — Дяволска кучка!
	— По дяволите!
	Шейд и Ейдолон тръгна към него. Двамата го хванаха за раменете и започнаха да вливат в него целителната си енергия. Дарът на Ейдолон срасна пред очите им най-дълбоките му рани, но процесът вървеше бавно, защото силите му бяха на привършване. Докато ругаеше тихо, Шейд се опита да определи дали Рейт нямаше вътрешни кръвоизливи. За щастие, органите му бяха здрави, но той беше изгубил прекалено много кръв. Брат му продължаваше да седи на колене, свел ниско глава и скрил лице зад дългите сплетени кичури коси. Шейд нямаше как да не се досети, че брат му беше прекалено слаб, за да се изправи.
	— Има нужда от кръв — каза Шейд. — И то веднага.
	В настъпилата тишина се чуваше как въздушното течение леко шумоли по сухата слама, разхвърляна на пода. Джем пристъпи напред.
	— Мога да го нахраня.
	От страна на Рейт похотта изригна подобно на вулкан и Ейдолон само учудено повдигна вежда.
	— Сигурна ли си, че си готова? Защото той ще направи няколко глътки и ще те обладае още преди да разбереш както става.
	Джейн преглътна и кимна.
	— Нищо. И без това вече не съм девствена.
	Думите й прозвучаха странно и явно със скрит подтекст. Но Шейд нямаше представа какво намекваше Джем.
	— Не! — отсече Кайнан. Той се приближи и също коленичи пред Рейт. — По-добре аз. Той вече е пил от мен.
	Шейд и Ейдолон само си размениха бърз и изненадан поглед. И кога, по дяволите, беше успял да го направи Рейт? И защо? На Шейд му беше трудно да си представи, че Кайнан би го позволил, но Джем не изглеждаше изненадана. Може би… Не! Семинусите не харесваха мъже. Те бяха способни да достигнат оргазъм единствено с жена. Макар че сигурно можеха и с мъж, ако жената е третата страна в леглото. Излизаше, че Джем, Кайнан и Рейт… Шейд разтърси силно глава. Дори не искаше да мисли за подобно нещо.
	— Но той все пак ще има нужда от секс, нали? — попита Руна и Шейд кимна.
	— И най-добре още сега. Но ако получи кръв, жена ще намерим по-късно в болницата.
	Всички се отдалечиха. Кайнан запретна ръкав и протегна ръка към Рейт. Ноздрите на демона трепнаха и се разшириха, и преди Шейд да успее да го спре, той посегна към него като изненадващо заби зъби във врата му. Кайнан потръпна, но след малко се отпусна.
	— Готов съм да се обзаложа, че повече никога няма да се съгласи на това — измърмори Шейд.
	След няколко минути Джем коленичи до тях. Рейт изръмжа сърдито, опасявайки се да не бъде лишен от храната си.
	— Достатъчно — ласкаво започна да го убеждава тя, стиснала китката на Кайнан. — Стига, Рейт!
	Но Рейт само го придърпа по-близо. Той засмука жадно с дълги глътки, сякаш се опитваше да изпие колкото се може повече, преди да му отнемат храната. Шейд напипа с пръсти пулса върху врата на Кай от другата страна. Беше бърз. Прекалено бърз и слаб. Той се възползва от дара си само за да се убеди, че кръвозагубата започваше да става опасна.
	— Спри веднага!
	Рейт не го чуваше. Ейдолон го хвана за рамото и се опита да го дръпне.
	— По дяволите, ще го убиеш! — извика той и го хвана с ръце зад врата. — Ще убиеш Кайнан!
	Златистото сияние в очите на Рейт угасна изведнъж, заменено от нормалния им яркосин цвят. Той прибра зъбите си и примигна, докато идваше на себе си. Кайнан се свлече на пода, блед и в безсъзнание.
	— Хипогликемичен шок — каза Шейд и успя да подпъхне ръце под главата му, за да не се удари в пода. — Трябва да го отнесем в болницата — и понечи да го вдигне на ръце, но Рейт стисна брат си за китката и го спря.
	— Сам ще го понеса — тонът му убиваше всякакво желание за спор. Рейт явно се нуждаеше от това.
	— Добре — съгласи се Шейд. — Както искаш.


>	Глава 22

	Кайнан лежеше в болничното легло в безсъзнание. Над главата му имаше пластмасов контейнер с кръв, а иглата на система беше включена към ръката му. Шейд мълчаливо стоеше до леглото в краката му, а Руна — отстрани. Рейт се беше сгърбил на стола от другата страна, отпуснал глава върху ръцете си, подпрени на борда на леглото. Изглеждаше така, сякаш току-що беше изваден от ямата на робите на нитулите.
	— С него всичко ще е наред — каза Шейд и го потупа по рамото. Рейт, също облечен в лекарска униформа, повдигна зачервените си очи. Под тях се виждаха тъмни кръгове.
	— И Джем така каза.
	— А тя не би те излъгала.
	Рейт кимна.
	— Искам да изчакам, докато се събуди.
	— И после какво?
	— После трябва да направя нещо.
	Шейд не започна да му чете поредната лекция, че е време да престане да се храни от наркомани и да се забърква в разправии. Рейт вече беше стъпил на пътя на изцелението, щом разбра, че за лошите му постъпки се разплаща Ейдолон. Или поне Шейд си мислеше така. В крайна сметка поне с убийствата беше приключено. Всичко останало беше спорен въпрос.
	Шейд хвана ръката на Руна и двамата безшумно излязоха в коридора, където ги чакаше Ейдолон. Тей и Джем си говореха нещо настрани, за да дадат възможност на братята да останат насаме.
	— Как е той? — попита Ейдолон.
	— Кайнан или Рейт?
	— И двамата.
	— Кай е добре, а Рейт… — поклати глава Шейд. — Не зная.
	— Доволен съм, че Роуг ще страда вечно.
	— Аз също, братле.
	Ейдолон обходи фоайето с разсеян поглед.
	— Имам добри новини. Първо, Люк не е мъртъв.
	— Какво?
	— Люк. Този, който преобрази Руна.
	Шейд успя да стисне зъби, но ревността все пак го прободе. Руна ласкаво го погали по ръката и това го поуспокои.
	— Можеше и да не си чак толкова точен — подразни се той. Спомни си за _Правото на първия_ и в гърлото му заседна бодлива буца. — Как е оживял?
	— Новият парамедик го е открил. Реанимирал го и го откарал в отделението за интензивна терапия. После е трябвало само да изчакат. Току-що бях при него. Излязъл е от комата и е зъл като дявол. Казва, че някаква безобразна твар се е преобразила в теб и се е опитала да го убие. Освен това каза, че спасението му само е отсрочило неизбежното.
	— Да го бях научил на добри маниери — намръщи се Шейд. — Я чакай… Ти кога разбра, че е жив?
	— След като изтървахме Роуг в парка. А ти се върна в пещерата с Руна. Смятах да ти кажа, но…
	— Роуг ни залови — констатира Шейд. Той вдиша дълбоко и зададе на Руна въпрос, който беше от жизненоважно значение за него: — Усещаш ли Люк?
	— Не усещам абсолютно нищо — усмихна се тя.
	Ейдолон се изкашля. Явно доктор Всезнайко възнамеряваше да им изнесе поредната кратка лекция.
	— Смъртта му, макар и кратковременна, вероятно е разкъсала връзката помежду ви така, както се случи с нас, когато Роуг умря. Имам една теория…
	— А втората добра новина? — прекъсна го Шейд. Все пак не смяташе да оглежда зъбите на подарен кон. Освен това не би го направил за нищо на света: проклетите коне бяха огнедишащи.
	Ейд веднага се разсея.
	— Това, че ми разказа за опитите на военните, позволи да съкратя областта от изследвания.
	— Искаш да кажеш, че можеш да ме излекуваш от ликантропията?
	Ейдолон кимна.
	— Лекарството е почти готово. Успях да отделя белтъците, които са те заразили. Ваксината ще бъде готова след няколко седмици. Най-много — след месец.
	_О, да!_ На Шейд му идваше да закрещи от щастие; да вдигне Руна на ръце и да се завърти с нея, докато и на двамата им се завиеше свят.
	— А Руна?
	Тя го докосна по рамото. Страхът и надеждата й го пронизаха така, сякаш през него премина електричество. Но изражението, изписано върху лицето на Ейдолон, мигновено ги приземи в реалността.
	— Няма да можеш да я излекуваш — досети се Шейд. — Защо?
	— Ухапването на шифтър променя ДНК-то на смъртните — поясни Ейд. — Експериментите, които са направени с нея, са променили и синтеза на белтъците в организма й. И точно тези изменени белтъци й позволяват да се преобразява по желание. Те са попаднали в твоя организъм, но не са променили гените ти. Тези белтъци позволят да бъдат отделени от организма. И ако това се направи, ти ще оздравееш, но Руна просто няма да може повече да се трансформира по желание.
	— И при всяко пълнолуние така или иначе ще се преобразявам — въздъхна Руна.
	— Точно така — съгласи се Ейдолон. — Много съжалявам.
	Тя поклати глава.
	— Няма страшно. Аз почти свикнах. Дори на няколко пъти имах полза от това. А и продължителността на живота ми ще се увеличи почти четири пъти. Струва си!
	Боже, Шейд дори не се беше замислял върху това. Ако тя отново станеше смъртна, той щеше да я загуби много скоро. И нямаше да може да го преживее. Разкъсването на връзката им не би го убило физически, но той не би могъл да съществува с разбито сърце. Руна го стисна за рамото.
	— Ти се лекувай. И без това твоите проблеми са достатъчни.
	Той не я заслужаваше, но — о, боже! — толкова беше щастлив, че тя го беше избрала. Той ненавиждаше Роуг от цялото си сърце, но благодарение на онзи мерзавец имаше половинка. Някога Шейд го мислеше за късмет, но сега не съжаляваше дори за секунда, че двамата с Руна имаха връзка. Макар и едностранна.
	— Аз няма да си отида — каза тя, сякаш прочела мислите му. — Със или без твоя знак, ти си мой. Обичам те, Шейд.
	Той силно я притисна към себе си.
	— Но ти, както и преди, не ме усещаш. Ами, ако си ми нужна или ако ме ранят…
	— Аз винаги ще бъда до теб. Все някак ще се оправим с това.
	— Толкова те обичам.
	Тя въздъхна. Шейд обожаваше този тих звук.
	— Съгласи се на лечението.
	— Дори не съм сигурен, че го искам.
	Ейдолон се отмести настрана, за да не им пречи.
	— Не се отказвай — настояваше Руна. — Това е твоят шанс да се освободиш.
	— Може би нямам нужда от свобода — отвърна той и очерта с пръст контура на лицето й. И забеляза с удоволствие потъмняването на златистите й очи. — Харесва ми онова, което правим двамата с теб по време на пълнолуние. И сутрините, когато се събуждаме заедно, и все още усещаме зова на луната.
	— Това няма изчезне. Ти ще можеш да се преобразяваш по всяко време.
	— Шейд? — повика го Ейдолон и се приближи до тях заедно с Тейла. — Забравяш за децата.
	— Какво за децата? Руна вече не е човек и ще роди чистокръвни семинуси.
	— Да, но те ще бъдат и варги.
	— Руна е била превърната в шифтър, така че това няма да се случи. — Преобразените смъртни раждаха човешки деца, освен когато зачатието се извършваше в животинската им форма. Но при чистокръвните варги се раждаха също варги, независимо от формата, в която се беше случило зачатието.
	— Подозирам, че опитите на военните са повлияли по някакъв начин и на това. И ако те излекуваме от ликантропията, можем да използваме антителата от кръвта ти, за да приготвим ваксина за децата ви. Дори ако те бъдат заченати в периода на разгонване в облика на животно.
	Шейд въздъхна. Той не се радваше особено на възможността да бъде излекуван, но не искаше да предава ликантропията на децата им. Без половинка по време на пълнолуние те щяха да представляват опасност както за себе си, така и за всички жени в околността.
	— Добре, тогава ще се лекувам.
	Руна обхвана лицето му в ръце и го целуна.
	— Обичам те — прошепна тя в устните му. Гласът й звучеше ниско и дрезгаво и Шейд веднага се възбуди. Тя винаги му действаше така. — Ще ти докажа. И знаеш ли как?
	Той леко се отдръпна.
	— Как?
	— Помниш ли, че когато започнахме да се срещаме, ти не ми позволяваше да направя нещо? — И тя стрелна с очи нарастващата издутина в слабините му. Той вдиша конвулсивно и си представи как тя коленичи, разтваря устни и… _по дяволите…_
	— Не можех да го допусна — изхриптя той. — Семето ми е афродизиак. Как щях да ти обяснявам после защо полудяваш от страст?
	Тя палаво му се усмихна и той загуби ума и дума. Сърцето му пропусна удар.
	— До теб нямах нужда от това, но сега ми звучи интересно — и тя облиза устни. Той не издържа, хвана я за ръката и се обърна към Ейд.
	— Аз тръгвам. Позвъни ми, ако ти потрябвам, но е желателно да не е в близките няколко часа.
	Ейд отвори уста, но Тейла му хвърли предупредителен поглед. _Правилно, сестричке!_ Шейд се втурна към Хароугейт, докато по пътя размишляваше къде щеше да бъде най-добре да отидат. Дяволите да го вземат! И пещерата, и двата апартамента се намираха достатъчно далеч от порталите. Руна явно се досети за какво мислеше той, защото го стисна за ръката и го задърпа в другата посока.
	— Как мислиш, дали в болницата няма останала свободна стая за прегледи?
	Той беше обхванат от веселие и страст.
	— Ами, ако я заемем за няколко часа…
	— Дни — хитро се усмихна тя. Шейд усети как сърцето му се изпълва с нежност, а слабините му пламнаха още повече.
	— О, да! Да вървим.
	Ейдолон се загледа след тях. Беше усетил остро възбудата и на двамата. Тялото му също не беше останало равнодушно, така че когато Тейла обви ръце около него и прошепна в ухото му:
	— Как мислиш, дали ще може да се намери още една свободна приемна? — той не се поколеба дори за секунда.
	С периферното си зрение забеляза как Рейт излиза от стаята на Кайнан и се помоли горещо брат му също в най-скоро време да може да намери покоя, който му беше жизнено необходим. Жалко, че в случая с Рейт молитвите бяха безполезни.


	Кайнан беше изтръгнат от тъмните дълбини на съня от досадния писък на болничната апаратура. До леглото му имаше някого.
	— Рейт? — едва успя да произнесе той и примигна, за да се опита да се избави от усещането за насипан пясък под клепачите си. Струваше му се, че е проспал седмица. А може и да е било точно така. Защо беше в болницата? И от какво беше болен?
	Рейт се наведе напред.
	— Здравей, приятелю.
	Приятелю ли? Кай отново примигна и се огледа. Определено не беше във военната болница, а в ЦПБ.
	— Как… Какво се е случило? — Едва беше задал въпроса си, когато си спомни за битката. В замъка в Ирландия. Но раните му бяха не бяха толкова тежки, а и Ейд веднага ги беше изцелил. — Как се озовах тук?
	Рейт разтри тила с пръсти си и сведе очи.
	— Ами… хм… Заради мен.
	Ситуацията ставаше все по-странна и по-странна. Неудобството не беше характерно за Рейт. Кайнан знаеше, че семинусът никога и за нищо не съжаляваше. Но сега явно имаше нещо, което го караше да се чувства зле.
	— Защо заради теб? Какво направи?
	— Ами нищо особено — само дето не те пресуших напълно.
	Леко намръщен, Кайнан се порови в паметта си. След битката повечето от тях се бяха заели с пострадалите. Рейт се беше втурнал след онези, които бяха успели да избягат. И се върна целият в рани… И имаше нужда от кръв. Джем поиска да помогне, но Кай не разреши. Освен това Рейт вече беше пил веднъж от него.
	Първия път Кайнан го направи, беше, за да се приближи до Лори. Той се опитваше да разбере какво си беше мислила тя в нощта, когато я завари в обятията на Рейт. А вторият — защото не искаше Джем да се приближава до Рейт. Дори за да помогне. И макар все още да му беше ядосан за случилото се в кабинета на Ейдолон, едновременно с това му беше и благодарен. Защото именно Рейт му беше помогнал да превъзмогне чувствата си към Лори. Макар и не изцяло. Но раната, нанесена му от покойната му жена, беше започнала да се затваря.
	— И какво?
	— Какво означава „и какво“? — възкликна Рейт.
	— Защо лицето ти е такова?
	— Едва не те изпратих на оня свят, глупав смъртен! — Ето това беше Рейт, когото всички познаваха и обичаха.
	— Много се радвам да видя, че чувството ти за вина никак не е подобрило обноските ти.
	— Много се радвам да видя, че дори на косъм от смъртта, изобщо не си поумнял! — парира го Рейт.
	— И ако сме приключили с обмяната на любезности — усмихна се Кайнан — може ли да ми разкажеш какво съм пропуснал, докато съм бил в безсъзнание?
	Неудобството на Рейт се изпари като по чудо. Той изправи рамене, без по нищо да му личи, че само преди миг се беше притеснил за някого; и това притеснение не е останало незабелязано.
	— Джем си поигра с теб на доктор — каза той в обичайния си самодоволен маниер.
	— Тя е доктор — с въздишка отговори Кайнан.
	— Да, това беше и нейното оправдание — изсумтя Рейт.
	— Достатъчно!
	— Идиот! — се втренчи в него Рейт. — Изчукай я най-накрая.
	— Ти не разбираш.
	— Какво?
	— Ти си инкуб.
	— Вие смъртните сте толкова загрижени за моралната страна — театрално обърна очи Рейт към тавана — А това е само секс. Тялото ти е предназначено за удоволствие. Така че защо не?
	— Проблемът не е в морала — изрече Кайнан леко объркан. И той вече се питаше какъв точно беше проблемът.
	— Тогава в какво? Само не продължавай да ми мрънкаш, че не й харесваш.
	— Погледни я!
	— Ами гледам я — многозначително повдигна вежди Рейт.
	— Е, какво друго да очаквам? На теб ти е достатъчно жената само да диша.
	— Както обича да повтаря Ейд, да диша, изобщо не е задължително.
	Кайнан с въздишка се отпусна назад върху възглавницата и се втренчи в прикрепената към тавана дебела верига. Някъде в сградата нещо звучно проскърца.
	— Не зная. След смъртта на Лори не приличам на себе си.
	— Мислех, че вече си наясно с това.
	Споменаването на факта, че Рейт се беше ровил в главата му, малко го подразни, но той беше прав.
	— Не е това. Просто не съм сигурен, че ще мога да се доверя на някого другиго така, както на нея.
	— А кой ти е казал, че задължително трябва да изградиш някакви отношения с Джем? Ето в това се състои проблемът на смъртните. Ти какво? Никога ли не си имал безразборни връзки, когато си бил млад?
	— Срещнах Лори много рано.
	— И никога не си й изневерявал?
	— Не — изсумтя Кайнан — Направо съм си идиот, а?
	— Струва ми се, че е време да престанеш да се криеш зад лекарската униформа и най-накрая да започнеш да се веселиш.
	Инкубът го дразнеше! Демонът, когото Кай смяташе за завършен егоист, незабелязващ нищо около себе си, изведнъж се оказа много наблюдателен.
	Рейд се изправи.
	— Слушай, наясно съм, че цялата тази история с жена ти те раздруса здраво, но ти самият придаваш на случилото се прекалено голямо значение. Свали тази тежест от раменете си и започни да живееш.
	— Нима това не е лицемерие?
	— И то какво — съгласи се Рейт и силно го тупна по рамото. — И лично аз възнамерявам да последвам собствения си съвет. Пак ще се видим, смъртен.
	Демонът излезе от стаята, а стъпките му продължиха да отекват тежко и зловещо по болничния под. А Кайнан можеше да се обзаложи, че каквото и да беше намислил Рейт, последствията за болницата щяха бъдат като след земетресение с голям магнитуд.
	Наясно, че не може да попречи на Рейт, Кайнан свали крака на пода и издърпа иглата от вената си. Самият той не си вярваше, че ще се вслуша в съветите на Рейт, но демонът беше прав. Прекалено отдавна се опитваше да забрави всичко. Като се затрупва с работа и се налива с алкохол. Затова не беше забелязал как се беше изгубил. Време беше да погледне страха си в лицето.
	Когато на вратата на дома й се почука, Джем тъкмо си наливаше кафе.
	— Влез!
	Дочуха се тежки стъпки и тя се обърна. В отвора на вратата стоеше Кайнан и това я накара конвулсивно да си поеме дъх.
	— Ето какво предлагам — каза той, без дори да я поздрави. — През целия си живот съм се стремил да правя добро и да се боря със злото. Исках да спася света. Но изведнъж се изясни, че злото не е чак такова зло, а онези, които смятах за добри, се оказаха лоши. Това за известно време ме обърка, Джем, но аз отново искам да стана предишният. Преди убивах демони, а сега ги спасявам… И дори с един от тях искам да правя секс. — Очите му потъмняха и тя се задъха. — Но първо трябва да вкарам мислите си в ред. И да разбера къде е мястото ми в този побъркан свят.
	Чашката в ръката й затрепери и тя я постави на масата, за да не разлее кафето.
	— Накъде биеш?
	— Връщам се в Егида.
	Сърцето й се заблъска отчаяно.
	— Ти… си тръгваш от болницата?
	Той с няколко крачки преодоля разстоянието, което ги разделяше, и спря на сантиметри до нея. Тя усети горещината на тялото му, в комбинация с наситения му мъжки аромат, и веднага беше обхваната от чувствен глад.
	— Не, разбира се. Изслушай ме. Почти съм сигурен, че военните ме следят. И не искам да поставям болницата под удар. Ще работя в Егида, но не възнамерявам никъде да ходя. Тук имам приятели. Ейдолон, Рейт, Шейд, Тейла — и той притисна длан към лицето й. — И ти.
	Сърцето й болезнено се блъскаше в гърдите.
	— Приятели. Ти за това ли дойде? Да ми кажеш, че сме приятели?
	— Не искам да бъда твой приятел. — Внимателният поглед на сините му очи беше търпелив. — Искам да бъда твой любовник.
	_Да, да, о, да!_ Тя едва не започна да крещи от радост. Сигурно сънуваше.
	Кайнан погали с палец долната й устна.
	— Просто си помислих. Ето, Тейла е в редиците на Егида, макар да е наполовина демон. А и съпругът й е демон. Значи, и аз мога да се срещам с демон.
	— Ти… ти сериозно ли говориш?
	Ъгълчето на устните му се приповдигна в усмивка и той бавно кимна.
	— Да.
	Погледът му натежа от желание и тя си помисли, че нейните очи вероятно изглеждаха по същия начин. Той я погали по ръката и тя настръхна. Обхвана раменете й с ръце и бавно, толкова бавно, че тя едва не заскърца със зъби от досада, сведе лице към нейното.
	На вратата се почука.
	— Не обръщай внимание — прошепна той в устните й.
	— Дори не смятам.
	Но вратата беше избита с грохот от пантите. Кайнан се обърна, избута Джем зад гърба си, и в същия миг срещу гърдите му прищракаха затворите на автомати.
	Проклятие! Кайнан се беше досетил, че военните ще започнат да го следят, но не очакваше да се задействат толкова скоро. Мислеше си, че тихомълком правеха проверки на познатите му. Ако узнаеха, че Джем е наполовина демон… Той протегна ръка назад, за да провери дали беше скрита надеждно зад гърба му, преди да улови погледа на бившия командос от „Делта“, който явно ръководеше операцията. Той имаше късо подстригана тъмна коса и сурово лице.
	— Кажи им да свалят оръжието си, Ерик.
	Той само кимна и всички веднага се подчиниха.
	— Трябва да поговорим.
	— Говори!
	— Повярвай, че ще бъде по-добре да го направим насаме — подхвърли Ерик и се насочи към гостната. Кайнан беше принуден да го последва.
	— Стой тук — обърна се той към Джем. — Аз ще се разбера. Не се страхувай.
	— Не се страхувам — усмихна му се тя, но бързо се намръщи, щом се загледа в гърба на Ерик. — А за вратата ще се наложи да ми платят.
	— Ще проследя да го направят — и той стисна ръката й, преди да влезе в гостната след Ерик, без да я изпуска от очи. Той улови погледа на един от мъжете от отряда на Ерик към Джем и едва се сдържа да не го удари.
	— Какво става? — припряно попита той.
	— Извинявай, че ми се наложи да действам по този начин. Но ти отказа да сътрудничиш.
	— Защото нямам никакво желание да търпя мъчения.
	— Никой не възнамерява да те подлага на мъчения. Изобщо не става въпрос за това. Началството е малко хм… обезпокоено, че лекуваш демони в болница за демони. Но не за това изпратиха Руна да те търси.
	— Започвам да губя търпение. Давай по същество.
	Ерик хвърли бърз поглед по посока на кухнята.
	— Върни се в отряда — тихо произнесе той.
	— Вече казах не, приятел.
	— Нямаш избор.
	— Няма да се предам просто така — отвърна Кайнан и стисна ръце в юмруци.
	Ерик дори не трепна.
	— Наясно си, че всеки човек от личния състав, нападнат от демон, трябва да премине през специално изследване в Подразделението, нали?
	Кайнан отлично го знаеше. Беше му се наложило да изтърпи цяла серия от анализи, преди да го пуснат в Егида.
	— И какво?
	— Сега имаме на разположение много по-нови технологии и отново започнахме да тестваме старите биологически образци. — Ерик за секунда сведе очи към пода, преди отново да го погледне в лицето. — В твоите открихме нещо. Необичаен ген.
	Сърцето му сякаш скочи в петите.
	— Извинявай, само не ми казвай, че генът е демонски. Не. Го. Произнасяй.
	— Там е работата, Кай. Смятаме, че е нещо друго.
	— Друго? Ген на шифтър?
	— Това изобщо не е земен ген — поклати глава Ерик. — Не мога да ти кажа нищо повече. Аз съм само обикновен войник.
	— Мамка му! Говори!
	— Открихме у теб ДНК на паднал ангел, Кайнан. Учените предполагат, че те са били сред предците ти.
	— Падналите ангели също са демони — произнесе Кайнан с труд и усети как му се завива свят.
	— Не всички. Изглежда, че твоя много пра-пра-предшественик ангел не е успял да попадне в Шеул. Пак е паднал, но не е демон.
	Кайнан познаваше такъв паднал ангел — Ривър — един от сътрудниците в болницата. Ривър също се намираше в това странно промеждутъчно състояние по неизвестна за Кайнан причина. Но те никога не бяха говорили за това. Ривър на никого не беше разказвал за себе си.
	Всичко това му се струваше невероятно. Сигурно имаше някаква грешка. Няма начин да е истина. Искаше му се да крещи и да руши всичко наоколо. Наложи си да запази спокойствие. Ако учените не грешаха, той трябваше да разбере какво би могло да означава това за него.
	— Какво конкретно иска от мен Подразделението? — попита той с неочаквано дрезгав глас — Карай направо!
	— Иска да направи допълнителни изследвания.
	— Отново да ме измъчват, така ли?
	Ерик не посмя да отрече.
	— Никога не сме срещали нещо подобно.
	Но и Кайнан не беше вчерашен. Подразделението не изпращаше след някого въоръжен отряд, ако трябваше само да поговорят за нови анализи.
	— Какво още?
	На челото на Ерик запулсира вена. Кайнан се досети, че следващите му думи трябваше да бъдат изречени само в краен случай.
	— Господи! _Само не ми казвай_, че съществува някакво глупаво пророчество! В тях няма никакъв смисъл. И ако все пак се сбъднат, всичко се случва не съвсем така, както…
	— Всичко е много по-сериозно — отвърна мрачно Ерик, без да сваля твърдия си поглед от очите му. — Представи си, че съществува замък с размерите на Вселена. А ти си ключът към него.
	— Какъв ключ?
	— Който ще ни помогне да предотвратим края на света. Армагедон.
	Кайнан трепна. Той стоеше мълчаливо, зашеметен от думите на Ерик. Без да смее да помръдне. Дори за да отвори уста и да вдиша.
	— Една секунда — най-накрая с огромни усилия успя да произнесе той. Краката му не бяха стабилни и той се олюляваше, на път за _кухнята._
	На прага й стоеше Джем с очи, пълни със сълзи.
	— Ти заминаваш — досети се тя.
	— Да. — Нищо не можеше да смекчи този удар. Разбира се, самият той също не очакваше толкова да го заболи. Животът му едва започваше да влиза в релси. И той едва-едва се беше съвзел след преживяното. Сега щеше да му се наложи да започне всичко отначало. Той не възнамеряваше да вярва в думите на Ерик, но и не можеше да ги подмине просто с едно махване на ръката. — Прости ми, Джем.
	И той се опита да й предаде с целувка всичките противоречиви емоции, които се бореха в него. След което се обърна и си тръгна.


>	Глава 23

	Беше изминал почти месец от последното пълнолуние — първата трансформация във варг за Шейд и дванайсетата за Руна. До края на лунната фаза оставаше само една нощ и Шейд щеше да се ваксинира срещу ликантропията. Тази нощ щеше да бъде нейната тринайсета трансформация и въпреки че много хора смятаха този номер за лоша поличба, Руна винаги го беше харесвала.
	Тринайсет беше нейното щастливо число и тя просто недоумяваше защо в последно време се измъчваше от неясна тревога.
	Дори държанието на Шейд беше странно през последните няколко дни. Той беше прекалено внимателен и не се отдалечаваше от нея дори на крачка. И ако не го бяха извикали в болницата за някакъв спешен случай, изобщо нямаше да я изпусне от поглед. Шейд не настоя да отиде при него и Руна трябваше да се приготви, защото до пълнолунието оставаха броени часове.
	Тя се усмихна, щом се приближи до дома им; тяхното гнездо или по-скоро бърлога. Шейд беше продал апартамента си и сега двамата прекарваха по-голяма част от времето си в нейната къща. Понякога, когато Руна беше в игриво настроение, двамата се уединяваха в пещерата за няколко дни.
	Шейд искаше да я изостави, но Руна го беше убедила да не го прави. След някои промени в интериора, което означаваше да се избави от повечето негови играчки (но не от всички), мястото стана много уютно. Тя успя да го изненада приятно с информацията, която събра за всичките му близки роднини по майчина линия, и запълни пещерата с техни картини и ръчно плетени килими. Когато Шейд видя какво беше направила тя, буйният приток на чувства му попречи да произнесе дори дума. Той само я привлече в прегръдките си и я задържа толкова дълго и толкова здраво, сякаш не възнамеряваше изобщо да я пуска.
	А това я устройваше.
	Телефонът й започна да звъни тъкмо когато Руна изкачваше старите дървени стъпала. И не спря, докато не пусна пакетите с храна на верандата и не го извади от джоба на якето си. А съдейки по мелодията, вече знаеше, че я търси брат й.
	— Здравей, Ерик. Прибра ли се?
	Той днес се беше върнал в базата си след гостуването си у тях.
	— Да. Слязох от самолета преди петнайсет минути — шумът на лентата за багаж го накара да повиши глас. — Поне да ме беше ухапала, че да мога да използвам порталите. Много по-бързо щеше да е от самолет.
	Руна се разсмя. Тя вече се беше научила да ги използва, макар че предпочиташе, когато пътува да усеща в ръцете си волана. Затова винаги ходеше на работа с автомобил.
	На работа в Централната подземна болница.
	След като се срещна с Шейд, Ерик се съгласи да не разкрива тайната й. В случай че тя би могла да предпочете да продължи да работи към Подразделение Хикс. Но идеята сякаш не й допадна много. Не искаше да подлага на риск кариерата на Ерик, ако истината излезеше наяве. Освен това си беше намерила нещо, което й беше допаднало много повече.
	Руна се беше обърнала към Ейдолон с предложение да поеме управлението на болничния стол. Нелеката задача да се угоди на вкуса на дузината видове различни демони я вдъхнови, и ако Руна беше подхождала консервативно към управлението на кафенето си, то тук усети свободата да рискува и да експериментира. Да, тя щеше да престане да пътува по целия свят в преследване на демони и шифтъри, но затова пък Шейд щеше да я отведе навсякъде, където пожелаеше тя.
	— Ерик, да стоиш под ключ три нощи в месеца, не е за теб. Няма да издържиш.
	— Може би — чу тя усмивката в гласа си. — Радвам се да видя, че си щастлива, сестричке.
	— Много съм щастлива — потвърди тя. — Зная, че все още имаш съмнения относно Шейд, но няма нужда да се притесняваш.
	— Не се притеснявам. Съвсем ясно виждам, че той също те обича. Макар че е демон. Освен това Шейд ми спаси живота.
	— И моя — тихо промълви Руна.
	— Затова съм готов да му се доверя.
	— А Кайнан? Армията готова ли е да му повярва?
	Тя все още не беше наясно заради какво беше цялата бъркотия около него, но той беше отведен в централата на Подразделение Хикс, където го бяха подложили на щателни изследвания. Брат й премълчаваше нещо, Кай — също. Но той все пак го беше помолил да предаде нещо на Джем: _„Кажи й да не ме чака“._
	— Нали знаеш, че не мога да говоря за Кайнан — замълча Ерик. — А, ето го и багажа ми. Трябва да тръгвам. Обичам те.
	— И аз те обичам.
	Руна затвори и без видима причина погледна към улицата. На ъгъла стоеше мъж, вперил поглед в нея. По кожата й пробяга тръпка, когато мъжът отмести очи и ги спря върху друг мъж, който бавно се приближаваше от другата страна по тротоара. Вторият мъж беше блондин, за разлика от първия, който беше с черна коса и смугла кожа, но и у двамата имаше нещо, което ги свързваше.
	Нещо познато.
	Пулсът й се ускори.
	Мъжете злобно изръмжаха един на друг, докато преценяваха разстоянието помежду си, а после и до нея. Очите им проблеснаха от възбуда заради предстоящата промяна и Руна тревожно трепна. И двамата непознати бяха варги.
	Тялото й беше обгърнато от горещата вълна на възбудата. О, боже! Ето защо тя не беше на себе си напоследък — беше навлязла в първия си годишен цикъл на разгонване.
	Трябваше да се обади на Шейд, и то веднага, докато инстинктът не беше надделял над разума й; докато не я беше накарал да извърши някакви глупост — като например да вземе със себе си в клетката един от тези двамата и да се чифтоса с него. По време на разгонването самките очакваха мъжките да се бият за тях и едва след това се чифтосваха с победителя. И ако тя забременееше, двойката щеше да остане постоянна.
	При варгите връзката между тях беше подобна на тази при семинусите — завинаги.
	Мъжете се срещнаха, размахаха се юмруци — и те също като нея бяха жертва на инстинкта си. Макар че схватката им започна в човешка форма, завършването й щеше да стане в животинската. Което в средата на тихия жилищен квартал можеше да се превърне в истински кошмар.
	— Хайде, идвай! — измърмори на себе си тя, защото първичната й животинска същност я караше да гледа и да чака победителя, докато все още неизчезналата й човешка същност разбираше, че трябва да се махне оттук.
	_„Шейд, побързай…“_
	Той трябваше вече да е усетил внезапната й възбуда и сигурно беше тръгнал насам. Какъвто и спешен случай да го беше отвел в болницата, инстинктът му щеше да го върне обратно у дома.
	Смрачаваше се бързо и тялото й подсказваше, че луната ще се покаже след няколко минути.
	Руна бързо влезе в къщата и се втурна към мазето. Недовършената стая беше просторна и звукоизолираните й стени позволяваха вътре да се вдига толкова шум, колкото можеха да вдигнат двойка шифтъри.
	Руна влезе в клетка, която се намираше в средата на стаята, и която двамата с Шейд бяха направили по-удобна за тях. Затръшна вратата зад себе си и набра комбинацията от цифри на заключващото устройство.
	Звукът от счупено стъкло накара пулса й да се ускори. Мъжете вече бяха при нея в мазето и продължаваха да си нанасят удари. _„По-бързо, Шейд!“_ Руна извади телефона от джоба си и набра номера му.
	— Почти съм при теб, скъпа — каза забързано той, но в гласа му се усещаше лека паника.
	И Шейд затвори, преди тя да успее да каже нещо.
	Руна започна да ругае, докато набираше Тейла. За последните няколко седмици тя се беше сближила с половинката на Ейдолон и в момента имаше голяма нужда от нея. Тя искрено се надяваше Тейла да успее да попречи на двата варга в мазето им окончателно да озвереят и да тръгнат да убиват из квартала.
	— Руна, какво има?
	— Нямам време за обяснения. Имам проблем. В мазето ни има варги. Ако излязат навън…
	— По дяволите! Ще събера екип и ще ги успокоим.
	— Само не ги убивайте.
	— Няма. Ще бъдем внимателни.
	Интересно, помисли си Руна. Не беше ли странно, че за година съвместен живот с демон, Тейла вече не убиваше шифтърите, а само ги усмиряваше? Разбира се, Руна също отчаяно желаеше да убие Люк заради онова, което й беше причини, но сега се радваше, че не го беше направила. Е, той не беше най-дружелюбният шифтър на планетата, но макар и малко грубовато, все пак се извини, че я беше нападнал.
	Извиненията му бяха излишни. Сега тя беше по-силна. А увеличената продължителност на живота й щеше да позволи да живее с Шейд много по-дълго. Дори и да открият лекарство, тя щеше да се откаже от него.
	Руна се опита да изпепели с поглед мъжете, които рушаха мазето й. На тях тя с най-голямо удоволствие би им инжектирала от него.
	Ревът на Шейд разтърси цялата къща. Миризмата му изпълни помещението, щом той се втурна надолу по стълбите и се присъедини към битката. Все още беше с медицинската си униформа и военните боти, които причиниха на съперниците му сериозни щети.
	— Остани в клетката! — извика й той, когато Руна посегна към ключалката.
	— Но ти можеш просто да влезеш вътре.
	— Трябва да ги победя.
	Сърцето й се изпълни с гордост. След година живот като варг, тя инстинктивно разбра решителността му. Като човек тя смяташе схватките за варварски, но като самка изпитваше вълнуваща наслада да спечели самец за награда след стара като света битка за притежание.
	А ентусиазмът, с който се биеше Шейд, говореше, че и той самият искаше същото; _искаше_ да се бие за нея. Изпитваше необходимост да го направи. Той беше свързан с нея като демон семинус, но трябваше да го направи и като шифтър.
	По кожата й пробягваха тръпки на възбуда, следвани от тръпки на страх. Ами ако той загубеше…
	Кракът на Шейд удари чернокосия в гърдите и той с грохот се вряза в металния рафт на стената. И едва когато мъжът се свлече на пода в безсъзнание, Руна облекчено въздъхна. Единият беше отстранен. Оставаше още един.
	Тестостеронът и яростта превърнаха въздуха в плътна и гъста маса, когато русият мъж се хвърли към Шейд и двамата се блъснаха в парапета на стълбите. Русокосият го награди с ъперкът с такава сила, че главата на Шейд се отметна назад, а очите му едва не изскочиха от орбитите си.
	— Шейд!
	Руна разтърси решетките, докато трескаво се мъчеше да напипа ключалката и да отвори. През това време блондинът се възползва от зашеметеното състояние на Шейд и извади от джоба на дънките си армейски нож.
	Мъжът замахна, но въпреки че Шейд успя в последната секунда да се изплъзне встрани, острието на ножа все пак успя да го закачи по рамото. То разряза ризата и остави върху кожата му кървава бразда.
	— Кучи син! — изръмжа Шейд. Той се обърна и нанесе серия поредни удари с юмруци и крака в гърдите и лицето на противника си.
	Ножът се изхлузи от ръката на блондина, но така или иначе след десет секунди той щеше да стане напълно безполезен.
	Болезненото разтягане на кожата на Руна я изненада. Трансформацията беше съвсем близо.
	— По-бързо, Шейд!
	С треперещите си ръце, които вече бяха започнали да се трансформират, Руна успя да свали дрехите си. Шейд сграбчи русокосия за ръката, която също беше започнала да се покрива с козина, запрати го на земята и започна да му нанася ритници. Но блондинът успя да го стисне за глезена и да го повали на пода. И двамата съперници бяха повече в животинската си форма, отколкото в човешката, а тракащите челюсти и мяркащите се нокти внесоха в схватката нов елемент на опасност и възбуда.
	Съзнанието на Руна започна да се замъглява. Мислите й потъваха в нарастващата похот, а тялото й се опиваше от миризмата на битка и кръв. Костите й започнаха да пукат, ставите й — да се разтягат, и през шума на кръвта в ушите си тя почти не чуваше ръмженето и стоновете на мъжете. Болезнената трансформация беше най-лошото нещо в съществуванието на шифтъра.
	Въпреки болката Шейд успя да запази решителността си и да победи в схватката. Той стисна варта за челото и блъсна главата му в твърдия под. Ехото от резкия звук отекна в мазето и още преди то да успее да заглъхне, Шейд вече беше успял да се промуши през вратата на клетката. Той я затвори, без да я заключва, но на Руна вече й беше все едно. Трансформацията я беше завладяла напълно.
	Също като лова.
	Пред нея на два крака, покрити с черна козина, стоеше огромен красив звяр. И този звяр беше също толкова възбуден като нея. Шейд се насочи към Руна, но тя отскочи встрани. Колкото и много да го искаше, той беше длъжен да премине през още едно изпитание: трябваше да победи и нея. Грубото му еротично ръмжене проникна в тялото й като предварителна ласка, която трябваше да я затопли и да я подготви. Сега тя не беше нищо повече от една плътна маса бушуващи хормони, вследствие на което женската й същност конвулсивно се сви. И въпреки всичко, когато той посегна към нея, тя го одра с нокти.
	Шейд мигновено й се нахвърли. Руна ръмжеше и се опитваше да го ухапе, но той я сграбчи с челюстите си за тила и я притисна надолу. С прекомерно усилие тя все пак успя да се извърти настрани и да го отхвърли от себе си той се блъсна в решетките.
	Но победа й беше кратка. И когато двамата се затъркаляха в огромно кълбо от козина и косми, Шейд отново успя да я затисне под себе си, като я запълни докрай с едно-единствено гладко и мощно движение.
	Екстазът я зашемети и съзнанието й изключи за няколко минути. Каквато и да беше връзката помежду им, той беше нейната единствена и истинска половинка.
	Триумфалният вой на Шейд се сля с нейния в лунната нощ.


	Той се събуди гол, уморен и изцеден като лимон, притиснал гърди към гърба на Руна. Протегна и тя се размърда в прегръдките му. Намръщен от пронизващата болка в мускулите и ставите, той я погали по ръката. Очите му все още бяха затворени, но само защото възнамеряваше да проспи цяла седмица.
	Последните три дни и нощи бяха най-изтощителните в живота му. Не, той определено не се оплакваше. През нощта, във формата си на зверове, те непрекъснато се чифтосваха, а през деня — в човешките си тела — непрекъснато правеха любов. Спираха само за да се нахранят. Някой — вероятно Тейла или Ейдолон — им беше оставил сурово месо още първата нощ. Шейд нямаше спомен дали някой беше идвал, за да прибере мъжете, които беше победил в схватката. Нямаше спомен и как бяха заключили клетката им, за да не могат двамата с Руна да излязат навън. И донякъде това го радваше. Защото брат му и Тейла сигурно бяха видели достатъчно от брачната игра на шифтърите. Което Ейд нямаше да забравя да му припомня.
	Под дланта му копринената кожа на Руна беше гореща като пламък. Толкова гореща, че направо му изгаряше ръката. Той успя да разлепи леко клепачи. Всичко изглеждаше странно размито, а косата на Руна го боцкаше по лицето. Той простена и някак успя да се надигне на лакът.
	— Мм… — прозя се Руна. — Какво правиш?
	— Аз… — и той замря. Гърлото му се стегна и въздухът заседна като буца в него. Лявата й ръка… _Дявол да го вземе!_
	Руна тревожно го погледна през рамо.
	— Какво става?
	Шейд още не можеше да откъсне очи от ръката й.
	— Имаш символи. Ти си белязана с моите знаци.
	— Сериозно? — тя се размърда и седна, а ослепителната й усмивка го прониза в сърцето. — Еха! Истински са, нали? — и Руна покри ръката му със своята. Тя сплете пръсти с неговите и проследи символите по ръката си с пръст. — Ние сме двойка.
	— Да. — От силните емоции в очите му нещо започна да му щипе, а в гърлото му сякаш насипаха парчета счупено стъкло. — Сега си моя.
	Очите й срещнаха неговите.
	— Винаги съм била твоя. Ти просто не го забелязваше.
	— Съжалявам…
	Руна притисна пръсти към устните му.
	— Ти не го видя, защото животът ти беше поставен на карта.
	Шейд целуна пръстите й с цялата си любов и нежност и задържа устни върху меката й кожа.
	Руна проследи родовите му знаци от рамото до гърлото.
	— Сляпото око.
	— Винаги съм се чудел защо моят символ е точно този. Символът на Ейд са везните, но понеже той произхожда от рода на Юдициуси, просто го сметнах за логично. Рейт има пясъчен часовник и ние винаги сме се шегували с това: Това, братко, е така, защото ти си нетърпелив и винаги закъсняваш. Но моят… никога не бих се досетил, че…
	— То вече е отворено.
	— Какво искаш да кажеш?
	— Само това, че е отворено. Окото вече не е сляпо. Нещото отново се появи в очите на Шейд и го ощипа.
	— Везните на Ейд не бяха уравновесени, докато той не се обвърза с Тейла — опита се да обясни той и преглътна, в опит да не поддаде на глупавата слабост да заплаче. — И той не откри веднага промяната.
	— Значи, той вече е уравновесен, а ти не си сляп.
	— Никога повече.
	Руна се изтегна по гръб, сложи крак върху неговия и го придърпа към се си. След последните три дни и нощи Шейд не мислеше, че ще може отново да се възбуди — или поне не веднага — но голото и топло тяло, притиснато към негово, предизвика усещания, които нямаше как да пренебрегне.
	Звънът на телефона прекъсна игривите му мисли.
	— Няма да отговоря — измърмори той.
	— Трябва. Брат ти е.
	Шейд се намести върху Руна и позволи на гласовата поща да се включи. Ейдолон щеше да почака.
	Но съобщението му се оказа важно. Двамата набързо си взеха заедно душ и още по-бързо погълнаха закуската си. Шейд направи палачинки, защото няма нищо по-хубаво от въглехидрати и захар след три поредни нощи ядене на сурово месо. След което полетяха към Подземната болница на неговия „Харлей“. Намериха Ейдолон в кабинета му, мрачно загледан в купчината хартия на бюрото.
	— Най-накрая получих инвентаризационния опис на хранилището — каза той, без дори да ги поздрави. — Имаме проблем.
	Шейд седна и придърпа Руна в скута си.
	— Значи, Роуг все пак е успял да открадне нещо.
	Ейдолон кимна и Шейд започна да ругае. Брат им беше изчезнал във вечността, но продължаваше да им причинява проблеми. Роуг беше проникнал в хранилището на болницата някъде по времето, когато се беше опитал да убие Люк.
	И никой не знаеше какво точно е откраднал.
	— Какво е взел?
	— Много неща. Но от най-голямо значение са „Окото на Ет“ и некротоксинът.
	„Окото на Ет“ беше кристална топка, която се използваше при предсказания. А що се отнася до некротоксинът… звучеше му смътно познато.
	— Какво е това?
	— Отрова, за която няма лекарство.
	Шейд повдигна въпросително вежда.
	— И ти си я съхранявал тук, защото…
	— Защото открих, че в микроскопични дози може да лекува лецептическа шарка при демоните трилл.
	Ад и всички дяволи!
	— Вероятно се досещаш, че Роуг не преследва благородната цел да спасява демоните трилл от болест, която засяга един на хиляда на всеки сто години, нали?
	— Мислиш ли?
	Топлата длан на Руна се плъзна към тила му, като леко масажираше по пътя си мускулите му, които бяха започнали да се напрягат.
	— Е, каквато и цел да е преследвало копелето, вече е мъртъв. И няма да нарани никого.
	— Надявам се, че си прав — измърмори Ейд и обърна очи към тавана, когато чу насмешливото изсумтяване на Шейд. — Да, да, аз съм параноик.
	— Това поне е сигурно.
	Ейд спря отнесения си поглед върху него.
	— Трябва да си починеш — каза загрижено Шейд.
	Очите на Ейдолон пламнаха и той веднага разбра, че мислите на брат му се бяха насочили към Тейла. Шейд притисна устни към гърлото на Руна, защото знаеше много добре какво е да бъдеш напълно завладян от прекрасната жена, която седеше в скута му.
	— Параноята на Ейд отново ли се обажда? Какво е този път?
	Шейд вдигна очи. На прага на стаята стоеше Рейт, опрял рамо в касата на вратата, кръстосал ръце и…
	По дяволите!
	Той не се беше появявал в продължение на месец, което за него си беше нещо нормално, но сега върху лицето на брат им имаше символ.
	Той беше преминал през _прераждането._
	При това цяла година по-рано.
	— Кучи син! — измърмори Шейд.
	Ейдолон се облегна и също кръстоса ръце пред гърдите. Но лицето му беше мрачно.
	— Нищо ли нямаш за разказване?
	Рейт присви рамене.
	— Ами… Нали помните онази магьосница, същата, която ме научи на думите, с които да се прехвърли проклятието на Шейд? Та, значи, така… тя ми помогна да премина през _с’генезиса._ За определена _цена_, разбира се.
	И ако съдеха по лукавата усмивка върху лицето на Рейт, не беше много трудно да се досетят каква е била цената.
	— Защо неговите символи са на лицето, а не на гърлото? — попита Руна.
	— Защото е без половинка.
	— И смятам такъв да си остана — заяви Рейт. Той погледна към Руна, която беше свалила сакото си, и възкликна: — Хей, ти вече имаш знаците му!
	Ейд рязко обърна глава към нея:
	— Какво?
	— Страхотно, нали? — каза Шейд и повдигна белязаната й ръка към устните си. — Нямам представа как стана. Или защо. Събудихме се тази сутрин и те вече си бяха там.
	— Снощи беше пълнолуние — замислено проговори Рейт, след което се намръщи на свой ред: — Разгонена ли си била?
	Руна почервеня до корените на косата си. Шейд отговори вместо нея, като продължаваше да я гали:
	— Да. И белезите ми могат да послужат за доказателство.
	— И какво, ако е така? — попита Руна.
	Рейт поклати глава.
	— Веднъж Люк ми разказа, че варгите образуват брачни двойки само по време на периода на разгонване при женските и само ако женската е забременяла.
	На Шейд се наложи конвулсивно да вдиша.
	— Значи, ето какво е било необходимо, за да завърши обвързването ни.
	— Искаш да кажеш, че… — прошепна Руна.
	— Сега ще разберем.
	Ръката на Шейд трепереше, когато сложи длан върху нея. Символите му започнаха да проблясват. Топлината се стече към пръстите и енергията му навлезе в тялото на Руна, използва движението на кръвта й и стигна до матката. Със затаен дъх той започна да опипва и… намери това, което търсеше. Оплодена яйцеклетка.
	— Шейд?
	Наложи се да преглътне буцата в гърлото си и да се насили, за да проговори.
	— Рейт е прав. Скоро ще станем родители — но той замълча, когато енергията му усети още една яйцеклетка. И още една. — _Три_ са. Ще имаме тризнаци.
	От потресеното лице на Руна Шейд не можа да разбере дали тя беше щастлива, но върху неговото лице грееше усмивка от ухо до ухо. Момчета. При това три.
	— Поздравления, братко — изрече Рейт и го тупна по гърба на път към вратата. — По-добре ти, отколкото аз.
	И той излезе. Ейд тръгна след него. Загрижеността му относно новото състояние на Рейт беше изписана върху лицето. Най-малкият му брат беше като граната с издърпан предпазител, готова всеки един момент да се взриви.
	Ейдолон се забави до вратата и подхвърли:
	— Щастлив съм за теб, старче. Но просто не ме моли да дундуркам и тях — и излезе усмихнат.
	Шейд измъчено вдиша и хвана в ръце лицето на Руна.
	— Ти нямаш нищо против, нали? Заради всичко, което ти се наложи да изтърпиш заради мен?
	Лицето на Руна се освети от бавна и сияйна усмивка.
	— Не че нямам нищо против, Шейд, а _съм просто луда от щастие_. За пръв път се усещам толкова _жива_. А това го дължа на теб — отговори тя и проследи с пръст символите по ръката си. — И мисля, че ти все още си обречен. Обречен да живееш с мен.
	— С това мога да се примиря — дрезгаво отговори Шейд и нещо отново раздразни очите му.
	Руна беше извадила наяве най-доброто от него, въпреки че той твърдо отричаше у него да има нещо добър.
	Но да бъде обречен да обича Руна, беше най-доброто проклятие на света.


	___Класификация на Демоните, описани от Барадос, Амбър-демон, който дава описание на породата на демоните Семинуси като пример:___
	__Кралство: Анималиа__
	__Клас: Демон__
	__Семейство: Сексуален Демон__
	__Род: Сухоземни Вид: Инкуб__
	__Порода: Семинус__


>	Речник

	___Егида___ — Организация на смъртни воини, посветила се на защитата на човешкия свят от злото. Вижте също: Пазители, Наместници, Сиджил.
	___Съвет___ — Всички видове и породи демони се управляват от Съвет, който определя законите и налага наказания на всички свои отделни членове.
	___Дресдийн___ — Демон, еквивалент на Ангел.
	___Пазители___ — Воини на Егида, обучавани в бойни техники, оръжия и използване на магии. Целта на Пазителите е унищожаването на всички демони на земята.
	___Хароугейт___ — Вертикални портали, невидими за хората и използвани от демоните за пътуване от едно място до друго на Земята или Шеул.
	___Иифадре___ — Самка от всякакъв вид демон, която е била оплодена от Семинус демон.
	___Малекоисиео___ — Висш управляващ съвет на демоните, в който влиза по един представител от всеки вид демони. Демонически еквивалент на ООН.
	___Орджесу___ — Демоническа сексробиня — порода демони, отглеждани специално с цел предоставяне на секс.
	___Наместници (Регенти)___ — ръководители на местните организации на Егида.
	___С’генезис (Семинус’генезис)___ — Заключителният цикъл на съзряване на демоните Семинус. След с’генезиса той е способен да се размножава и притежава способност да се превръща в мъжки демон от всеки вид.
	___Шеул___ — Царството на демоните. Намира се дълбоко в недрата на земята и е достъпно само от порталите Хароугейт.
	___Сиджил___ — Съвет от дванайсет смъртни, известни като Старейшините, които са върховните ръководители на Егида. Със седалище в Берлин, те контролират всички локални организации на Егида по целия свят.
	___Тер’тасео___ — Демони, които могат да бъдат взети за смъртни, защото техният външен вид има естествена човешка форма или може да приема такава например като шейпшифтърите.
