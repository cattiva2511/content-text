>	1

	_Сан Франциско_
	_1866_

	Лидия Маккуайър беше отчаяно гладна, а с хонорара, спечелен от цяла нощ свирене на пиано, можеше да си позволи да плати или за легло в пансиона на г-ца Килгоран, или за една закуска, но не и за двете заедно. Тя присви очи, за да прочете обявата, залепена на стената на нощния клуб, тъй като погледът й още беше премрежен от плътния цигарен дим.
C>
	Търси се: Една съпруга за добър, трезв и преуспяващ мъж.
	Свържете се с Девън Куейд.
	Стая 4, Федералния хотел
C$
	Лидия въздъхна. Федералният хотел беше само на няколко пресечки от мястото, където стоеше, но можеше да се каже, че се намираше в някакъв друг свят. Там хората спяха на снежнобели чаршафи, пиеха горещ, силен чай, с всичката захар и сметана, която биха си пожелали и си поръчваха най-редовно ядене, без първо да проучват цените. Може би, ако отидеше да се срещне с този Девън Куейд, той щеше да й предложи някаква малка закуска по време на интервюто — кафе и кифлички вероятно. Дори и това прозвуча като пиршество за Лидия, която не беше яла от предишния ден, когато един състрадателен барман тайно й беше дал две твърдо сварени яйца и в суматохата на заведението постъпката му остана незабелязана от изгладнелите и жални клиенти.
	Тя автоматично тръгна към хотела, ускорявайки несъзнателно крачка. Беше се зазорило и по павираните улици започваха да се срещат първите файтони и каруци; по отсрещния тротоар премина китаец с кръгла, островърха шапка и черни, копринени панталони и риза. Срещна и един полицай, обхождащ изморен и изпълнен с досада района си, който сега методично удряше с палката всеки фенерен стълб, покрай който минаваше.
	Мина й през ума, че вероятно ще събуди г-н Куейд от дълбок сън, появявайки се пред вратата му в този ранен час, но независимо от това продължи да върви. Можеше пък и да му направи впечатление с трудолюбието и инициативността си и той да не обърне внимание на износената й рокля, разбърканата руса коса и неприятната миризма на цигарен дим, която се бе наслоила в дрехите и тялото й и буквално беше попила в тях.
	Решителността й започваше да я напуска, така че тя забърза още повече. Едва когато стигна до входната врата на федералния хотел, Лидия осъзна, че в ръката си стискаше обявата за търсената съпруга. Не си спомняше как я беше откъснала от дървеното табло, на което я беше видяла.
	Застанала на тротоара, тя си пое дълбоко дъх, грижливо сгъна листчето и го пъхна в джоба си до двете нещастни монети, които беше спечелила за това, че цяла нощ развлича тълпата от мръсни, пощипващи я пияници. За кратко тя се поколеба дали всъщност наистина да не се кандидатира за поста съпруга, но скоро отхвърли идеята. След време щеше да успее да си намери достойна работи на гувернантка, или да спести достатъчно пари, за да може да наеме стая в някой пансион, където имаше пиано. По този начин можеше да дава частни уроци и да си осигури едно скромно, но достойно съществуване.
	Портиерът, който в светлокафявата си униформа, златни еполети и блестящи копчета приличаше на офицер от благородническо потекло, я изгледа изпод периферията на шапката си. В погледа му, с който измери стегнатото тяло на Лидия, сравнително красивото й лице и единствената й гордост — богатата й, медно златиста коса, се прочете едновременно възхищение и презрение.
	— Нещо да желаете, госпожо? — попита той с ледена учтивост, която жилна Лидия. Беше ясно дори за жена, която никога не бе имала интимни преживявания с мъж, че той я взе за една от дамите на нощта, дошла тук, с цел да спечели лесни пари.
	На Лидия й се прииска да избяга, но гладът я беше обезсилил, а отчаянието я беше лишило от цялата й гордост. Тя извади обявата от джоба си и му я подаде.
	— Дойдох, за да се срещна с г-н Девън Куейд — каза тя, събирайки последните остатъци от смелостта си.
	Портиерът отново я огледа, после се усмихна. Изражението му не беше приятелско, но я пусна да влезе, като я покани с небрежен жест.
	Лидия пристъпи в хола, обхвана с поглед саксиите с цветя, бронзовите статуетки и богатия персийски килим и изведнъж почувства такава невероятна умора, че гърлото й се стегна и очите й се изпълниха със сълзи.
	Тя премигна, преглътна сълзите, отново погледна обявата, постара се да запомни, че г-н Куейд обитаваше стая номер 4 и продължи към стълбището. Вратата, която търсеше, обозначена с достатъчно ясна месингова табелка, се оказа много близо.
	Оставаше й само да почука.
	Лидия прехапа долната си устна. Беше изморена, гладна и мръсна и последното нещо, което някога можеше да поиска на Божията земи, беше съпруг — така че, какво търсеше тук? Не би могла да отговори: нищо от нещата, които знаеше или които беше преживяла, не можеха да обяснят странната интуиция, която я бе довела до това място, през полутъмните и мръсни улици. Явно, беше нещо много повече от надеждата за кифлички и кафе, заключи тя.
	Тя вдигна ръката си, за да почука и със сърце, биещо лудо в гърдите и стомах, който й напомняше, че е празен, затаи дъх и събра смелост.
	В момента, в който го направи. Лидия бе завладяна от ужас. Тя хвърли поглед в едната посока, после в другата, готова да се втурне и да избяга, но краката й не й се подчиняваха. Стоеше като закована там, пред прага на един непознат мъж, с малко или почти никакво обяснение за присъствието си.
	Отвътре се дочу мърморене. Лидия продължи да се бори срещу собствената си инертност, но без резултат. Беше вкоренена на мястото си като върбово дърво, посадено в плодородна почва.
	После вратата се отвори и тя го видя пред себе си, висок, с класическа красота и тъмнозлатиста коса, разбъркана от съня. Сините му като индиго очи се присвиха и той избоботи:
	— Да?
	Лидия протегна обявата в разтрепераната си ръка. Мъжът явно бе преуспяващ, както се твърдеше в съобщението и без съмнение трезв, като се вземеше предвид ранния час, но дали добър или не, това предстоеше тепърва да се прецени. Хубавите мъже като него обикновено се оказваха злодеи.
	Тя осъзна, че го наблюдаваше втренчено и направи усилие да проговори:
	— Г-н Куейд? Казвам се Лидия Маккуайър и дойдох… дойдох във връзка… предложението ви.
	Беше ясно, че не възнамеряваше да й предложи закуска, така, както бе облечен в халат и все още не напълно събуден, но Лидия се почувства длъжна да даде някакво обяснение за това, че го бе обезпокоила и реши да се престори, че има желание да стане съпруга на непознатия.
	Индиговите му очи я измериха преценяващо, но не по оня обиждащо всезнаещ начин, както бе постъпил портиерът.
	— Влезте, г-це Маккуайър — каза той, като отстъпи встрани.
	Лидия преглътна. Някак, вероятно заради отчаянието си, тя не беше предположила, че ще се създаде такава неудобна ситуация. Тя преплете пръсти и ги заизвива, докато усети болка.
	— Аз не мисля, че…
	Внезапно лицето му се озари от ослепителна усмивка, като ранен слънчев лъч върху повърхността на кротко, тихо езеро.
	— Разбира се — каза той. — Живял съм между дървосекачи прекалено дълго време. Забравил съм добрите маниери. Дайте ми петнадесет минути и ще дойда при вас долу в трапезарията, ще поговорим, докато закусваме.
	При тази перспектива стомахът на Лидия незабавно напомни за себе си и тя само се помоли дано г-н Куейд да не го е чул. Кимна и остана така в коридора, неподвижна като мраморна статуя, дълго след като вратата се беше затворила зад него. После, подканена от мисълта за храната, тя се отърси от обърканите си мисли и се спусна бързо към стълбите.
	Трапезарията тъкмо разтваряше врати за ежедневната си дейност и когато Лидия каза на сервитьора, че очаква пристигането на г-н Куейд от стая номер 4, той веднага я придружи до една маса. Появи се кафе, което излъчваше ароматна пара от улея на сребърната кана и почти веднага пред нея поставиха кристална чиния, преливаща от пресни бисквити.
	Очите на Лидия неволно се разшириха, докато гледаше как й наливаха гъстата, кафява течност в една фина порцеланова чаша.
	— Заповядайте, мадам — любезно каза сервитьорът.
	После се отдалечи.
	Ръката й трепереше, когато посегна за купичките със захар и мляко. Прибави в кафето обилни количества и от двете и отпи шумна глътка, прекалено нетърпелива, та да отдава значение на етикета. Една сивокоса дама, единствената друга клиентка в заведението, й отправи възмутен поглед.
	Лидия отпи още две глътки — о, Боже, беше прекрасно — после протегна ръка за един от сладкишите. Устата й беше натъпкана, когато на вратата се появи Девън Куейд и й се стори така зашеметяващо красив, че едва не се задави. Тя започна да дъвче и преглъща с бясна скорост; когато г-н Куейд стигна до масата, лицето й бе обляно в ярка червенина, защото знаеше, че не бе успяла да го измами дори за момент. Той очевидно се бе досетил, че беше напъхала в устатата си две трети от кифлата наведнъж и явно това го развесели.
	Появи се същият сервитьор, като по чудо, за да издърпа учтиво стола му назад, преди г-н Куейд дори да достигне до масата. Бе поднесено меню, налято ново кафе.
	Въпреки че Лидия можеше спокойно да изяде още много неща, вече не чувстваше толкова отчаян глад. За момент, докато стомахът й беше зает с погълнатата кифла, тя можеше да наблюдава г-н Куейд, който съсредоточено проучваше менюто.
	Той я стресна, като внезапно вдигна поглед и срещна нейния.
	— Вие сте много красива жена — каза той. — Признавам, не разбирам защо не сте си намерили съпруг по по-традиционен начин.
	Лидия се изчерви, обзета от непреодолим копнеж по отдавна отминалите, невинни дни.
	— След войната не останаха много подходящи мъже — каза тя. — А онези, които успяха да оцелеят, са ранени, физически или душевно, или просто вече са женени.
	Г-н Куейд изглежда искрено се смути.
	— Разбира се. Извинете ме.
	Той направи знак на сервитьора, който незабавно се приближи и Лидия усети нотка на завист, питайки се какво ли би било да се чувстваш толкова уверен в себе си и важен като партньора й на масата. Той направи огромна поръчка за двамата и когато отново останаха сами, спря замислен поглед върху Лидия и каза:
	— Разкажете ми за себе си.
	Нейната естествена наклонност към бунтарство й повеляваше да му отвърне с настояване първо той да разкаже за себе си, но реши, че ще е по-добре да изяде закуската си, преди да предприеме подобен риск. По този начин щеше да използва нищожния си хонорар от свиренето през нощта, за да плати за легло и баня.
	— На двадесет и пет години съм — каза тя, като изпъна рамене. — Родена съм във Фол Ривър, Масачузетс Баща ми беше лекар, а майка ми почина, когато бях много малка. Образована съм, мога да готвя и чистя не по-зле от всяка друга жена, въпреки че признавам, по-скоро бих предпочела да чета и да ходя на разходки. Когато войната започна, баща ми се почувства длъжен да се включи — на страната на Съюза, естествено.
	— Естествено, — доброжелателно каза г-н Куейд, а едното ъгълче на устата му се изви нагоре в подобие на усмивка.
	Лидия се намести по-удобно на стола си и приглади ужасно измачканата си пола. — По-малко от седмица след като замина, татко ми изпрати телеграма от Вашингтон Сити, за да ми съобщи, че имал спешна нужда от помощник. Аз веднага се отзовах. Работих рамо до рамо с баща ми и останалите хирурзи като медицинска сестра. — Тя направи кратка пауза, припомняйки си ужасите, които постепенно се бяха превърнали в ежедневие. — Следвахме битките по бойното поле и се намирахме във Вирджиния, когато татко преживя фатална сърдечна атака и припадна. Почина няколко часа по-късно и аз… аз… — Тя замълча отново и пое дълбоко въздух, питайки се изумена как беше възможно да отиде толкова далеч, че да допусне да се подложи на въздействието на ужасните си спомени само заради няколко залъка хляб. — След това останах с медицинските части, тъй като нямах причина да се прибирам у дома.
	Г-н Куейд не каза нищо. Само съсредоточено продължи да я наблюдава. Изпълниха поръчката им и Лидия трябваше да употреби цялата си воля, за да не загребе яйцата, наденичките и препечените филийки направо в шепите си и да ги излапа като прегладняло животно.
	— Баща ви трябва да е имал къща във Фол Ривър.
	Лидия поклати глава с уста, пълна с пържени картофи, преди да ги преглътне набързо и да отговори:
	— Татко не беше практичен човек. Живеехме на квартира в стаите над месарницата и когато той се записа в армията, дължахме наем за два месеца.
	Г-н Куейд започна да маже желе върху филийката си, отместил поглед встрани.
	— И как така накрая се оказахте в Сан Франциско?
	За нея беше просто агония да задържи вилицата си във въздуха при наличието на цялата тази ароматна и гореща храна на масата, но Лидия успя да се въздържи достатъчно време, за да отговори: — Заобиколих Кейп Хорн като придружителка на една възрастна дама. Смятах да следвам музика в Консерваторията, след като успеех веднъж да се установя в Калифорния и да събера необходимата сума, но г-жа Халингсуърд почина, а синът и снаха й не се нуждаеха от услугите ми. Така че, с една дума, загазих.
	— Кога се случи това?
	— Миналия месец. — Лидия лапна бързо още няколко хапки, после продължи: — Оттогава преживявам, като свиря на пиано в нощни барове.
	Г-н Куейд отпиваше от кафето си.
	— Разбирам — каза той накрая. — Има ли нещо, което искате да ме попитате?
	Лидия си взе още яйца.
	— Вие сигурно не живеете в Сан Франциско, иначе нямаше да се настаните в този хотел. Откъде сте?
	Той се облегна на стола си и пъхна палци в джобовете на брокатената си жилетка. — Брат ми и аз притежаваме концерн за дървен материал близо до Сиатъл, в щата Вашингтон.
	Тя неволно леко потръпна. Местата в този край бяха пълни с кръвожадни индианци и с разбойници по пътищата, както беше чувала, а в планините казваха, че във всяко дърво се криела по една дива котка, готова да нападне нищо неподозиращия пътник.
	— Но не е възможно да сте израснали в щата Вашингтон — каза тя. — Той е основан преди не повече от двадесет години, а вие сте образован човек.
	Той се усмихна:
	— Бригъм, това е брат ми, и аз, израснахме в Мейн. Пристигнахме във Вашингтон с товарния влак веднага, щом пораснахме достатъчно, за да можем да получим законно дребните си наследства.
	— Няма ли жени в Сиатъл? — попита Лидия.
	Тя веднага съжали за деликатния си и прекалено прям въпрос, но беше твърде късно да вземе обратно думите си.
	— Никакви, за които да си струва да се говори — отвърна г-н Куейд.
	Той наистина беше красив с лъвската си глава, увенчана със златна коса и силна челюст, която беше като изваяна, както и носа му, като работа на много умел скулптор. Беше също и възпитан. Вероятно щеше да бъде много мил към кандидатката, която избереше за съпруга.
	— Жените са високо ценени на североизток. Ами да, обзалагам се, че само докато извървите разстоянието от пристанището до дъскорезницата на Йеслър, ще ви се наложи да изслушате поне шест предложения за женитба.
	Лидия преглътна. Тя си беше направила сметката само за малко кафе и кифлички, не за цяла армия сантиментално настроени дървосекачи и работници.
	— Явиха ли се много кандидатки на вашата… обява? — попита тя, но не посмя да го погледне.
	Беше впила поглед в няколкото останали трохички от закуската си.
	— Повечето от тях бяха неподходящи — призна той. Областта около Паджет Саунд все още е доста сурова и примитивна. Няма място за боязливи и истерични. От друга страна, мястото е много красиво и една жена, носеща името Куейд, ще бъде задоволена с всичко, което има действително значение.
	За Лидия цялата тази налудничава идея започваше да звучи добре. Независимо от чара си, този мъж не я привличаше по някакъв особен начин, но тя си помисли, че би могла да се приспособи като негова съпруга. И това положително щеше да е за предпочитане пред някои от другите възможности, като например да умре от глад или да се отдаде на непочтени професии.
	Г-н Куейд протегна ръка към сребърната кана и напълни отново чашата й с такава елегантна почтителност, като че ли тя не беше бездомна нещастница с две протрити монети в джоба, а истинска дукеса.
	— Бихте ли желали да дойдете с мен в Куейдс Харбър, Лидия? — попита той. — Можем да отплаваме оттук след три дни и разбира се, ще ви настаня в хотела дотогава. Ще ви дам и една авансова сума от бъдещата ви издръжка, тъй като вероятно ще имате нужда от някои неща.
	Лидия просто не можеше да седи на стола си, буквално бе зяпнала от учудване. Предложението му не приличаше на никое от тия, за които беше чела или чукала, но не звучеше неприятно. Щеше да може да яде, да спи в приятно място, дори да си купи „някои неща“. Тя не посмя да помисли за онова, което щеше да последва; беше твърде замаяна от неочаквания обрат, настъпил в съдбата й.
	— Да — каза тя, смела в отчаянието си. — Да, г-н Куейд, много бих се радвала.
	— Много добре — отговори той, като й отправи още една от момчешките си, добродушни усмивки и извади портфейла от вътрешния джоб на сакото си. Отброи няколко банкноти и ги подаде на Лидия — ще се нуждаете от дрехи за дъждовен климат — каза той. — Аз ще се обърна към рецепцията, за да ви приготвят стая, а вие можете да прекарате останалата част от деня си както пожелаете. Само уредете храната ви и всичко друго, което пожелаете, да се запише в моята сметка. — При тези думи г-н Куейд отмести стола си назад, изправи се, кимна учтиво и излезе.
	Лидия се поколеба за момент дали да не поръча втора закуска, сети се за парите, оставени на масата и ги взе.
	Положително не беше хубаво да взема пари от мъж, да не говорим за това, да приема стая в хотел и храна, но г-н Куейд не беше направил никакви неприлични предложения. Той определено не очакваше от нея да сподели собствената му стая, а и от самото начало на запознанството им беше олицетворение на добрите маниери.
	Лидия внимателно сгъна банкнотите и ги сложи в джоба на полата си. После, едва сдържайки внезапно нахлулата в нея енергия, тя допи кафето си, стана и напусна залата с гордо вдигната глава.
	Администраторът на рецепцията беше почтителен. Да, за г-ца Лидия Маккуайър имаше резервирана стая. Подаде й ключ и й каза, че стая номер 10 ще бъде готова след половин час.
	— Благодаря — каза Лидия. Но едва когато стигна до тротоара пред хотела, тя си позволи да изпищи от радост и да се завърти в пирует. Портиерът я изгледа с подозрение, но без коментар.
	После доста дълго мисли в коя посока да поеме. В края на краищата, можеше просто да изчезне — г-н Куейд и беше дал достатъчно пари, които биха стигнали за няколко седмици, ако живееше пестеливо — или пък можеше да си позволи някое приключение. Разбира се, беше огромен риск да пътува до щата Вашингтон с един непознат, при това да стане и негова съпруга, но Лидия вярваше в смелите начинания. Точно по тази причина беше асистирала на баща си в полевите болници сред ужасите на войната, а после бе пристигнала с г-жа Халингсуърд в Сан Франциско, за да започне нов живот.
	Лидия се запъти към двуетажния магазин зад следващия ъгъл, но сега походката й беше пъргава, защото се беше нахранила, защото имаше пари и бъдеще, колкото и несигурно и опасно да бе то. Още повече, за пръв път от цял месец нямаше защо да се тревожи къде ще спи или кога ще може да яде.
	Несъмнено й предстояха и предизвикателства, но тя щеше да се справя с тях едно по едно, по реда, в който се появяваха. Нямаше смисъл, както често й казваше баща й, човек да се пренася мислено в следващата седмица, следващия месец или година. По-добре да стои здраво на краката си в настоящия момент и да се възползва по възможно най-добрия начин от онова, което той му предлагаше.
	Лидия купи няколко разумно подбрани рокли от магазина, палто с качулка за дъждовния климат, който г-н Куейд беше споменал и няколко чифта практични обувки. Тя копнееше за красивите сатенени танцови пантофки, изложени на витрината, но знаеше, че не трябва да ги купува, въпреки че имаше още пари. Довърши покупките си с няколко комплекта топло бельо, чорапи и две скромни фланелени нощници. Собствените й вещи, прибрани в един сандък в склада на нощния клуб, където свиреше, не струваха и нямаше смисъл да ходи да ги прибира. Поради обедняването през войната не беше купувала нови дрехи вече пет години и всичко, което притежаваше, беше износено и отчайващо демоде.
	Последната й мисъл я накара да се изсмее на глас. Кога тя, дъщерята на един добронамерен, но хронично беден доктор Уилкъс Маккуайър, беше се съобразявала с модата? Единственият й лукс беше покупката на някоя книга — след което препрочиташе книгите, натрупани в сандъка й толкова често, че подвързиите им се разкъсваха. Все още натъпкана с пари, Лидия се върна в хотела и гордо се отправи към стая номер 10.
	Стаята й се оказа много просторна, с голямо легло в махагонова рамка, канапе и столове, тапицирани в ясносиня дамаска без нито едно петънце и бяла мраморна камина. На лавицата над нея имаше кристална ваза с пролетни цветя.
	Очарована, Лидия затвори вратата с крак, внимателно постави пакетите на канапето и застана пред вазата, като замислено докосна едно цветче. Имаше чернени и жълти пинии, нежни маргаритки, ириси, лалета и минзухари, които буквално експлодираха в цветове, удвоявани от отражението на огледалото зад лавицата. Лидия не беше свикнала на разкош и внезапното му появяване в живота й бе поразително. Изглеждаше невероятно, че само преди няколко часа тя беше поставена пред толкова труден избор — да си осигури подслон за деня или храна.
	Сега й бе предоставена уютна хотелска стая, имаше пари, имаше нови дрехи, също нова книга и персонал в ресторанта, който бе буквално на нейно разположение — да го повика и направи поръчка, когато й се прииска.
	Тя отиде до единия стол и седна, тревожно намръщена. Ако имаше нещо, на което животът я бе научил досега, то беше, че всяко нещо в крайна сметка се заплащаше. По един или друг начин, рано или късно, щеше да заплати и тя.
	Тя затвори очи и стисна здраво облегалките на стола. Съществуваше даже възможност г-н Куейд да не се окаже джентълменът, за какъвто се представяше, а просто измамник. Можеше просто да си е намислил да я прати в някой отдалечен от хората харем, или дори в опиумно свърталище в Ориента!
	Тя въздъхна и отвори очи.
	Беше възможно и друго, заключи с известно облекчение тя, а то бе да се окаже в солидната дървена хижа на г-н Девън Куейд, някъде из горите на Севера, и да прекара там живота си в готвене и чистене. Щеше да бъде спокоен живот, щеше да отгледа междувременно три-четири деца, докато остарее и вече я няма, а светът щеше да продължи да си съществува и после — така, сякаш нея никога не я е имало.
	Още повече объркана от всичките си разсъждения, Лидия решително се изправи и се зае да разглежда обстановката около себе си. Имаше още една малка стаичка, предназначена за баня и други хигиенни нужди и след като помисли малко, Лидия включи газовото устройство под огромния резервоар над ваната. Докато водата се топлеше, тя разтвори всичките си пакети и подреди покупките върху леглото — както, за да ги разгледа, така и за да избере какво да облече. Не беше купила нищо екстравагантно, а само практични, вълнени неща, но въпреки това се почувства богата и доволна. Държанките вероятно се чувстваха точно така, каза си тя.
	Накрая, след около час, тя отвори кранчето на резервоара и във ваната започна да тече гореща вода. Съблече се бързо и се отпусна блажено във ваната — нещо, което не бе имала възможност да прави дълго — после старателно изтърка тялото си и изми косата си с шампоан.
	Когато свърши и излезе от водата, се почувства като възродена и възвърнала величието си жена. Изсуши косата си, разреса заплелите се кичури, облече ново бельо и строга рокля на бели и сиви райета с висока яка. Допълни тоалета с нови чорапи, рипсени и груби, и чифт обикновени черни обувки. Напъха старите си дрехи в кошчето за отпадъци в банята.
	След всичко това Лидия отново изпита глад. Обядва в същия ресторант, в който беше с г-н Куейд сутринта, но сега тук от него нямаше и следа, после се отправи към клуба, където беше оставила багажа си.
	Когато Лидия влезе през вратата, водеща към коридора, видя Джим, барманът, да разопакова един кашон с ирландско уиски в задния склад. Той се усмихна и тихичко подсвирна, когато забеляза колко бе преобразена в новите си дрехи.
	— Е, г-це Маккуайър, — каза той. — Какво се е случило с теб? Да не би малките джуджета да са те избрали за своя принцеса?
	Лидия се усмихна.
	— Като че ли да. Заминавам на север, за Сиатъл, където ще се омъжа за един дървосекач.
	В умните очи на Джим проблесна тревога. Той беше мъж със солидно телосложение, на средна възраст, с кестенява коса, сресана на път по средата и с дебели мустаци.
	— Разбирам. Е, няма да е лошо да внимаваш с тези купувачи на съпруги, госпожице. Чувал съм за някои скандали при подобни случаи.
	Лидия изобщо не се съмняваше, че Джим говореше истината, но не можеше да остане в Сан Франциско, да живее от ден за ден и никога да не знае къде ще преспи със спускането на нощта, нито кога ще дойде реда на следващото и ядене. Съдбата й беше предоставила една възможност и тя трябваше да се възползва, независимо от риска.
	— Ще внимавам — тихо обеща тя, колкото на Джим, толкова и на самата себе си. Заболя я, когато си помисли, че дори ако отпътуваше за Сиатъл, за да се окаже затънала в тинята на ниския морал, а после да изчезне, никой нямаше да почувства липсата й. Вероятно дори и никой нямаше да попита за нея, никой нямаше да каже: „Какво се случи с момичето на доктор Маккуайър?“
	— Дошла си за сандъка си тогава — примирено каза Джим.
	— Ще взема само някои книги и лични вещи — каза Лидия. — Може би ще дадеш останалите на някой, който има нужда от тях?
	Барманът кимна.
	— Това, което най-често виждам, са хора, които имат нужда — отговори той.
	С това разговорът им приключи и Лидия се изкачи по дървените стълби към склада и отвори сандъка, поставен в един от ъглите. Не съжаляваше, че се разделя с басмените си и вълнени дрехи — спомените свързани с тях не бяха приятни, тъй като ги беше носила в полевите болници и често се беше налагало да изстисква кръвта от тях така, както се изстисква водата след пране. Искаше да вземе обаче старите снимки на майка си и баща си, както и очуканият бронзов медал, даден й от един умиращ войник, а също дневниците си, пръстенът, останал от баба й и писмата. Лидия уви съкровищата си в един шал, затвори сандъка и слезе по стълбите с вързопа си.
	Джим не се виждаше, но това не я изненада. Той беше добър приятел, но сбогуването щеше да смути и двамата. Лидия се обърна към плочката на стената, където той си записваше стоките, които трябваше да поръча за заведението, взе парченцето тебешир и написа: „Благодаря!“
	После се върна в хотела, като мина по обиколния път, за да може за последен път да разгледа Сан Франциско. Само преди няколко седмици, спомни си с въздишка тя, беше възлагала такива надежди на града, извинят се край залива. Смяташе да наеме квартира в някой от тихите, уважавани квартали и да основе музикална школа. Сега явно я очакваше различна съдба в горист, далечен край, сред мъже, които носеха широки, надиплени ризи и заострени ботуши.
	Портиерът във федералния хотел я изгледа внимателно, когато тя мина край него, този път с високо вдигната глава, и погледът му се плъзна по жалкия, малък вързоп, приютил цялото й земно богатство. Тя го притисна по-плътно към гърдите си и продължи по коридора.
	По-късно през деня вечеря с г-н Куейд в един ресторант, известен с отличния си бифтек, а после той я заведе да гледат една мелодрама в скован от дъски театър, чийто под бе покрит с дървени стърготини.
	Лидия вече започваше да се пита кога щеше да се състои брачната церемония, дали тя и г-н Куейд щяха да изрекат клетвените думи тук, в Сан Франциско, или на север, в Сиатъл. Тя не бързаше особено много за съпружеските задължения, които трябваше да последват, затова просто остави нещата да следват собствения си ход, без да проявява любопитство.
	На следващия ден бъдещият й съпруг се появи едва когато стана време за вечеря, при което изглеждаше напрегнат и разсеян. Лидия беше изхарчила известна част от скъпоценните си пари, за да направи обиколка из Сан Франциско с нает файтон, после беше платила и на една циганка, за да й предскаже бъдещето, като й гледа на ръка. Тъй като от поведението на г-н Куейд заключи, че заниманията й няма да го заинтересуват, просто реши да не говори.
	На следващата сутрин, когато слънцето все още срамежливо се усмихваше над града, така ярко и ново, като че ли никога не беше изгрявало преди, г-н Куейд взе годеницата си, заедно с всичките й покупки и двамата се отправиха с една карета към пристанището.
	Лидия бе изпълнена със страх и радост. От една страна, беше много изплашена, защото предприемаше смела стъпка, почти толкова опасна, колкото оръдейната канонада на войските на Конфедерацията, обстрелваща полевата болница на баща й по време на операция. От друга страна, тя чувстваше, че започва ново приключение. „Ти ще имаш нужда от цялата си неизчерпаема сила“, беше й казала циганката, загледана тържествено в дланта й. „Вече си изстрадала много. Сега трябва да се изправиш пред още по-голямо предизвикателство: да опознаеш страстта и истинската радост“.
	Корабът, на който се качиха, изглеждаше достатъчно стабилен, въпреки че не беше толкова голям колкото оня, на който бяха пристигнали с нещастната г-жа Халингсуърд. Имаше два черни, опушени комина, а боята по бордовете беше олющена. Лидия се опита да не мисли как щяха да го разлюлеят вълните, след като веднъж напуснеха залива на Сан Франциско. Тя беше преживяла всевъзможните ужаси на войната, без да се огъне, но й бяха достатъчни само няколко поклащания на кораба, за да се втурне към перилата на палубата.
	Вероятно, каза си тя, щеше да стане съпруга на Девън тук, на борда на кораба, където брачната церемония можеше да изпълни капитанът.
	Г-н Куейд обаче не спомена нищо за подобно събитие. Той просто придружи Лидия до една малка каюта, която съдържаше тясно легло, много умно вграден в стената гардероб, умивалник и тоалетна. Тя извади новите си дрехи от платнената чанта, която беше купила предния ден, закачи ги внимателно и излезе, за да огледа кораба.
	Когато стигна до кърмата, корабът се отделяше от пристана и тя видя Девън, застанал до перилата. Зад него стоеше висока, тъмнокоса и красива жена, облечена добре, а ръката й твърде интимно беше преплетена в неговата.
	Студена вълна обля сърцето на Лидия, последвана незабавно от разкъсваща ярост. Значи, г-н Девън Куейд наистина се беше оказал мошеник в крайна сметка.
	Беше готова да скочи зад борда и да доплува обратно до брега, което сигурно щеше и да направи, ако барманът Джим не й беше казал, че океанът гъмжеше от гладни акули. Изниквайки на помощ цялото достойнство и гордост, които притежаваше, Лидия се приближи до двойката и вдигна поглед към мъжа, който беше обещал да се ожени за нея.
	Девън й се усмихна, като че ли всичко си беше наред.
	— А, г-це Маккуайър, — каза той, потупвайки облечената във фина ръкавица ръка на жената до него. — Мога ли да ви представя г-жа Поли Куейд, съпругата ми?


>	2

	Девън Куейд вече имаше съпруга!
	— Ще трябва да ме извините за погрешното ми убеждение, г-н Куейд, — каза, след овладян с огромно усилие глас тя, — но наистина бях останала с впечатлението, че аз… че ние… — Тя усети, че се изчервява и замлъкна, с ужасното чувство на унижение, но също и облекчение.
	Девън се превърна в самото олицетворение на огорчението. Той погледна към прекрасната Поли, която наблюдаваше развиващата се драма нито със задоволство, нито със загриженост. Загорелите му от слънцето бузи с високи, подчертани скули побледняха и той едва чуто промърмори:
	— Велики Зевсе! Аз наистина ви накарах да останете с такова впечатление, нали?
	Лидия си позволи за миг да си представи приятната наслада, която щеше да изпита, ако просто му зашлевеше една плесница през лицето. Но каза само:
	— Да.
	Хвана се по-здраво за перилата. Следваха ги чайки, които пищяха и се стрелкаха над спокойната, прозрачно синя вода и Лидия се запита дали капитанът не би се съгласил да обърне кораба пак към брега, ако бъде помолен за това.
	Едва ли щеше да поиска.
	Девън въздъхна, внимателно освободи ръката си от тази на истинската си съпруга и леко я постави на раменете на Лидия. Кой знае защо, тя не трепна, нито се опита да се отдръпне.
	— Мислех, че съм обяснил всичко както трябва — каза той с дрезгав и съвсем откровен глас. — Мъжът, когото имах предвид в обявата, е Бригъм, брат ми. Той ще ви бъде добър съпруг, Лидия, след като свикне с мисълта отново да има съпруга…
	Лидия, която беше асистирала при ампутирането на човешки крайници без дори да извърне поглед, сега почти припадна на палубата.
	— _След като свикне с мисълта?_ — пошепна тя, като ужасът и се трупаше като лихвата върху парите на богат човек. Беше достатъчно лошо да научи, че бе поверила цялото си бъдеше на човек, когото дори не бе срещала, но откритието, че Бригъм Куейд дори не я очакваше, я накара да преосмисли отново дали да не скочи зад борда.
	— Как можете да направите нещо толкова… толкова недобросъвестно и подло?
	— Това бих искала да зная и аз — вмъкна Поли.
	Лидия разсеяно отбеляза, че другата жена беше проявила невероятна въздържаност, като чака толкова дълго, преди да се намеси в разговора.
	— Как можа, Девън?
	Г-н Девън свали ръка от рамото на Лидия и прокара пръсти през разрошената си, златиста коса, след което печално въздъхна:
	— Мислех, че съм изяснил нещата точно — каза той и за своя изненада Лидия му повярва. — Съжалявам. Вие ще бъдете подходяща компаньонка за децата на Бригъм, освен това сте красива жена. Убеден съм, че ще бъде само въпрос на време преди брат ми да осъзнае многото ви положителни качества и да ви предложи да се омъжите за него.
	Лидия сковано кимна, обърна се и направи няколко несигурни крачки. Мислите й се щураха объркани като полета на кресливите чайки над нея и й трябваше малко време, докато успее да ги подреди.
	Скоро, тъй като кризите за нея не бяха нещо ново, тя беше в състояние да обмисли новата обстановка трезво. Не беше влюбена в Девън Куейд, въпреки че не можеше да му се отрече факта, че той беше изключително красив и много перспективен мъж. От нея сега нямаше да се иска да му се закълне във вярност и подчинение докрай, нито пък да споделя леглото му.
	Още повече, тъй като братът на Девън не очакваше пред прага на вратата му да се достави бъдеща съпруга, той нямаше да ги посрещне на кея наред с църковния служител и букетче диви цветя. Значи, Лидия беше получила отсрочка, колкото и несигурна да беше тя и вероятно г-н Бригъм Куейд щеше да я наеме като гувернантка на децата си и да не очаква нищо повече от нея.
	Значително по-спокойна, Лидия пое дълбоко въздух и загледа бавно отдалечаващия се Сан Франциско, усещайки как морето се надигаше и спадаше като някакво огромно, запъхтяно чудовище.
	Лидия беше станала експерт в нагаждането към действителността, независимо колко сурова й се предлагаше тя. Предпочете да прекара следващите няколко дни сама, за да може да разсъждава за приключението, което й предстоеше. Хранеше се редовно, въпреки че ядеше много малко, разхождаше се по палубата и се държеше много учтиво към Девън, когато той се осмеляваше да я заговори, но то не се случваше често.
	Сиатъл се оказа малко, разнебитено градче, което всъщност се състоеше само от няколко набързо построени сгради, накацали върху невероятно стръмните хълмове и обградени от гъста, девствена гора. Тук-там, в средата на някоя кална улица стърчеше прастаро, вечно зелено дърво, а купищата от примесени с глина отпадъци, дървени стърготини и отломки от дъски свидетелстваха за голямата, собствена промишлена дейност на една част от жителите. Докато бирариите, заети със задачата по пробуждането на града в тези ранни, прогизнали от влага часове на деня, говореха красноречиво за навиците на друга част от населението. Чуваше се вой от триони в дъскорезниците и мъгливият утринен въздух беше напоен с мириса на прясно разрязано дърво, борова смола, дим и конска тор.
	Лидия усети смътно вълнение в дълбините на сърцето си — сърце, което тя се бе погрижила отдавна да затвори за чувствата, още когато видя пред себе си първия ранен войник.
	Върху бузата й потрепваше кичур изплъзнала се коса, а до устните и стигна капка солена морска вода, може би леко примесена със сълза? Тя не си спомняше кога наистина беше плакала за последен път; може би на погребението на майка си, като съвсем малко дете.
	Тя застана малко по-изправена на обичайното си място на кърмата на парахода „Сан Франциско“ и дори съумя да се усмихне на Поли, която наблюдаваше толкова очарована провинциалното градче, сякаш то беше самият Париж.
	Очевидно женитбата на Поли със съвършено непознат мъж се бе оказала отговорът на мечтите й. Тя беше придобила навика да си тананика тихичко весели песнички, бузите й гориха приятно розови, а очите й вечно сияеха.
	Малката им групичка се прехвърли на друг кораб на оживеното пристанище на Сиатъл, с което започна последната част на пътуването им. След час, както им беше казал Девън, щяха да пристигнат в Куейдс Харбър, от другата страна на устието на залива Саунд.


	— Ти си ми довел какво? — Бригъм Куейд имаше намерение да изкрещи думите, но невероятният шок беше отнел дъха му и успя да постигне само вбесено изръмжаване. Беше вперил поглед в брат си в пълно недоумение, молейки се да не е разбрал добре.
	Девън се беше подпрял на ръба на огромното черешово бюро на Бригъм, една наистина много ценна придобивка, купена от търговски кораб, пристигнал от Китай.
	— Доведох ти съпруга — помирително каза той. — Повярвай ми, Бриг, Лидия ще ти хареса. — Той протегна едната си ръка, обърната с дланта надолу. — Тя е ето толкова висока, с дълбоки сини очи, златна коса и при това е напълно здрава.
	— Сега ще започнеш да ми разправяш, че има и хубави зъби! — избухна Бригъм, като едва не събори стола, когато се изправи. — За Бога, Девън! Говориш за тази жена, сякаш тя е чистокръвна кобила за разплод!
	По-малкият брат, лесно опрощаващ грешки, но често сам склонен към неразумни постъпки, сви рамене.
	— Лидия не е породиста кобила, разбира се — подчерта смирено той, но тя наистина би родила здрави деца. Въобще не се съмнявам в това.
	Бригъм заобиколи бюрото.
	— Аз вече имам деца, Девън — посочи той. — Две. Или си забравил този факт?
	В очите на Девън не се таеше нито вина, нито лукавство.
	— Шарлот и Мили са момичета — изтъкна той. — Те ще се омъжат и всяка ще си създаде свой нов дом. Ти имаш нужда от синове, които да поемат дърводобивния ти бизнес, когато остарееш и…
	— Девън — тихо го прекъсна Бригъм. Струваше му се цяло чудо, че още не беше удушил брат си. — Все още ми остават няколко години напред, колкото и да не ти се вярва. — Зад прозорците на кабинета му тих летен дъжд закриваше гледката на заснежените планини, тъмносинята дълбока вода, плътният, почти безкраен килим от вечно зелени дървета, простиращи се чак до хоризонта. Той остана загледан в пейзажа, който му харесваше, независимо от мрачното време. — Ние създадохме компанията заедно, ти и аз, — каза най-после той. — И ще управляваме заедно.
	Чу как Девън въздъхна зад него и знаеше какво ще последва.
	— Не ние създадохме тази компания, Бригъм. Направи го сам ти. Моят единствен принос беше да търся и нося, което и двамата знаем добре. Искам да направя нещо свое.
	Разочарованието на Бригъм прозвуча като раздразнение:
	— Смесен магазин — каза той с подигравателна нотка в гласа си, когато се извърна, за да погледне свирепо брат си.
	Девън беше единственият човек, когото никога не беше успявал да сплаши и явно в това отношение промяна нямаше да настъпи.
	— Да, смесен магазин — потвърди Девън, повдигайки едната си вежда.
	— По дяволите! Куейд Харбър няма нужда от такъв магазин — продължи да настоява Бригъм и ядосано прокара пръсти през косата си. — Имаме си магазина на компанията!
	— Страх те е от малко конкуренция ли? — попита Девън, вече усмихнат.
	_Мили Боже, на тоя не му липсваше дързост_, помисли си Бригъм — _да се откаже от петдесетпроцентовия си дял в една от най-големите дърводобивни компании в областта, да започне свой бизнес, който никой нямаше да спонсорира, да си доведе в къщи една непозната жена за съпруга, че и още една, която да пробута на нищо неподозиращия си брат._
	Бригъм изпсува, ядно закрачи към барчето от тиково дърво, което му бяха доставили специално от Сан Франциско преди няколко месеца и си наля чаша бренди.
	— Конкуренция! — процеди през зъби той. — Магазинът на компанията разполага с всичко, което един мъж може да си пожелае. Какво ще продаваш, Девън? Я ми кажи това?
	— Може би някои неща, които една жена може да поиска — отговори, все още невъзмутим Девън и посочи с широк жест планината, където дори и в този момент работниците на Бригъм сечаха дървета. — Северозападът е самотно място, Бриг. Тези твои работници имат нужда от съпруги. Ще започнат да прииждат жени от Изток, защото, както знаеш, там заради войната има недостиг на мъже за женене. Ще идват и от Сан Франциско. Те ще искат дрехи и семена за цветята си и боя за оградите на къщите си.
	Бригъм въздъхна. Не можеше да възрази на логиката на брат си, въпреки че му се искаше да направи точно това. Областта Паджет Саунд се променяше ден след ден, а малкото сърцати мъже, които проявяваха желание да работят в планините, копнееха за комфорта на женското присъствие. Самият Девън беше прекарал зимата в нервно крачене и непрекъснато пиене, неспокоен като котарак, затворен в сандък и ето че сега на горния етаж го чакаше жена, съпруга от търговска сделка.
	Тази Поли горе, обаче, изобщо не засягаше Бриг, тези неща си оставаха лична работа на брат му и след като Девън искаше да даде името си на тази непозната, нека си го дава. Но другата, така предвидливо доброжелателно доведена за самия него, като някакъв ценен сувенир с екзотична стойност, това вече го засягаше, при това много.
	Изабел, първата му съпруга и майката на дъщерите му, беше го излекувала завинаги от илюзиите му по отношение на брачната благодат. Това, че почина от пневмония преди девет години, беше трагедия и независимо че между двамата не беше съществувала любов, той дълго скърби за нея. А дори и след цялото това време, когато си спомнеше за Изабел, той пак изпитваше гняв, защото тя съвсем целенасочено беше искала да умре. Беше се отказала от живота, беше го захвърлила просто така, както се захвърля ненужна вече дреха, както бе постъпила към съпруга и децата си, без дори да направи опит да оцелее.
	Той прогони бързо нежеланите си спомени и отпи отново от брендито.
	— Тази другата, Лидия, струва ми се, че я нарече, ще трябва да си замине. По-точно, в случай че не си решил да си правиш харем.
	Девън най-после се надигна от ръба на бюрото и отиде да налее питие и за себе си. Движенията му бяха целенасочени, защото държеше да подчертае невежливостта на брат си, когато наля чаша само за себе си.
	— Лидия е достатъчно красива, така че може много лесно да изтрие подобни мисли от главата на един мъж, — заяви той. Държейки чашата в дясната си ръка, той се извърна, за да погледне Бриг със сините си очи през леко присвити клепачи: — Отвори очи и виж живота си, Бриг. Ти имаш крещяща нужда от съпруга, а децата ти от майка.
	Бригъм се беше върнал до бюрото. Той остави чашата си с трясък и протегна ръка към купчината документи:
	— Леля Персефона осигурява цялото си присъствие и предлага всичките женски напътствия, от които дъщерите ми се нуждаят.
	Девън завъртя чашата си, загледан в кехлибарената течност в нея така съсредоточено, сякаш там се криеше загадката на някаква лична мистерия, която много силно го тревожеше.
	— Това все още оставя открит проблема за твоите нужди. И не ми казвай, че проститутките в Сиатъл ти стигат, защото ще е куп измислици, което и двамата знаем добре. Лидия е красива и много женствена жена, — бавно каза той след период на продължително обмисляне.
	— Щом тя е такъв стокаратов диамант, — изръмжа Бригъм, стиснал здраво ръба на бюрото с двете си ръце, — защо, по дяволите, не се ожени ти за нея?
	Брат му се замисли, съвсем невпечатлен, както винаги, от яростта на Бригъм.
	— Тя е много смела, както физически, така и психически. Да ти кажа истината, аз исках да си намеря жена, която поне малко да се обляга на мен. Мисля, че Лидия се е грижила сама за себе си почти през целия си живот.
	Въздъхвайки пак, Бригъм събра попадналите в ръцете му документи и ги плесна върху лъскавата повърхност на бюрото. Как беше възможно един мъж да иска до себе си някаква увехнала виолетка, която да се обеси вкопчена на врата му, той въобще не можеше да си обясни. За Бригъм една съпруга по-скоро би трябвало да е нещо като партньор в живота, естествено и в леглото. Което от своя страна не означаваше, че му харесваха чак толкова много другият тип жени, войнствените, съвсем самостоятелните. Ако имаше нещо, което изобщо не би могъл да понесе, то това бяха мухлясалите „интелектуалки“ с конски мутри, които не спираха да приказват за зачитането на женските им права.
	Той реши, че Лидия Маккуайър вероятно спадаше към войнствения тип и потръпна. Бе готов по-скоро да се срещне с призрака на Хамлетовия баща в някой от таванските коридори.
	Девън, който умееше да разчита мислите на Бригъм още от времето, когато и двамата бяха момчета, или поне понякога изглеждаше така, силно се разсмя.
	— Ще бъдеш приятно изненадан, когато най-после я видиш — каза той.
	После остави празната си чаша на барчето и излезе от кабинета.
	Бригъм щеше щастливо да продължи да работи над папките си през останалата част от следобеда, ако не беше срещата с брат му и обезпокоителната новина, че на горния етаж имаше жена, които без съмнение очакваше да стане г-жа Бригъм Куейд преди даже да е изтекла седмицата.
	Мастиленосиният му поглед непрекъснато се плъзгаше към тавана, тъй като резервните спални бяха точно отгоре. В крайна сметка той се отказа от опитите си да работи, избърса писалката си и я върна на поставката до мастилницата, затваряйки внимателно капачето.
	Прекоси стаята, запътен към двойните врати на кабинета си, отвори ги и се сепна, когато се оказа лице в лице с една дребна, феерична руса жена, изправена там с леко вдигната, готова да почука ръка. Очите й имаха цвят на тъмносиньо, почти пурпурно кадифе, по високите й скули се разливаше бледа, трогателна руменина. Брадичката й бе изправена под силен, волеви ъгъл и противно на целия си здрав разум Бригъм се улови, че вътрешно се молеше тя да не се окаже Поли, жената, която брат му си беше избрал за съпруга.
	Виолетовите очи се разшириха и малкото юмруче бавно се отпусна. Тя беше облечена в скромна сива рокля с яка и без широки ръкави.
	— Г-н Бригъм Куейд? — попита тя с цялото достойнство на принцеса, изгубила се сред тълпа от селяни.
	Бригъм беше спрял да диша и имаше усещането, че е попаднал върху лудо въртящ се ствол на дърво, плаващо в коварна река. Все пак той владееше изкуството да се държи строго и сурово, дори когато в себе си се смееше. Беше сигурен, че от хладното му кимване малката уличница не можеше да се досети колко го беше развълнувала.
	— Аз съм г-ца Лидия Маккуайър — съобщи тя и вирна още по-високо брадичка, като че ли очакваше някой да възрази по въпроса.
	Със скоростта на прериен вятър в гърдите на Бригъм нахлу чувство на такова облекчение, което той никога не би си признал.
	— Вярвам ви напълно, — отговори той.
	Прекрасните очи се разшириха, после отново се присвиха, но руменината по лицето й не изчезна. Беше известна утеха за Бригъм, че тя също чувстваше странните и опасни сили, които се биха развихрили край тях, че той не беше единственият, подложен на действието им.
	— Желаете ли нещо? — попита с преувеличена любезност той и скръсти ръце на хълбоците си, защото се страхуваше, че в противен случай би положил длани на меките й бузи, или на невероятното облаче от руса коса.
	Въпросът като че ли я обърка за момент. После, напъвайки всеки инч от съвсем средното си на височина тяло, тя го удостои с още един царствен поглед.
	— Няма да се оженя за вас, г-н Куейд, при никакви обстоятелства, — информира го тя. — Но бих желала, все пак, да обсъдя с вас условията, касаещи образованието на дъщерите ви.
	Бригъм се усмихна снизходително.
	— Не си спомням да съм ви правил предложение, г-це Маккуайър, — отвърна той.
	Отново плътна руменина заля лицето й.
	— Чудесно, — каза тя, след момент, през който успя да овладее поведението си. — Значи, по този въпрос приключихме. Можем да обсъдим какво трябва да се направи по обучението на децата ви.
	Господарят на дома небрежно се облегна на вратата, но сега скръсти ръце пред гърдите си. Вече се чувстваше по-добре, защото знаеше, че този път надмощие имаше той.
	— Леля Персефона ги е научила да четат, да пишат и говорят доста правилно. Да говорим направо, г-це Маккуайър, нито Мили, нито Шарлот притежават някакви особени дарби, които да ги отличават от останалите млади дами. Според мен, най-практичното нещо ще бъде да ги научите как да се справят с едно домакинство.
	За един прекрасен момент Бригъм всъщност си помисли, че очарователната му гостенка може да го ритне по кокалчетата. Мъдро, тя преосмисли:
	— Естествено, вашите деца не биха могли да проявяват особени дарби, г-н Куейд. Децата считат себе си за такива, каквито ги считат родителите им, което означава, че Шарлот и Мили се чувстват общо взето толкова способни, колкото двойка пудели с дълга козина.
	Силно ядосан, Бригъм се наведе към нея толкова много, че носът му почти докосна този на Лидия и изръмжа:
	— Няма да позволя дъщерите ми да бъдат възпитавани така, че да проявяват амбициозност! Нямам никакво намерение да ги видя да преследват политиците, за да се борят за право на глас и изборни права, или пък да произнасят речи на обществени места!
	Тя не се отдръпна, въпреки че той буквално се беше облегнал върху нея, принуждавайки я да направи крачка назад. Но, остана твърдо на мястото си, като малък войник, само че не можеше да каже нищо поради обзелата я ярост. Брадичката й потрепери, а в очите й блеснаха сълзи и в този миг Бригъм можеше да се закълне, че някъде далеч, далеч от планината се дочу бойният зов на войнишка тръба, приканваща в атака.


>	3

	Антипатията, която Бригъм предизвика у Лидия, беше силна и незабавна и слепоочията й бяха започнали да пулсират от гнева, причинен от поведението му, когато тя се обърна, забърза нагоре по стълбите с гордо вдигната глава и потърси убежище в стаята си.
	Не забеляза веднага детето, седнало с кръстосани крака в средата на леглото й.
	Момиченцето беше на около десет години и красиво, с вече познати черти — тъмна коса и сиви очи като на Бригъм. Разпуснатите й коси, с вплетени панделки и къдриците, се спускаха по целия й гръб и стигаха доста под кръста, нежните й бузи цъфтяха от здраве, а ефирната й била рокля, пристегната с жълт сатенен колан, я правеше да изглежда така, като че ли току-що бе слязла от рамката на сантиментална френска картина. Липсваше й само една шапка с широка периферия и някое малко кученце, сгушено в скута й.
	— Здравей, — каза тя. — Казвам се Милисънт Александрия Куейд, но можеш да ми казваш Мили.
	Устните на Лидия се изкривиха в лека гримаса, когато тя направи полуреверанс и отвърна:
	— Аз съм Лидия Маккуайър и можеш да ме наричаш г-ца Маккуайър.
	Мили сбърчи чело и подръпна една от златните панделки в косата си.
	— Аз пък си мислех, че ще мога да те наричам леля Лидия — призна тя, леко смутена. — Но вече съм на десет години, в крайна сметка, така че разбирам, че чичо Девън не може да си е довел в къщи две съпруги едновременно. Може би ти трябва да бъдеш вторият му вариант, ако първата жена се окаже неподходяща?
	Лидия щеше да се обиди, ако в очите на детето не прозираше такова невинно недоумение.
	— Аз ще бъда твоята гувернантка — отговори тя, но съжали за думите си само миг, след като ги беше изрекла. Защото доколкото й беше известно, г-н Бригъм Куейд можеше вече да е решил да я натовари на сутрешния кораб.
	Малкото момиче въздъхна.
	— О пак излишни неприятности. Аз вече съм научила достатъчно от леля Персефона, — каза тя.
	Лидия бе чула това име от Бригъм и сега мислено си го повтори: „Пер-се-фо-на“.
	— Мога да чета книги за възрастни — продължи Мили — както и да събирам цифри. Мога да свиря и на клавесин. — Тя протегна единия си крак, обут в малки велурени пантофки и го размърда. — Ще свиря още по-хубаво, когато порасна и мога да достигам до педалите обаче — замислено каза тя и леко се намръщи. Но когато отново вдигна поглед към Лидия, лицето и пак се беше прояснило. — Знаеш ли как да ловиш риба, г-це Маккуайър? — с надежда попита тя.
	Лидия се засмя и седна на ръба на леглото.
	— Да. Когато бях дете в Масачузетс, понякога ходех да ловя пъстърва с баща ми. Винаги хващах повече от него.
	Мили изглеждаше доволна, но веднага пак се натъжи.
	— Твоят баща харесваше ли те? — тихо попита тя.
	Гневът, който се надигна в гърдите на Лидия, бе насочен към г-н Куейд, а не към дъщери му.
	— Да — отговори бързо тя, но с много нежен глас. — Сигурна съм. Твоят баща харесва ли те?
	— Татко е много зает да прави дървен материал — решително отговори Мили, като изпъна гръб и старателно приглади колите на рокличката си. — Но не мисля, че ме счита за достатъчно интересна. Не колкото онази жена, която понякога посещава в Сиатъл.
	Бузите на Лидия пламнаха. Тя се приближи и нежно хвана ръката на Мили.
	— А аз мисля, че ти си едно много интересно дете — каза тя. Мили Куейд във всеки случай беше едно от най-умните деца, които някога бе срещала. — Може би ти и аз ще станем приятелки?
	— Може би — философски се съгласи Мили. — Аз имам сестра си Шарлот, разбира се, но тя не може да се нарече точно приятелка, защото има случаи, когато ме мрази. А когато вали, костите на леля Персефона я болят, така че тя прекарва много време в стаята си.
	Лека болка бодна сърцето на Лидия. Не беше трудно да си представи колко самотна и тъжна бе огромната, красива къща, издигната в центъра на заобикалящата я дива и неопитомена от човека пустош.
	— Няма ли други деца в Куейдс Харбър? — изненадана попита тя.
	Мили присви малките си рамене:
	— Само индианчета, в леля Персефона не ни дава да ходим при тях, защото имат въшки. — Тя се наведе и продължи с тайнствен шепот: — И освен това не използват нощни гърнетата.
	Лидия сдържа още една усмивка.
	— Мерси — отбеляза тя, защото дръзкото съобщение на Мили изискваше някаква реакция. — А дървосекачите? Никой от тях ли няма семейство?
	Тя си спомни редицата от стабилни дървени къщи, които беше видяла от пощенския кораб сутринта, когато тримата с Поли и Девън навлизаха в пристанището. Беше й направила впечатление силната прилика на този град със съществуващите от години села на Изтока.
	Мили поклати глава:
	— Повечето от тях нямат дори роднини, а пък онези, които имат, не искат да идват тук.
	Лидия тъкмо смяташе да отговори, когато откъм отворената врата на стаята се дочу шумолене на коприна. Тя вдигна поглед и види дребна, белокоса жена, застинала там, която я наблюдаваше с живи, умни очи. Сигурно е леля Персефона, помисли си тя. Въпреки изявлението на Мили, че лели и често страдала от болки в ставите, тя имаше вид на човек, който не бе прекарал и час от живота си на болничното легло.
	Лидия стана, приглади полата си и протегна ръка.
	— Здравейте, — каза тя. — Аз съм Лидия Маккуайър, гувернантката.
	Грациозната дама в тъмносинята копринена рокля леко наклони глава.
	— Да — съгласи се тя, с леко замислен тон. — Гувернантката. Аз се казвам г-жа Персефона Чилкоут. Бригъм и Девън са мои племенници. — Приятно властният й поглед се плъзна към детето, седнало на леглото: — Милисънт, веднага слез оттам. Хората не нахлуват в чужди стаи и не цапат леглата им с краката си.
	Мили се подчини с готовност и обзета от внезапен прилив на енергия, изхвърча от стаята, крещейки:
	— Шарлот! В пристанището пристигна един кораб, който ще те вземе и ще те отведе чак до Китай, защото татко те продаде на едни бандити с дълги мустаци!
	Г-жа Чилкоут направи нетърпелива физиономии, но добродушната усмивка не напусна лицето и.
	— Правя каквото мога, — въздъхна тя, — но се боя, че пра племенничките ми започнаха да стават твърде буйни и вече не са по силите на една стара жена като мен.
	Лидия тайно си помисли, че за г-жа Чилкоут вероятно цяла бригада от войници на Конфедерацията не биха се оказали „твърде буйни“, но разбира се, не изказа гласно мнението си. Девън и Поли бяха младоженци, погълнати единствено от щастието да са заедно и сами, а господарят на къщата едва ли би могъл да се нарече възпитан, да не говорим за приятелски настроен. А Лидия имаше нужда от приятел, възрастен човек, може би леля Персефона.
	Тя посочи към двата стола близо до прозореца и г-жа Чилкоут седна.
	— Този град, тази къща — тихо изрази учудването си Лидия, сядайки срещу приятната си гостенка, — изглеждат така, като че ли някой добър дух ги е взел целите от малко крайбрежно селце в Нова Англия и ги е пренесъл тук, сред горите на границата.
	Г-жа Чилкоут се усмихна: чертите на лицето й още пазеха белезите на несъмнената красота от младините й.
	— Куейд Харбър не изглежда така сурово и неприветливо място като Сиатъл, нали? Племенникът ми — имам предвид Бригъм в случая — беше изградил в представите си много точна картина за това, как искаше да изглежда градчето, което смяташе да построи, след като откупи правата върху първия си горски масив. И наистина, започва да изглежда точно така.
	— Да — каза Лидия.
	Г-жа Чилкоут се приведе малко напред, скръстила чинно ръце в скута си и с игриви пламъчета в очите:
	— Греша ли като си мисля, че вече сте се срещнали с Бригъм и го намирате за малко труден?
	Нямаше да е възможно да излъже тази жена, дори да бе поискала, прецени Лидия.
	— Той е много студен и високомерен — призна тя и погледна встрани.
	Лелята от фамилии Куейд се засмя и смехът и прозвуча топъл и богат, като ромоленето на летен дъжд по покрива.
	— Бригъм се съобразява със своята воля — съгласи се тя. Очите й станаха сериозни. — Но моля ви, не прибързвайте да го съдите твърде строго. Животът му не беше лесен, независимо че се роди обвит в було, а той построи началото на една империя в тези гори и се бои, че съдбата му предложи повече пречки, отколкото подкрепа.
	Лидия се озадачи от последната забележка, но не поиска да научи повече. Възбудата и напрежението от случилото й се напоследък най-после започна да я надвива и сега единственото, от което имаше нужда, беше буен огън в камината, една кана горещ, сладък чай и дълъг, благодатен сън.
	— Сигурно сте много изморена — учтиво отбеляза г-жа Чилкоут и към качествата, които вече беше приписала на дамата, Лидия добави наблюдателност и досетливост. — Бихте ли желали нещо за освежаване?
	— Би било чудесно — отговори Лидия. — Благодаря ви.
	Домакинята й решително стана и излезе от стаята, а Лидия се приближи до мраморната камина, където някой предвидливо беше приготвил съчки и разпалки от изсъхнала кора на дърво. Намери на лавицата кибрит, поставен в порцеланова кутийка с изрисувани по капака теменужки и я запали. Когато огънят се разгори достатъчно, тя нагласи регулатора за въздуха и добави няколко нацепени на тънко дръвчета от металната кошница, поставена отстрани.
	Топлеше се, с протегнати към огъня ръце, когато г-жа Чилкоут се върна с една табла. Постави я на една масичка от прекрасно полирано, фино гравирано борово дърво и Лидия усети аромата на силен чай. Имаше и чиния с канелени курабийки, малък сандвич със старателно обрязана коричка и купичка с някакво приятно на вид ядене.
	— Ще ви оставя да си отдъхнете — каза г-жа Чилкоут с глас, топъл като пламъка в камината. — Вечерята е в седем часа, колкото и не цивилизовано да изглежда това. Бригъм казва, че ако трябва ма чака до осем, както е прието, ще умре от глад.
	Лидия извика образа му в паметта си; той изглеждаше висок и тромав като мечка, въпреки че в същност притежаваше същата стройна елегантност и широки плещи като брат си. Беше почувствала присъствието на някаква потиснала енергия около него, като че ли вътре в душата му гореше пещ и се разгаряше все по-ярко и по-ярко, заплашвайки да избухне навън и да се разлее в експлозия от огненочервена лава.
	Тя благодарно кимна на г-жа Чилкоут и когато остана сама, приседна на края на леглото, за да изяде храната си. След като на таблата вече не беше останала и една трохичка, тя сложи още дърва в огъня и се опъна на леглото, покривайки се е една пъстра, красива завивка.
	Когато отново отвори очи, явно часове по-късно, стаята бе в полумрак и се чуваше лекото потропване на дъжда по прозореца. Във въздуха се усещаше влажен студ, а от огъня бяха останали само няколко самотни въгленчета.
	Разтърквайки ръце в усилието си да се стопли, Лидия пъргаво скочи от леглото и отиде да добави в камината още разпалки, после и едно дърво. На светлината на лумналия огън тя видя на масичката до леглото една газена лампа, повдигна фитила и я запали.
	Тъкмо поставяше обратно красиво изрисувания глобус на лампата, когато на вратата се почука. Тъй като очакваше да е г-жа Чилкоут, или вероятно Мили, Лидия приглади косата и омачканата си пола и се запъти усмихната да отвори.
	В коридор, осветен от двете лампи, поставени на краищата на дълга дъбова маса, стоеше грациозна млада жена, всъщност, едва навлизаща в зряла възраст. Беше красива като Мили, но по различен начин, защото имаше коса е цвят на кленово дърво и меки, кафяви очи.
	Лидия изпита смътно безпокойство, предполагайки, че посетителката й бе Шарлот Куейд, по-голямата дъщеря на Бригъм и необяснимо защо, беше сигурна, че детето приличаше на майка си.
	В големите, нежни като кадифе очи, проблясваше явна враждебност.
	— Татко каза, че ще трябва да дойдеш на вечеря, защото в противен случай ще започнем без теб — каза тя.
	Лидия тайно въздъхна. Ако не беше толкова гладна, щеше да се възползва от тази не особено приятна малка вестителка, за да изпрати на г-н Куейд съобщение, не по-малко грубо от неговото. Вместо това, с тон, който би използвала при приятна среща на парти за чай, тя просто каза:
	— Здравей, Шарлот. Аз съм г-ца Маккуайър и за мен ще бъде удоволствие да присъствам на вечеря, стига да ми бъде показан пътя до трапезарията.
	Шарлот разтърси прекрасната си коса, присви за момент очи, после рязко се завъртя и тръгна обратно.
	— Не разбирам защо изобщо на чичо Девън му е хрумнало да те доведе тук — каза, без да се обръща тя, докато бързо крачеше към едно задно стълбище. — Ние положително нямаме нужда от теб.
	Лидия не отговори, тъй като, каквото и да беше казала, неминуемо щеше да предизвика още някакъв коментар от брутално директната логика на тринадесет годишната девойка.
	Двете се спуснаха по стълбите и минаха през една кухня, където до масата седеше мъж, облечен в работен панталон, тиранти, работни ботуши и надиплена, широка вълнена риза. Навсякъде наоколо лежаха мръсни тенджери и тигани, а той разлистваше тънко, измачкано копие на вестник „Сиатъл Газет“.
	— Това е Джейк Фийни, готвачът — каза небрежно Шарлот, като че ли г-н Фийни беше неодушевен предмет и изобщо нямаше престава за присъствието им. — Татко го нае, след като индианката напусна.
	Лидия кимна на г-н Фийни, а той й се усмихна и живите му очи закачливо заблестяха.
	В трапезарията, обзаведена с явен вкус, както и останалата част на къщата, около дългата маса се беше събрало цялото семейство. В огнището на голямата тухлена камина весело пращеше огън. При появяването на Лидия Девън почтително се изправи, последван с нежелание от Бригъм.
	Ти зае единственото свободно място вляво от Бригъм и кой знае защо, се смути неочаквано, когато Бригъм учтиво издърпа стола й, преди да се върне на мястото си.
	После разговорът се възстанови — весел поток от смях и говор, а храната беше превъзходна. Лидия насочи изцяло вниманието си към своя дял от печено пиле, кнедли и грах, задушен с бекон, защото беше решила да прибави още някой килограм към теглото си, което неминуемо щеше да й бъде от полза, в случай че съдбата бе решила да направи още един неочакван поврат и тя се окаже сама вън на дъжда.
	— Мисля, че би трябвало да изпратим г-ца Маккуайър обратно там, откъдето е дошла — внезапно заяви Шарлот и безгрижният поток от думи моментално секна.
	— Нека да отпратим Шарлот вместо това, а да оставим г-ца Маккуайър — отвърна Мили, като не пропусна да изплези език на сестра си.
	Лидия остави вилицата и скръсти ръце в скута си. Въпреки че би направила всичко, за да предотврати това, погледът й се плъзна към Бригъм. Не че се нуждаеше от закрилник, не че някой трябваше да я защити от глупавите нападки на едно дете, но въпреки това сякаш очакваше нещо.
	Г-н Куейд погледна строго към дъщеря си, като взе бялата салфетка от коленете си и внимателно я сгъна до чинията:
	— Вероятно предпочиташ да прекараш остатъка от вечерта в стаята си в размишления върху последиците от грубото поведение.
	— Съжалявам, татко — послушно отвърна Шарлот.
	Бригъм остана твърд.
	— Не обиди мен — изтъкна той.
	Шарлот насочи кехлибарените си очи към Лидия и упорството, което Лидия прочете в тих, съвсем не отговаряше на думите, които тя изрече.
	— Извинете ме, г-це Маккуайър. В бъдеще няма да се държа грубо.
	Лидия прие скептично както извинението, така и обещанието да се въздържа от лоши маниери, но кимна сериозно и тържествено, по-скоро заради силното чувство на гордост на Шарлот.
	— Благодаря — с достойнство каза тя.
	Скоро след това, Шарлот и Мили бяха извинени от масата, г-жа Чилкоут също се оттегли. Девън и Поли буквално се поглъщаха взаимно с поглед, така че просто излязоха от стаята. Лидия ги проследи със завист, която едновременно я изненада, но и отчая, тъй като си спомни за времето, когато сама бе мечтала за подобна любов. Време, когато вярваше, че любовта бе възможна и за нея.
	— Помислили сте, че ще се омъжите за брат ми. Нали?
	Думите му така сепнаха Лидия, че тя се извъртя на стола си, съвсем пребледняла, а кексът с консервирани праскови, заради който все още не беше напуснала масата, остана непокътнат пред нея.
	Ти преглътна. Изражението в буреносния му поглед не беше неучтиво, а само много прямо. Тя прочисти гърлото си.
	— Да — отговори, но с цената на наранената си гордост.
	Баронът на дърводобива седеше облегнат на стола си и замислено я наблюдаваше.
	— Знаете ли, не трябва да се тревожите. Вие сте хубава жена и доста много мъже ще проявят желание да ви приберат и да ви дадат името си.
	Лидия изпъна гръб така, сякаш светкавица я бе прерязала през кръста. Ядна червенина заля лицето й. Той я принизяваше до малоумна просякиня или до положението на бездомно коте и явно не я считаше за силната и способна жена, която беше.
	— Не търси мъж, който да ме прибере, г-н Куейд — каза тя, като изричаше думите една по една. — Мога да се грижа за себе си, много благодаря!
	Той се усмихна.
	— Изобщо нямаше да бъдете подходяща за Девън — подчертано мило каза той. — Поли му подхожда много повече с нейния безпомощен вид и дългите си въздишки.
	Лидия отдръпна стола си, за да стане от масата, въпреки че просто умираше при мисълта, че трябваше да изостави кекса си. Не бе си позволявала подобно лакомство още от времето преди да напусне Изтока и сега не й беше лесно да пренебрегне този факт.
	— Предполагам, не ви е минало през ум, г-н Куейд, че Девън можеше да е съвсем неподходящ за мен, че в крайна сметка той можеше да е неподходящият…
	Юмрукът на Бригъм се стовари върху масата с отекващ трясък в момента, в който тя смяташе да се изправи и тя се отпусна веднага обратно на стола, повече изненадана, отколкото обидена.
	— Сядай! — каза, доста излишно, той.
	Лидия не сваляше погледа си от него. Все още валеше и й беше ясно, че нямаше да намери подходящ подслон в този пълен с дървосекачи град, независимо че от кораба мястото й се беше сторило улегнало.
	Той размаха показалеца си към нея.
	— Ние и двамата трябва да сме станали наопаки от леглата си сутринта, г-це Куейд — каза той. — Всеки път, когато кажа нещо, вие явно моментално се обиждате. Преди малко, аз направих само един коментар: брат ми просто не би знаел как да се справи с жена като вас.
	Раздразнението на Лидия леко се уталожи. Бригъм Куейд наистина й действаше зле, но тя не разбираше защо. Беше свикнала на закачките на войниците, тежко или леко ранени, а освен това, той всъщност не беше я обидил… ли беше?
	Тя погледна към домакина си, без да извръща напълно глава.
	— Вие се държахте доста любезно при дадените обстоятелства — реши все пак да каже тя, отново изкушена от кекса, който я очакваше. Плодовият пълнеж вероятно беше едновременно кисел и сладък, докато коричката отгоре изглеждаше хрупкава и нежна. С първата хапка Лидия преглътна и обидата си. — Ще се постарая да не се обиждам толкова много.
	В това, с който й отговори, се долавяше смях, или поне тя си помисли така.
	— Направете го непременно — каза той.
	Лидия си взе още една хапка.
	— Девън ми каза, че по време на войната сте били медицинска сестра — продължи стопанинът на къщата, явно решен да й демонстрира, че беше способен да води цивилизован разговор. В действителност, Лидия щеше да се чувства много по-добре, ако той просто си беше излязъл от стаята.
	Тя сдъвка хапката, преглътна, изтри устата си със салфетката.
	— Да. — Мразеше да мисли за онези ужасни дни, още повече да говори за тях. Имаше огромна вероятност кошмарите й да се върнат, ако останеше на темата прекалено дълго. — Не беше много приятно, естествено.
	— Не се съмнявам в това — съгласи се г-н Куейд, като продължи да я наблюдава.
	Лидия си взе още едно парче от кекса, но то не беше толкова вкусно, както първото.
	— Вероятно и вие по някакъв начин сте били замесен във войната? — попита ти, надявайки се да отклони темата от себе си.
	— Всъщност — отговори той, като протегна ръка и взе една изящна порцеланова кана, която изглеждаше смешно не на място сред загрубелите му, мазолести пръсти и си наля още кафе. — Аз продавах дървен материал на двете вражески страни и останах извън спора им.
	Тя отмести чинията си, неспособна да повярва в това, което току-що бе чула.
	— Техният спор? — недоумяващо повтори тя.
	Също недоумяващ, Куейд се приведе напред на стола си. Разбра, че явно отново я бе обидил, но не му беше ясно с какво.
	Тя обаче се готвеше да му обясни.
	— Аз съм виждала мъже, притиснати между стволовете на дърветата като конопени въжета, г-н Куейд — каза тя студено, седнала абсолютно изправено на стола си. — Случваше се да видя как ръката или кракът на някого от тях потръпваха. Ние не знаехме дали някои от тези мъже не бяха все още живи и нямахме дори един свободен миг, за да проверим, защото идваха други, толкова много други — водеха ни ги през цялото време. В Гетнсбърг земята беше покрита с толкова много трупове, че едва намирахме място, за да минаваме между тях, а казваха, че водата в Антистъм Крийк потекла червена от кръв. Не бих нарекла войната между щатите „спор“. Нещо повече, считам за предателство това, че сте продавали дървен материал на разбунтувалите се южни щати.
	— Войната свърши, Лидия — каза тихо и сериозно той.
	Тя едва го чу, беше така възмутена.
	— Нямате ли съвест? Как можете да понесете да просперирате от тази кръвожадна касапница?
	Тонът на Бригъм оставаше все още спокоен, въпреки че на лявата му буза бе започнало да играе едно малко мускулче.
	— Не аз започнах конфликта и не бих могъл да го спра, ако откажех да продавам дървен материал за това, че някой носел сива униформа, вместо синя.
	Лидия бе така ужасена, че за момент не можеше да говори. Стисна здраво ръба на масата, безсилна дори да се изправи от мястото си.
	Г-н Куейд я изгледа замислено и продължително, после каза:
	— Аз съм готов да ви позволя да имате свое мнение по въпроса, г-це Маккуайър. Тогава защо вие се безпокоите от моето?
	Тя затвори очи, отново чу експлозиите на шрапнелите, виковете, мъжете, все още почти момчета в селски дрехи или в набързо подбрани униформи, покрити с гной и рани, викащи майките си. Усети миризмата на барута от оръдията, на кръвта, на безжалостната смрад от пот, изпражнения, урина и загниваща плът. Залитна и усети как я подхвана една силна ръка, задържа я да не падне.
	— Лидия!
	Тя отвори очи, видя г-н Куейд приведен над тялото й, но продължи да чува виковете. Беше ги чувала ден след ден, час след час, дълго след като за последен път бе напуснала болницата във Вашингтон Сити, толкова дълго, че наистина се беше страхувала, че ще полудее от тях.
	Трепереше.
	Г-н Куейд се приближи до една малка масичка. Тя чу звънтенето на стъкло в стъкло, после той се върна и пъхна чаша бренди в ръката й.
	Обикновено, Лидия не приемаше силни алкохолни напитки, след като бе наблюдавала хаоса, който уискито бе създало от живота на баща й, но сега чувстваше, че ще се свлече на пода и имаше нужда от нещо, което да възвърне равновесието й. Отпи една несигурна глътка, като използва двете си ръце, за да задържи чашата.
	— Какво точно се е случило там? — попита Бригъм, приклекнал до стола й. Както беше разтърсена от спомена си, близостта му произведе още по-голям ефект върху нея. Почувства болезнена гореща вълна да се разлива дълбоко в тялото й, на онова място, за което добрите жени така отчаяно се стараят да не мислят. — Изглеждате така, сякаш току-що сте пили чай с дявола.
	Лидия започваше да възвръща самообладанието си. Овладя кошмара, поне засега, а алкохолът бе стоплил кръвта й, но страхът, които изпита сега, беше различен и по-жесток от всякога. Успокоението, породило се от присъствието на г-н Куейд, й бе подействало по-силно от опиум; тя осъзна, че би могла да свикне с него, да започне да се нуждае от него, за да има сили да продължи да живее, така, както се нуждаеше от вода, от въздух, от храна.
	Тя остани чашата с трепереща ръка, отмести стола си назад и бързо стана. На прага се обърна, проследявайки с поглед как г-н Куейд бавно, грациозно се изправи на крака.
	— Лидия, — каза той и това беше всичко. Само името й. И въпреки това, сякаш някак бе протегнал ръка и я бе погалил; кръвта й забушува в нервните възли зад ушите й, запулсира ниско долу в основата на шията й.
	Тя разтърси глава, прекалено енергично, после отстъпи назад. Г-н Куейд не я последва, когато избяга от стаята.


	Сутринта, Лидия се събуди в окъпана от лятното слънце стая, чувствайки се нещастна и глупава. Първото нещо, което си спомни, бе красивото лице на Бригъм, съвсем близо до нейното, когато той бе коленичил до стола й в трапезарията предишната вечер. Размисляйки сега, тя изпита странното чувство, че той бе готов да изслуша всичките и отвратителни спомени и това предизвика особена болка в сърцето й. Твърде малко хора бяха достатъчно силни, за да понесат неподправената реалност на войната, дори предадена от втора ръка и поради това, тя още носеше в себе си невероятна част от този товар.
	Тя скочи от леглото, тъй като отдавна беше разбрала, че единственото лекарство срещу меланхоличните мисли беше действието и облече една от роклите, който бе купила в Сан Франциско. Изглеждаше скромно красива в сивата рокля на бледи розови райета, реши тя докато разплиташе и разресваше тежките си плитки, които после прихвана леко с панделки и остави вълните да се разпилеят по гърба й. Тясната дантела около маншетите и високата яка добавяха точно необходимата доза женственост.
	Къщата беше много тиха, когато Лидия слезе по стълбите, а когато мини край големия стенен часовник, направо се ужаси: беше почти десет часа. Девън и Бригъм вече работеха сигурно от часове, а от децата, Поли и леля Персефона не се виждаше и следа.
	Но най-лошо от всичко, тъжно си помисли Лидия, бе пропуснатата закуска. Никога нямаше да успее да покрие с женствена плът щръкналите си кокали, ако не се постараеше да навакса цялата онази храна, която бе пропуснала през последните години.
	В кухнята намери изстинали препечени филийки и яйца. Сложи ги в една чиния, извадена от шкафа и ги изяде с пълното съзнание за всички случаи по време на войната и след нея, когато би изпитала абсолютна благодарност за подобно пиршество.
	Веднага след това изми чинията и приборите. На стената над дръжката на водната помпа имаше леко пропукано огледало и тя набързо хвърли един поглед, за да се увери, че изглеждаше достатъчно представителна. После излезе навън.
	След бурята от предишния ден природата като че ли бе решила да докаже себе си. Гъстите и като че ли безкрайни гори изглеждаха съвсем зелени, а небето над тях беше ясно и синьо. Водите, плискащи се кротко по брега, отразяваха повторно целия този рай и сякаш таяха в дълбините си блещукането на заспалите звезди и планините, извисили се отвъд със суровите си, покрити с тежък сняг върхове.
	Лидия, която беше излязла от къщата през една от задните врати, застана като зашеметени на каменната пътека, възхитена, неразбираща как можеше един такъв лек дъждец като вчерашния да събуди цялата тази красота. Сякаш самият Господ си бе поел дълбоко дъх, бе запретнал ръкави и бе създал нов Рай тук, като един огромен заблестял смарагд, обграден от сапфира на водата и небето.
	Почувства се така, сякаш душата й бе излетяла и се бе зареяла като огромна птица, за да достигне чак отвъд веригата от планини. Някакво изшумоляване високо в клоните на един кедър недалеч от нея, я накара рязко да се върне на земята.
	— Извинявай — каза Мили, а гласът й долетя измежду покритите с капчици роса листа там някъде отгоре, — но се чудя дали няма да можеш да ми помогнеш да сляза, г-це Куейд? Изглежда, че съм се заклещила тук.
	Лидия измери с поглед разстоянието между върха на дървото и каменната пътека отдолу и ужасена закри устата си с ръка.
	— Дръж се здраво — каза, когато успя да проговори тя, след което тръгна към дървото.
	— Мили може да се катери като маймуна — чу се някакъв мъжки глас зад гърба й, точно когато се готвеше да запретне полите си и да запълзи нагоре между доста крехките клони. Обърна се и видя зад себе си Девън с блеснала на слънцето коса. — Малката вероятно е имала намерение да ни подмами там горе и после да ви изостави, докато реши, че е отминала опасността да я накарате да се заеме със събирането на числа или с разбора на някое изречение. — Той пристъпи още крачка, за да застане до Лидия, после вдигна поглед, скръсти силните си ръце и с кисела гримаса, викна: — Не е ли така. Мили?
	Долу до тях достигна въздишка на поражение, последвана от бързо шумолене на листа и плъзгащи се крайници. Първо се появиха малки черни обувки, после полите на синя басмена рокля.
	— Човек би казал, че тук е цяло престъпление да се пошегуваш малко! — оплака се жално Мили, което накара Лидия да се усмихне. — Заявявам ти, чичо Девън, започваш да ставаш кисел точно колкото татко.
	Девън се опита да остане сериозен и строг, когато протегна ръце, за да хване палавата си племенница, която извърши зашеметяваш скок от върха на последния клон, на цял метър над собствената му глава.
	— Не може да бъде, — каза той, като притисна племенницата си за миг, преди да я остави да стъпи на земята и да подпре ръце на хълбоците си. — Сега, край на триковете, Мили — Уили. Искаш г-ца Маккуайър да ти бъде приятелка, нали?
	Мили приглади косата си, която беше пълна с листа и клонки и й придаваше закачливия чар на горска фея.
	— Шарлот казва, че не е възможно да обичаш гувернантката си.
	Девън докосна върха на носа й.
	— И откога слушаш какво казва Шарлот?
	Мили присви рамо, явно стараейки се да се възползва от направената забележка и хвана Лидия за ръка. Малките й, изцапани пръсти се оказаха неочаквано силни.
	— Хайде тогава — каза тя с весело примирение. — Ще ти покажа Куейдс Харбър, поне това, което може да се види тук.
	При което Мили тръгна надолу по застлания с тухли път, влачейки след себе си взетата в плен Лидия.


>	4

	— Кой живее в тези къщи? — попита Лидия.
	Двете с Мили стояха една до друга на калната улица, с гръб към прекрасните, окъпани в слънце води на залива Саунд. Кокетната редица от шест дървени къщи, прецизно очертаните бели стобори и стени в синьо, бледо жълто или сиво, стояха солидно изправени в покоя след бурята.
	— Никой, всъщност — отговори Мили, без да влага особен интерес. — Татко поръча да ги построят за семейства, но досега не е пристигнало нито едно. Идват само ергени. Те живеят в лагерите в планината.
	Лидия се натъжи. Такива хубави къщи трябваше да си имат цветя в дворовете, пушек, виещ се от комините и деца, които да се катерят по кленовите и брястови дървета, засадени отпред. Девън се оказа прав, малката общност тук се нуждаеше най-вече от жени. А щом се заселеха жени, щеше да дойде ред на училища и църкви, и постепенно също на библиотеки и болници.
	Тя си помисли за всичките ония стари моми и вдовици, останали и източните щати, но си каза също, че не много от тях биха се решили да се изложат на несгодите и трудностите от едно пътуване на Запад. Независимо от това мрачно заключение, Лидия усети в гърдите си зараждането на бурна възбуда, надежда, каквато не беше изпитвала още от времето преди войната.
	Тя направи неволна крачка напред към бялата ограда, отделяща дворовете от улицата и стисна с ръце две от заострените тръби.
	Мили нетърпеливо я подръпна за полата.
	— Хайде вече, тръгвай и ще ти покажа къде работи татко, когато не е в планината, за да сече дървета. Обзалагам се, че никога не си виждала подобно нещо.
	Лидия се усмихна и се остави детето да я поведе към недалечно заливче, където върху повърхността на водата подскачаха и се блъскаха стволове на отрязани дървета. Докато приближаваха, въздухът се разцепи от невероятен рев и едно огромно дърво се спусна с трясък по улея, изсечен отстрани в хълма. На долния край го очакваха мъже с дълги метални куки в ръце, готови да придвижат необработения ствол към малкото заливче при останалите.
	Лидия се спря, за да засенчи очите си с ръка от ослепителното слънце и да погледа следващото дърво, което шумно се спусна по улея. Чуваха се крясъци на мъже, цвилене на мулета и свистящият вой на триони от дъскорезницата, които пронизваха напоения с дъх на стърготини и морска сол въздух. Тя отново изпита прилив на възбуда и удивление, усещането, че бе станала част от някакво огромно начинание.
	— Там е канцеларията на татко — каза Мили, сочейки към най-странната постройка, която Лидия бе виждала някога. Колибата беше издълбана направо в ствола на гигантско дърво, с поне три метра в диаметър, чиито корени още стояха в земята, като кафяви, застинали пръсти. Покривът беше направен от стари керемиди, над които се издигаше само един тесен, ръждясал комин от метална тръба. Един вграден прозорец придаваше на къщичката дързък вид, като вагабонтин, нахално намигащ на дама.
	Лидия бе очарована. Къщата в дънера изглеждаше като извадена от книжка с приказки, като леговище на говорещ заек или на дървесен плъх.
	Тя просто си стоеше там, омаяна от хода на фантазиите си, когато от една врата, явно изсечена така, че да побира целия му ръст, внезапно се показа Бригъм. Сивите му очи незабавно се спряха на Лидия и се задържаха върху лицето й съвсем непроницаеми.
	Най-после той тръгна към нея, а по красивата му, добре оформена и тревожно чувствена уста нямаше и помен от усмивка.
	— Какво правите тук? — попита той, като че ли Лидия бе нападнала свещената му територия. После, без да й даде шанс за отговор, продължи: — Тук не е място за жени и деца, г-це Маккуайър, ще бъда особено благодарен, ако повече не водите дъщеря ми насам.
	Опасно място. Тя си помисли за Гетисбърг и за Втория Манасас и щеше да се засмее, ако спомените и не бяха толкова тъжни.
	В следващия момент си спомни и друго — че г-н Куейд бе продавал дървен материал на южните щати, а наред с това и на Съюза, като така несъмнено бе спомогнал за удължаването на конфликта, което от своя страна означаваше още страдания както за войниците на Севера, така и за тези на Юга. Тя стегна тялото си и остана на мястото си само защото усети, че той очакваше да се обърне и избяга.
	— Върви си в къщи, Милисънт — каза той, без да погледне към дъщери си.
	Очите на Бригъм, сиви като най-добрия шинел на Генерал Лий, не изпуснаха нито за миг тези на Лидия, с цвета на съюзническото синьо.
	За нейно разочарование детето се подчини без въпроси, пусна ръката й и побягна нанякъде.
	Лидия преглътна и изпъна така рамене, че изпита болка. Веднъж се сблъска лице в лице с един войник от предните постове на Конфедерацията. Беше потърсила няколко минути спокойствие в гората, до едно от бойните полета, но дори оня нервен млад постови не бе я изплашил така, както я плашеше застаналия пред нея мъж сега.
	— И как очаквате да доведете жени и деца на това място, след като се отнасяте към тях така? — някак събра куража да попита тя.
	Бригъм — тя не беше сигурна кога точно започна да го нарича в себе си с малкото му име, но все пак беше факт — продължи да я гледа упорито още известно време, а после я стресна съвсем с гръмогласния си, дрезгав смях.
	— Мислех си, че Съюзът е спечелил заради по-многобройната си армия и по-добрата система на снабдяване. Сега обаче разбирам, че са победили, защото са имали вас на своя страна.
	Лидия се изчерви, но освен гнева, изпита и тиха гордост.
	— Не мисля, че е разумно да обсъждаме войната, господине, — каза тя, вирнала брадичка. — Едва ли някога ще стигнем до еднакво мнение.
	Той повдигна леко присвитите си, загрубели пръсти на разстояние около два сантиметра от бузата й, сякаш имаше намерение да я погали, независимо от това, че в очите и извивката на челюстта му още прозираше подигравателност. В последния момент, вероятно спомнил си за присъствието на работниците, Бригъм отпусна ръката си.
	— Права сте — глухо каза той. Въпреки помирителните думи, в тона и маниера му имаше неизказано предизвикателство. Той като че ли я намираше за забавна, отнасяше се към нея с нещо като снизхождение, а това бе вбесяващо. — С вас никога няма да стигнем до еднакво мнение.
	Тя подозираше, че съществуват малко хора, с изключение на брат му и леля му, които биха се осмелили да изразят становище, противоречащо на неговото.
	— Би трябвало да обръщате повече внимание на възгледите на другите, г-н Куейд — каза тя. — Така може и да научите някои неща.
	Той й се усмихна бавно и широко, а топлината от присъствието му проникна дълбоко в тялото на Лидия, за да докосне девствени места, за чието съществуване тя не бе и подозирала до този момент.
	— За вас мога да кажа същото нещо, г-це Маккуайър — отговори той. — Сега, хайде да се върнете в къщата, моля, за да си почетете книга или да бродирате нещо, защото мен ме чака работа.
	Лидия се ядоса толкова много, че вълната от ярост просто я изправи за момент на пръсти и я накара да залитне напред, след което присви очи и скръсти ръце.
	— Намирам се на ваша територия и естествено можете да ми заповядате да се махна, щом поискате. Обаче, преди да си тръгна трябва да ви кажа, че сте един надут и арогантен мъж, и че поведението ви положително ще ви докара неприятности.
	Силно загорялото му лице отново се озари от онази смъртоносна, подкосяваща коленете усмивка.
	— Имате крещяща нужда от укротяване, г-це Маккуайър — провлачено отвърна той и въпреки че тя разбираше, че думите му целяха да я вбесят, попадна право в клопката:
	— И още се осмелявате!
	Той се разсмя.
	— Като че ли на вас ви липсва дързост! — смъмри я подигравателно той. — Идете си в къщи и се дръжте прилично.
	— Няма да позволя да ме отпратят като дете — тихо отговори Лидия, кипяща от гняв. Не можеше да си спомни кога за последен път бе изпитвала такъв опасен гняв. — Не съм десетгодишната ви дъщеря!
	Бригъм бавно плъзна поглед към пулсиращото възелче в основата на шията й, после по добре закръглените й гърди, след това отново към лицето й.
	— Не. Определено не сте дъщеря ми. Но Куейдс Харбър управлявам аз и скоро ще разберете, че е най-добре да ми се подчинявате.
	Лидия не можеше да остане повече там, без да нанесе физическа вреда на Бригъм Куейд. Обръщайки се, тя вдигна полите на сиво-розовата си рокли, за да не се влачат в калта и гордо тръгна, не пропускайки да му хвърли няколко убийствени погледа през рамо.
	След нея се разнесе буен смях.
	Мили чакаше зад един боровинков храст непосредствено след последната от шестте дървени къщи и очите й се бяха разширили от възбуда.
	— Никога не съм чувала някой друг, освен чичо Девън, да говори на татко така — каза с нескрито възхищение тя. — Ако Шарлот или аз му противоречим по този начин, сигурно ще трябва цяла седмица да стоим в стаите си за наказание.
	Лидия се усмихна, въпреки че Бригъм я беше ядосал много. Преди да го срещне, тя си беше мислила, че никой повече няма да успее да го направи, а сега кръвта й бушуваше лудо под защитната стена от безчувственост, които толкова старателно и дълго бе градила.
	— Ти си дете Мили, — каза тя със забележително спокоен тон. — Нормално е двете с Шарлот да говорите с уважение на баща си. — _Въпреки че той е непоносимо магаре_ — добави на себе си тя.
	Мили я погледна неразбиращо.
	— Не трябва ли и ти да му говориш с уважение? Чичо Девън прави така, а също и леля Персефона.
	Лидия автоматично хвана Мили за ръката. Тя вече се бе привързала силно към детето и се надяваше някак да успее да намери обща основа и с Шарлот.
	— Не мисля, че се държах неучтиво — изтъкна Лидия, но остана с чувството, че прозвуча като оправдание от нейна страна. Бригъм й беше наредил да се върне в къщата и само това и стигаше, за да поиска да отиде чак до Китай, но не и да се подчини. — Какво друго може да се види в Куейдс Харбър? — попита тя.
	— Чичо Девън строи магазин — с блеснали от възбуда очи отвърна Мили. — Той обеща да донесе в него панделки за коса, ментолови пръчици и книжки с приказки. А в магазина на компанията татко продава само сух бял боб, грубо долно бельо и гащи с дълги крачоли и онези ботуши с грайфери отдолу.
	— Доста скучни работи — съгласи се Лидия.
	Детето посочи към един ограден надгробен камък, високо на един от зелените хълмове.
	— Точно на онова място е имало битка с индианци. Тогава Шарлот е била на три години, а аз е трябвало вече да се раждам. Татко и мама живеели в едно бунгало, което сега се намира зад голямата къща и татко скрил мама и Шарлот под пода, докато свърши битката. Чичо Девън има белег на дясното си рамо, където го пробола индианска стрела.
	Лидия се запита дали детето не си измисляше историята, докато не погледна към тъжното, сериозно личице.
	— Леля Персефона казва, че мама никога не могла да се оправи от ужаса, преживян през оня ден. Оттогава, тя започнала да се разхожда дълго по брега. Шарлот казва, че мама искала да дойде някакъв кораб, който да я отведе завинаги оттук.
	Те заобиколиха подножието на хълма и стигнаха до скелето на една постройка, издигнато от прясно нарязани и сковани дъски. Между тях прозираше морето, грейнало в ярката утринна светлина, а Девън беше възседнал централната напречна греда, без риза и с виснали в пространството под него крака.
	Лидия се огледа за Поли, но тя не се виждаше наоколо.
	Девън им се усмихна отгоре:
	— Здравейте — весело викна той.
	На Лидия й стана малко тъжно. Ако й се дадеше възможност, например просто да седне до рамото на Господ и сама да си направи съпруг, какъвто искаше — в случай че изобщо искаше да си има партньор, а пък тя определено не искаше такова нещо — то резултатът съвсем спокойно би могъл да бъде Девън Куейд. Девън беше мил и трудолюбив и сигурно никога нямаше да му дойде наум да командва хората по начина, по който го правеше брат му. Нито пък би бил толкова алчен, та да продава дървен материал на две враждуващи армии едновременно.
	Мили му махна с ръка и възторжено отговори:
	— Здравей!
	Лидия рядко си позволяваше да изпада в самосъжаление, а ако това се случеше, то не продължаваше повече от няколко мига. Докато наблюдаваше как Девън пъргаво се спусна по подпорната греда и закрачи към тях, я обзеха мрачни мисли за късмета й в живота. В този миг наистина изглеждаше, че щастието беше нещо, предназначено единствено за другите.
	— Усмихни се — каза той като облече ризата си и докосна брадичката й с братска обич. — Нима съм те довел на толкова лошо място?
	Тя преглътна. Харбър никога не би могъл да се опише по такъв начин: мястото беше прекалено красиво, като оживяла поема, написана от перото на Самия Бог.
	— Не — каза тя с треперещи от усилието устни. — Къде е Поли?
	Преди Девън да успее да й отговори, Мили сбърчи нос и каза:
	— Вероятно все още в леглото, като Шарлот.
	Лидия погледна надолу към детето и отбеляза меко, но неодобрително:
	— Милисънт, забележката ти беше много неучтива.
	Мили упорито вирна брадичка, с което заприлича на Бригъм повече от когато и да е:
	— Това е истината.
	Девън някак се смути.
	— Поли е… деликатна — каза той.
	— Виждаш ли? — защити се предизвикателно Мили, с леко издадена напред долна устна.
	Този жест, съчетан със силната прилика на малкото момиче и Бригъм, изглеждаше комичен. Само като си представи подобна гримаса на лицето на г-н Куейд, Лидия една не избухна в смях.
	— А какво ще кажеш за Шарлот? — попита тя, стараейки се да прикрие обзелото я веселие. — Тя също ли е деликатна?
	Мили изсумтя:
	— Не. Шарлот е просто мързелива. И обича вечер да стои до късно и да чете за разни кораби, пирати и магически царства. Понякога ходи като замаяна с дни и непрекъснато въздиша и се прави на принцеса. Когато прочете за Робин Худ, цял месец се преструва на любовницата му Мериън.
	И двамата с Девън се засмяха, а Лидия изпита благодарност, защото без да иска Мили беше изгладила един доста неудобен момент.
	Лидия тъкмо се канеше да каже, че ще отиде да види дали Поли е добре, когато свежият, чист въздух бе пронизан от настоятелния звън на камбана.
	— Храна! — извика Мили, пусна ръката на Лидия и се втурна към голямата къща, изправена гордо с лице към пристанището и към смелите наченки на бъдещия град.
	Девън се усмихваше, но в очите му се, четеше загриженост, докато той и Лидия се отправиха през грубо застланата пътека към началото на главната улица.
	— Зная, че Бригъм понякога е невъзможен, не забравяй, че съм израснал заедно с него, но той е рядко срещан човек, Лидия. Точно като теб. Той притежава духовната сила, която му помага да преодолее изпитания, които други хора дори не биха си помислили за възможни.
	Лидия се изненада от скрития в думите смисъл, че Бригъм беше страдал и при това не малко, но все още не беше достатъчно близка с Девън, за да задава въпроси. Можеше да прозвучи като любопитство.
	— Може би тази „духовна сила“ както я нарече ти, е просто една обикновена, упорита гордост.
	В думите й се усещаше горчивина, но тя разбра това едва след като ги бе изрекла.
	Девън отговори мило, и любезно, но това само я накара да се засрами:
	— Това ли те прави толкова силна, Лидия? Обикновената, упорита гордост?
	— Може би — призна, изчервявайки се.
	Той беше прав; тя се държеше здраво за гордостта си, страхувайки се, че без нея би била слаба.
	Когато стигнаха до средата на тухлената алея, срещнаха Шарлот, облякла развяваща се муселинена рокля и обвита цялата в ефирни копринени шалчета в какви ли не цветове. Тя гледаше замечтана напред, без дори да ги забележи и Лидия се смая.
	Понечи да последва момичето, но Девън леко я хвана за лакътя и я спря.
	— Не се тревожи — прошепна той със стаен в очите смях. — Шарлот пак си фантазира. Предполагам, че този път е чела за някаква случка в Арабските страни.
	Лидия усети прилив на чиста радост. След ужасите, които беше гледала в полевите болници и в лагерите на военнопленници, беше прекрасно да си спомни отново, че младите момичета все още обичаха да се обличат в дрехите на любимите си герои и все още се отнасяха на крилете на фантазията си. Да бъде в Куейдс Харбър, беше все едно да се събуди обляна от слънчеви лъчи след кошмарите на ужасяваща и бурна нощ.
	— Вероятно когато порасне, ще стане актриса, предположи Лидия.
	Девън докосна устните си с показалеца на ръката си:
	— Гледай да не те чуе отникъде Бриг. Той има много стриктни принципи, щом се отнася до дъщерите му. По-скоро би се примирил да ги види в цирка, отколкото на някоя сцена, предполагам.
	Вече бяха стигнали до къщата и вместо да използват официалния вход отпред заобиколиха и влязоха през кухнята на Джейк Той беше сложил голямата дъбова маса до прозореца за петима, но само Мили беше там.
	Девън се изми на помпата до мивката, а Лидия се възползва от легена с топла вода, които й беше приготвил Джейк.
	Обядът се състоеше от студено месо, хляб, ябълков нектар и зеленчуци, приготвени и консерви от миналогодишната реколта. Шарлот се появи по някое време, почти като безплътно красиво привидение, похапна леко и деликатно, без да удостои останалите около масата дори с поглед.
	— Ние сме невидими — обясни с театрален шепот Мили.
	— О? — отвърна Лидия.
	Когато приключиха, тя помогна на Джейк да разтребят масата, но той не й позволи да измие чиниите. Девън се беше върнал на строителната си площадка. Мили бе заспала свита като коте на едно от креслата в кабинета на баща си, леля Персефона четеше нещо в големия хол, а Шарлот още се скиташе наоколо с трагично изражение. Лидия се качи на горния етаж и започна дискретно да чука по вратите, докато не намери спалнята ни младоженците.
	Поли стоеше до прозореца, загледана в безкрайната панорама от море, небе и планини. Беше все още по халат и косата й се пилееше по гърба блестящ хаос от тъмни къдрици.
	— Поли? — попита тихо Лидия. — Болна ли си?
	Когато другата жена се обърна да я погледне. Лидия забеляза болката в красивите й светлокафяви очи. По бузата й се спусна сълза.
	— Не, не. Достатъчно добре съм. При дадените обстоятелства.
	Лидия пристъпи в стаята и затвори вратата, въпреки че всъщност Поли не беше я поканила.
	— Тогава защо плачеш?
	Поли въздъхна.
	— За някой като теб, ще изглежда глупаво.
	Докато пътуваха на кораба от Сан Франциско, Лидия й бе разказала за някои от ужасните си преживявания през войната.
	Лидия разтърся глава:
	— Не съществуват маловажни страдания — каза тя.
	Съпругата на Девън внезапно закри лицето си с ръце, изхлипа и се отпусна на края на леглото.
	— О, Мили Боже! — изплака тя. — Ти просто не знаеш какво направих! И той не знае какво съм направила!
	Лидия отиде да седне до Поли и внимателно постави ръка на рамото й.
	— Какво има? — попита тихо тя, сигурна, че престъплението не би могло да бъде в действителност ужасно. От друга страна, когато хората отиваха на Запад, те често носеха в себе си тайни; и понякога тези тайни ги преследваха.
	Поли пак изхлипа тъжно и продължи да плаче, така че Лидия търпеливо зачака. Беше в характера й да успокоява хората, помисли си тя за миг.
	— Поли? — опита след доста време Лидия.
	Поли преглътни.
	— Влюбена съм в Девън — тъжно каза тя.
	За момент Лидия изпита облекчение. После забеляза измъчения поглед на Поли.
	— Нима това е толкова лошо? — попита нежно тя. — Той ти е съпруг.
	Поли потръпни.
	— Не — каза тя. — Всичко беше само трик.
	Лидия замръзна на мястото си, загледана глупаво в нея, ужасена.
	— Трик? — най-после успя да каже тя.
	Поли скочи от леглото и решително се отправи към бюрото. Там започна трескаво да издърпва чекмеджетата и да вади от тях разни неща и Лидия с нов ужас си помисли, че стягаше багажа си, за да напусне Куейдс Харбър и Девън завинаги.
	— Поли, какво имаше предвид, като каза, че всичко с било само трик?
	Така наречената г-жа Куейд изчезна зад паравана.
	— Не трябваше да ти казвам толкова много — измърмори тя. После подаде глава иззад красиво изработената кленова рамка: — Няма да кажеш на Девън или брат му, нали?
	Но Лидия вече беше прекалено разстроена.
	— Девън Куейд е много добър човек. Поли. Ако направиш нещо, с което да му причиниш болка, аз ще се превърна в твой враг.
	Поли отново се подаде зад паравана:
	— Виж какво, по-добре недей да си точиш зъбите за моя Девън — каза тя. — Ако го направиш, ще ти откъсна ушите.
	Лидия не се плашеше лесно.
	— Той наистина ли е „твоят Девън“ — настоя тя.
	Красивото лице на Поли отново се сгърчи в плач:
	— Аз наистина го обичам, кълна се.
	— Но по някакъв начин си го измамила, — не спря Лидия. — Какво се случи в Сан Франциско?
	Поли излезе иззад паравана, облечена в прекрасна, зелена рокли, която подчертаваше тъмната и коса и нежната й бледа кожа. Тя обърна гърба си и Лидия автоматично се зае да закопчава копчетата й.
	— Нат Малахи и аз — Нат е мъжът, с който живеех откакто се преместих в Сан Франциско — имахме добър бизнес. Той се предрешаваше като свещеник и се преструваше, че ме венчава за някой от миньорите или бизнесмените от дърводобива, с които се запознавах, а после — е, да, след като те заспиваха в леглото ми, аз открадвах портфейлите им. Имахме намерение да постъпим така и с Девън, само че… само че когато той ме докосна, нещо се промени… аз се промених.
	Лидия бе шокирана. Беше чела за такива работи в евтините клюкарски вестници, но положително никога не беше се сблъсквала с един от истинските им извършители. Дълго време тя просто гледа Поли изненадана.
	— Трябва да му кажеш истината — каза накрая тя, когато Поли отново бе започнала да плаче.
	Поли енергично поклати глава:
	— Не. Ти също не му казвай, ще ме изхвърли на улицата.
	Лидия трудно можеше да си представи подобна сцена, въпреки че не можеше да има и съмнение, че Девън щеше да бъде невероятно наранен и обиден, когато разбереше за измамата.
	Поли се приближи, сграбчи Лидия за рамото.
	— Няма да изречеш нито дума от това, което ти казах! — извика с дрезгав шепот тя, в думите й звучеше едновременно сърдита молба и жален въпрос.
	Лидия се изправи и отхвърли ръката й, с което я накара да отстъпи назад. За Лидия достойнството бе една от малкото добродетели, които й бяха останали.
	— Не мога да обещая, че няма да проговоря — хладно отвърна тя.
	Но все пак, отбеляза в себе си, явно й бе останала достатъчно човечност, защото не я обзе триумф и ликуване, не се почувства опиянена от факта, че в крайна сметка Девън се бе оказал неженен. Проблемът между двамата щеше да е мимолетен обаче, защото Лидия знаеше, че Девън обичаше Поли, бе го забелязала твърде ясно.
	Очите на Поли отново плувнаха в сълзи.
	— Мили Боже, той никога няма да ми прости — съкрушено прошепна тя.
	Лидия нямаше откъде да знае дали това бе вярно или не, докосна ръката на Поли, за да й предложи поне минимално съчувствие и излезе от стаята.
	Ослепително яркият ден вече бе помрачен и единственото желание на Лидия беше да се оттегли в стаята си и да остане там до вечеря. Но тя си беше изградила и едно лично правило: когато най-много й се искаше да се скрие от света, правеше точно обратното — насочваше се право към сърцето на нещата и поемаше своя дял от тях.
	Лидия наметна един шал, защото от брега бе задухал лек бриз и напусна къщата. Тъй като не искаше да се среща с Бригъм, не пое към фабриката и канцеларията в отрязания ствол. Все още не беше готова да се срещне и с Девън след онова, което научи, така че не пое и към неговата строителна площадка.
	Тръгна по една пътечка зад къщата, през храсталак от боровинки, които се закачаха за полата й, премина край огромни туфи лишеи и край гъсто израсли канадски ели, кленове, борове. През короните и листата им се прокрадваха ярки слънчеви лъчи, а тук и там стволовете бяха обрасли с бръшлян, който ги обвиваше като зелена мантия. И сред всичко това се носеха песните на невидими птици.
	На върха на високия хълм имаше разчистена полянка, оградена отвсякъде от гората и щом стигна до нея, Лидия притаи дъх изненадана. Точно в средата й, стоеше малко бунгало, построено от необработени трупи. Вратата се намираше в най-лявата част и до високия праг водеха три каменни стъпала, а на срещуположната стена стоеше един-единствен прозорец.
	Мястото й се стори странно пленително, може би защото бе попаднала на него неочаквано. Нямаше да се учуди, ако вещицата на Хензел и Гретел бе изскочила с куцукане от къщичката, за да я приветства.
	Като се усмихна на фантазиите си и сложи ръце зад гърба си, учтиво извика:
	— Ало? Има ли някой вътре?
	Не последва отговор; само се усили раздразненото чирикане на птиците, които без съмнение си казаха една на друга, че тя положително проявява нахалство, като идва на гости без покана.
	Лидия бавно обходи бунгалото от външната страна, като вдигна поглед към старателно иззидания тухлен комин на покрива. Нямаше друга входна врата, нито втори прозорец, освен този отпред, но това не беше странно. Индианските нападения не бяха нещо нечувано в тази част на света и колкото по-малко входове имаше едно място, толкова по-защитени се чувстваха обитатели те му.
	Тя си спомни за историята на Мили, как Шарлот и майка й се крили под пода, и пипна с ръка яката рамка на вратата. Това положително беше същото бунгало — домът, който Бригъм бе построил за младата си съпруга.
	Последната мисъл странно жегна Лидия и тя седна на каменното стъпало, като подпря брадичката си на едната ръка. По грубата дървена решетка до нея се увиваше буйна дива роза, отрупана с нежни розови цветове и тя загледа тъжно дебелата пчела, която мързеливо бръмчеше от цвят на цвят.
	Опита се да си представи съпругата на Бригъм, но не излезе нищо. Никъде в голямата къща не бе видяла неин портрет, поне не в онези стаи, които посещаваше, но от друга страна, не беше и търсила подобно нещо.
	Лидия поседя малко, вдъхвайки аромата на дивата роза, после стана и сложи ръце на хълбоците си. През цялото време, мислите й подсъзнателно се бяха занимавали с неотдавна възникналата дилема. Тя не можеше да отиде при Девън и да му каже онова, което бе научила от Поли, защото той се бе държал много добре към нея и сега нямаше сили да го нарани така жестоко. Вероятно би могла да разкаже на Бригъм, защото явно той бе главата на семейството, но се страхуваше от реакцията му. Никак не беше трудно да си представи яростта му при това съобщение, нито виковете, с които щеше да засипе всички околни, с които може би щеше да отчужди брат си завинаги.
	Докато се връщаше по пътеката към голямата къща, Лидия се замисли дали да не съобщи за случилото се на леля Персефона, но отхвърли и тази идея. Цялата ситуация беше просто прекалено деликатна, а освен това, тя знаеше толкова малко за характера на старата жена. Може би такава новина би я довела до границите на истерията, или дори до апоплексия и сърдечна атака.
	Джейк Фийни седеше на стъпалото на задния вход с пура, увиснала между устните му и огромен леген с картофи в краката. Докато Лидия се приближаваше, той сръчно обели един картоф с острия си нож и го пусна в пълната с вода тенджера до легена.
	Лидия се усмихна. Методите на готвача далеч не отговаряха на санитарните изисквания, но тя вече бе успяла да забележи, че г-н Фийни поддържаше кухнята чиста, а също и себе си. При това, в тази гранична зона трябваше да се проявява известно снизхождение.
	Тя се спря до него и приглади полата си, преди да седне и да вземе един картоф от легена.
	— Има ли още един нож? — попита тя.
	Г-н Фийни й подаде своя, гледайки я замислено, но не враждебно, когато започна да бели дебелата, кафява кора на картофа.
	— Май си обелила доста картофи там, където си живяла преди — каза той.
	Лидия се засмя и кимна към хълма на Бригъм, с неговия дълъг, стръмен и шумен улей и натрупаните купища дървени стволове в подножието му, които изглеждаха наистина толкова много, и като че ли нямаше да има място за следващите трупи, които непрекъснато прииждаха по него.
	— Достатъчно, че да образуват куп, голям колкото ей там онази планина, г-н Фийни, каза тя.
	Готвачът не отвърна на усмивката й, потърка наболата по лице то си брада и я погледна с дълбоко уважение.
	— Джейк, — дрезгаво отвърна той. — Казвай ми Джейк.


>	5

	Бригъм се обливаше в пот, докато работеше ритмично от своя край на триона. Въпреки всичките години, прекарани в такъв вид труд, мускулите в долната чист на корема му и ниско отзад на гърба, го боляха от неимоверното усилие, а плътта под загрубелите му длани гореше от продължителния натиск върху дръжката. Той стисна зъби и продължи да подава и изтегля триона, но мислите му не можеха така лесно да се подчинят на контрола, който налагаше над тялото си. Всеки път, когато свалеше гарда си дори за момент, те се връщаха веднага към образа на Лидия Маккуайър.
	Той вече бе огледал добре женствената й фигура, която, според него имаше нужда от още малко закръгляне, както и меката й, блестяща коса, но го преследваха най-вече тъмновиолетовите й очи. Тези очи бяха видели много страдания, и под тях все още се забелязваха следи от тъмни кръгове, сенки от горчивите гледки. И все пак, в дълбините им той бе зърнал и готовността им да изразяват радост, както и почти езическата им способност да изгарят в силни страсти.
	Бригъм разтърси глава. Само си въобразяваше, разбира се. Лидия беше корава и силна, а всички прищевки, поетичност и жар, естествени за характера на една жена, у нея бяха стъпкани от грозотата, която животът й бе поднесъл.
	Ако у себе си въобще имаше здрав разум, тъжно и заключи той, би й подписал един банков чек, би я натоварил на следващия пощенски кораб на пристанището и просто би забравил, че е съществувала.
	Той се усмихна и прокара ръка по челото си, за да изтрие потта, която се стичаше по веждите и пареше в очите му. После отново стисна здраво дръжката на триона и се върна към грациозния ритъм на работата си. Дело точно в стила на Девън — да доведе в къщи най-апетитната малка янки, раждала се някога в Нова Англия и да му я поднесе като една от ония сувенирни картички с тъпите си картинки отпред.
	Партньорът му внезапно изкрещя, а Бригъм беше толкова разсеян, че едва успя да се отдръпне навреме от падащото дърво. То изсвистя във въздуха и се сгромоляса с трясък на земята така, че тя за момент потръпна под корковите му ботуши.
	— По дяволите, Бриг! — кресна другият мъж, ръкомахайки ожесточено към дървото. — Това беше личният ми късметлийски трион, а ти го остави да падне, както си беше забит в дънера!
	Бригъм отново изтри челото си. Искаше му се да съблече ризата и да работи гол до кръста, но беше опасно: клоните на поваляните дървета можеха да разпорят гърдите му така, сякаш го посичаше сабя.
	— Престани да мърмориш и се опитай да го извадиш — сряза го набързо той.
	Обаче не беше ядосан на Зед, а на самия себе си, защото бе нарушил едно от правилата си — един мъж никога не трябваше да мисли за уиски, храна и жени, когато работеше в гората. Подобна прищявка можеше да означава смъртта му, но не само неговата, а и на някой от останалите.
	Зеб, кльощав млад южнокаролинец с избухлив характер на каубой, се запровира между щръкнали клони, за да търси триона си.
	Бригъм му обърна гръб, само за да се намери лице в лице с нервния си счетоводител, Джак Харингтън, който явно бе изчакал да му се обърне внимание. Кръглите очила на момчето се бяха свлекли на носа му и той ги бутна нагоре с привично движение на средния пръст. Зад едното му ухо сгърчеше молив, а към гърдите си притискаше куп книжа така, сякаш бяха самото Свето Писание.
	— За Бога, Харингтън! Не се промъквай така за мен! Ако държах в ръката си брадва, можех да те посека направо като някоя сребърна ела.
	Харингтън потрепери в евтиния си, поръчан по пощата костюм и Бриг се запита за кой ли пореден път, защо този малък плъх не можеше да носи импрегнирани брезентови панталони, работни ботуши, тиранти и памучни ризи като всеки друг.
	— Става въпрос за г-ца Лидия Маккуайър — каза той. — Г-жа Чилкоут ми каза, че жената е била наета като гувернантка, но аз никъде не намирам ваше писмено разпореждане за това.
	Един подобен пропуск бе в състояние да държи Харисън буден нощем, както предполагаше Бриг, но все пак го изгледа снизходително.
	— Това е, защото още не съм решил дали да наема г-ца Маккуайър на заплата, или да й купя билет за връщане до Сан Франциско. Ще ти кажа, когато реша.
	Бригъм се обърна пак към дървото, което със Зеб току-що бяха отсекли. По целия му ствол вече пъплеха мъже, подобно на двуноги хлебарки и енергично режеха клоните, като си подвикваха, а някои пееха неприлични песни в нестроен хор. После закрачи надолу по склона към канцеларията си, а Харингтън се запрепъва до него.
	— Ами, не знам, господине — продължи глупавия си брътвеж той. — На мен не ми харесват много такива висящи въпроси. Струва ми се, че трябва да се вземе решение и да се действа съгласно с него.
	Бригъм въздъхна.
	— Ще трябва да разговарям с дамата, преди да ти дам отговор — разумно заключи той.
	— Тя не желае ли да остане?
	Сърцето на Бригъм леко трепна.
	— Не знам — отговори той, както винаги, прецизен. — Доколкото бих могъл да зная, докато с теб си говорим сега, тя вече може и да плува през залива, за да пресрещне следващия кораб, който да я отведе.
	Харисън бързо премигна няколко пъти, приглади с ръка зализаната си коса и каза:
	— О! Вие се шегувахте господине. Това беше много смешно. Много смешно, наистина.
	Бригъм извъртя очи.
	— Нямаш ли си по-добро занимание от това да ме тормозиш? — попита той. — Върви и намери тази Маккуайър сам и я питай дали иска да остане като компаньонка на дъщерите ми. Кажи й, че ще й плащам по един долар на седмица и ще й осигурявам храна и легло.
	Счетоводителят кимна и се забърза пред него. Харингтън се чувстваше просто нещастен, ако си нямаше някоя криза, около които да си блъска главата — без значение била тя измислена или истинска — обаче вършеше работата си достатъчно добре, а това беше всичко, което засягаше Бригъм.
	Щом достигна до скамейката, където държаха кофите с вода — наредени една до друга и винаги препълнени, което бе грижа на един съвсем отраснал китаец, който бе не по-висок от Мили — Бриг загреба един черпак, наведе глава и изля леденото му съдържание отзад на врата си. Изпсува набързо студа и после разтърси глава, при което навсякъде се разлетяха пръски, като от козината на току-що извадено от ваната куче.
	Още му беше горещо и се чувстваше изморен до смърт. За пръв път от времето, когато Изабел бе поела по пътя към собственото си разрушаване, практически изпита желание да се върне в онази величествена къща, която бе построил с толкова вяра. Отиде до канцеларията си, грабна няколко от струпаните папки и се отправи към къщи.
	Мили се люлееше на едното крило на портата на оградата, когато той стигна до края на пътеката и радостната изненада, която разцъфна на малкото й личице, го накара да се засрами от себе си. Както и тревогата в очите й, която много бързо измести радостта.
	— Болен ли си, татко? Ранен ли е някой в планината?
	От въпросите й го заболя и му се прииска да я грабне в прегръдките си, но дрехите му бяха и изцапани с борова смола, а и целият миришеше на пот.
	— Не, дете — каза той, разрошвайки косата й докато вратата се извъртя със скърцане назад, понесла и самата нея, за да му направи път да мине.
	Мили бързо скочи от „люлката“ си и забърза след него, той намали крачка, за да я остани да го настигне.
	— Можем да отидем да ловим риба — каза тя с такава невероятна дързост, че Бригъм се спря насред крачка и се наведе, за да я погледне в лицето. — Слънцето няма да залезе още известно време и се обзалагам, че пъстървите ще кълват отлично.
	Бригъм се усмихна. Искаше му се баня, питие и малко време насаме, за да подреди мислите си, но нямаше сили да изгаси пламъчето в умолително заблестелите очи на дъщеря му.
	— Дали имаме въдици тук някъде? — попита той.
	Тя чак се надигна на пръсти от възбуда и Бригъм си спомни за всичките случаи, когато си казваше, че бе достатъчно да осигурява просто пари за дъщерите си. Колко глупаво, каза си той, че бе се надявал дъщерите му да разберат колко ги обича само от факта, че им доставяше необходимата храна и подслон.
	— Да! — извика тя. — Те са вън под навеса, а освен това зная откъде мога да изровя червеи!
	Бригъм целуна леко детето по челото и се изправи на крака.
	— Ти иди и намери това, което ще ни трябва, а аз ще се поизмия. После ще наловим един кош пъстърва за вечеря.
	С индиански вик Мили се стрелна към задната част на къщата, като светкавица от синя басма, прорязала поляната, а Бригъм я последна с по-бавна крачка. Изобщо не бе му минавало през ума, че малко внимание от негова страна можеше да достави такава огромна радост на детето.
	Стигайки до задната веранда, той влезе в празната кухня, напълни един голям леген от резервоара с топла вода, окачен до печката и се върна навън. Беше съблякъл ризата си и се обливаше съвсем старателно, когато усети нейното присъствие, застина и бавно обърна глава.
	Лидия стоеше точно зад него, притихнала като сърна, с куп разпалки, притиснати до гърдите й и лице, обвито като в облак от разкошната й, медено златна и разрошена коса. Гърдите й се надигаха и спускаха от учестеното дишане, а бузите й бяха така порозовели, като че ли той я бе уловил в скандална поза.
	Усети как сърцето му заблъска лудо в гърдите, сякаш се опитваше да излети оттам и някак да се слее с нейното. Разтърси глава, за да прогони налудничавите си мисли, плисна останалата вода в боровинковия храсталак и се пресегна за хавлията, която беше метнал на перилата до стъпалото пред входа.
	Тя закрачи решително към верандата, стараейки се да мине колкото може по-далеч от него, но в крайна сметка цялото й усилие се оказа безрезултатно, защото нито той отстъпи встрани, нито пък кухненската врата. Лидия се поколеба отново, измери с очи разстоянието от Бригъм до вратата, после от вратата до Бригъм, след което тръгна към стъпалата.
	Той изчака докато тя се приближи толкова, че би могъл да я докосне само ако си поемеше дълбоко въздух, после отстъпи назад, за да я пусне да мине. Усети как полите й се докоснаха до бедрото му, независимо от дебелата материя на панталона му, и допира й предизвика гореща вълна, която се разля по слабините му. Във въздуха след нея остана ароматът на марсилски сапун и борова смола и Бригъм внезапно бе обхванат от такова желание, че челото му се обля от нови капчици пот.
	След известно усилие над волята си, Бригъм влезе в къщата. За негово разочарование, но същевременно и облекчение, Лидия не се виждаше никъде. Изкачи се по задното стълбище, мина по коридора до спалнята си и взе една чиста риза. Когато се върна на задната веранда, Мили търпеливо го чакаше с дълъг дървен прът във всяка ръка, докато Шарлот стоеше малко встрани и наблюдаваше.
	Бригъм подсвирна и потегли към езерото високо горе на хълма, зад старото бунгало и индианското гробище.
	— Ела и ти, ако искаш. Шарлот — почти небрежно каза той и Шарлот моментално го последва, въпреки че брадичката й си остана вирната и не предложи никакъв коментар по събитието.
	Когато стигнаха до брега на езерото, Мили се втурна да вади червеи, а Шарлот и Бригъм седнаха един до друг на тревата. Бригъм се зае да проверява дали всички въдички бяха вързани правилно, а Шарлот започна да сплита венец от орлови нокти.
	— Ще се ожениш ли за г-ца Маккуайър? — попита след известно време тя, но без да го поглежда.
	Бригъм се усмихна в себе си, но се постара това да не проличи в гласа му:
	— Не, Шарлот, мисля, че не.
	Момичето въздъхна и продължи заниманието си, мръщейки се замислено, докато работеше.
	— Няма да е подходяща, — заяви тя. — Г-ца Маккуайър е била медицинска сестра по време на войната и е виждала голи мъже.
	Този път Бригъм не можа да се сдържи и се изсмя:
	— И това я прави неподходяща? — попита той, остави въдиците и се излегна на тревата, като подложи ръце под главата си.
	Шарлот го изгледа с топлите си кафяви очи.
	— Разбира се, че да, татко — каза тя, като произнасяше отчетливо думите, сякаш той или бе изгубил слуха си, или пък разума си през часовете след закуска. — Нито една добре възпитана жена не е виждала някога мъже без дрехите им!
	Той се надигна на лакът.
	— Донякъде, Шарлот, се радвам, че държиш точно на това мнение. Обаче има и изключения, а да се грижиш за болните и ранените е едно от тях. Едва ли може да се очаква г-ца Маккуайър да лекува само рани, които не са покрити от дрехите.
	Високите, красиво оформени скули на Шарлот пламнаха и тя отмести поглед. Бригъм още веднъж укори в себе си Изабел, че си бе позволила да се предаде и да изостави така дъщерите си. Имаше някои въпроси, които той просто не знаеше как да обсъжда с тях.
	— Г-ца Маккуайър ти харесва, нали?
	Бригъм въздъхна, припомняйки си начинът, по който бе реагирал, когато Лидия бе минала край него на път за кухнята неотдавна.
	— Мисля, че тя е твърдоглава малка тиранка, която цени високо собствените си виждания — честно отговори той. След което тъжно се усмихна: — Да, Шарлот, тя ми харесва.
	Шарлот беше приключила с венеца си от цветя и сега го постави като корона на главата си.
	— Е, аз реших да се държа на разстояние — каза тя, като направи физиономия, щом видя Мили, връщаща се на бегом при тях с пълна шепа гърчещи се розови и кафяви червеи. — Готова съм да се обзаложа, че г-ца Маккуайър ще реши, че голите мъже й липсват и ще се върне право там, където е войната.
	— Войната свърши, Шарлот — отвърна Бригъм и се засмя, когато по-малката му дъщеря му протегна шепата си точно пред лицето му. Избра си един дебел червей и го закачи на въдицата. — А всички голи мъже вече са си облекли дрехите и са се прибрали в къщи.
	Сивите очи на Мили се ококориха:
	— Какви голи мъже?
	Бригъм избухна в смях, изправи се на крака и хвърли въдицата в спокойните води на захранваното от потока езерце.
	— Няма значение, — отвърна той.
	Шарлот се просна по гръб с драматична въздишка и извика:
	— О, живот, живот! Ти си агония от най-невъзможния сорт!
	Мили въпросително изгледа сестра си, след като хвърли собствената си въдица до тази на баща си:
	— О, Шарлот, Шарлот! — парира тя с висок, подигравателен глас. — Ти си тъпа като дънер!
	— Достатъчно! — строго се намеси Бригъм, когато Шарлот скочи, готова да защити честта си, а Мили нададе писък на престорен ужас: — Ще ни изплашиш рибата!
	Стана така, че след час и половина се върнаха в къщи с толкова прясна пъстърва, че щеше да стигне за една добра вечеря. Мили подскачаше от възбуда, бузите й бяха опърлени от слънцето и косата съвсем разбъркана, а Шарлот бе потънала в една от ролите, в които непрекъснато се превъплъщаваше. Изстрадалото сърце на Бригъм се чувстваше така, сякаш бе потопено за миг в светлина.


	Вечерта си организираха истинско рибено пиршество, независимо че Джейк Фийни беше приготвил свинско печено и никой не се отказа от порцията си — с изключение на Поли, която бе бледа и разсеяна. Лидия забеляза как Девън непрекъснато поглеждаше партньорката си с тревога и изпита силно съжаление към двамата. Г-жа Чилкоут остана в стаята си, което обясни с киселини и стомаха, а Мили не спря да бърбори. Шарлот явно копнееше до болка по нещо, но то не се отразяваше на апетита й, а около Бригъм цареше някакъв покой, доволство и добро настроение, които тя не бе забелязала преди.
	Сега, разбира се, той беше облечен с риза, но в съзнанието си Лидия все още го виждаше полугол в задния двор, енергично плискащ мускулестите си гърди с вода. Да, в живота си беше виждала много оголени, космати мъжки гърди, но гледката никога не бе й се отразявала по този начин.
	Беше й се приискало да положи длани на тези грациозни, ясно очертани мускули, да почувства как се движат под пръстите й…
	В този момент вълна от смущение заля Лидия и тя затвори очи, безсилна пред атаката й, усети нажежено пулсиране в бузите си. Когато отново ги отвори, Бригъм я наблюдаваше — със спокойно лице, но странно развеселен поглед.
	_Може би четеше мислите й?_ — бързо съобрази Лидия, но това беше невъзможно. Нямаше човек, способен наистина да чете мислите на другите.
	Тя протегна ръка към купата със салатено цвекло и си сипа втора порция. Лъжицата за сервиране изтрака по чинията, когато я поставяше обратно, а погледът на Бригъм се задържа, като че ли точно върху трапчинката в основата на шията й, която, естествено, беше скрита под материята на роклята й.
	Тъй като Лидия имаше навика да атакува, когато се наложеше да се защитава, тя заговори с ясен глас, насочвайки думите си към Бригъм:
	— Бих желала да разговарям насаме с вас след вечеря, г-н Куейд.
	Той се усмихна, все още развеселен и Лидия се запита какво толкова у нея предизвикваше веселото му настроение.
	— Както обичате, г-це Маккуайър — отговори той.
	Погледът на Поли буквално се плъзна през масата, за да се спре на Лидия. Лицето й беше пребледняло от страх — явно си беше помислила, че Лидия имаш намерение да предаде доверието й, като разкаже на Бригъм. Едва забележимото поклащане на главата на Лидия трябваше да й послужи за успокоение.
	Когато вечерята свърши, Лидия стана и почисти масата пред себе си. Вратите на кабинета бяха отворени, когато тя приближи, а Бригъм стоеше до камината с крак, опрян на металната й решетка и наблюдаваше съсредоточено пламъците така, сякаш те разказваха много интересна история.
	Лидия скръсти ръце и се спря с леко разтворени крака, защото около този мъж имаше нещо, което я караше да изтръпва от слабост точно тогава, кога най-много се нуждаеше от силата си.
	— Аз ще искам от вас заплата шест долара месечно, вместо четирите, които ми предложихте чрез г-н Харингтън — обяви тя, — и трябва да построите училище. Разбира се, няма причина същата постройка да не може да служи едновременно за църква и обществена зала.
	Бригъм бавно обърна глава, за да я погледне и тя се намери в по-неизгодна позиция, защото отблясъците от огъня играеха по лицето му и прикриваха изражението му.
	— Искате цяла сграда само за две деца.
	Лидия се опита да изпрани още повече тялото си.
	— Да, г-н Куейд — търпеливо каза тя, но с остро усещане за леко треперещия си глас. — Принципът е почти същият като този, да окачите къщичка за птици в градината си. В началото начинанието може да изглежда безплодно, но след време се появява първата птичка, после следващата. Скоро навсякъде се изпълва с лястовички, сипки или червеношийки. — Тя спря и широко разтвори ръце, докато обобщаваше мисълта си. — Ако осигурите място за деца, г-н Куейд, вие ще осигурите място за семейства.
	Той скръсти ръце и се обърна към нея, подпрял едното си мощно рамо на лавицата над камината.
	— Аз построих шест хубави къщи с изглед към залива изтъкна той — а те още стоят празни. Имате ли теория, с която да обясните и това?
	Лидия въздъхна.
	— Ще имате нужда от тях, ще ви трябват и още, стига да оформите сърцето на града. Ще го постигнете, като построите една обществена зала.
	Бригъм замълча замислен. Един-два пъти потърка брадичката си с пръстите на дясната ръка.
	— Шест долара на месец е твърде много — след доста време каза той. — Откъде знаете, че ще заслужите такава заплата?
	Тя продължи да отстоява своето:
	— Вие вероятно плащате толкова или повече на мъжете, които се грижат за воловете и мулетата ви горе в лагерите на работниците в планината. Грижата за дъщерите ви по-малко важна ли е?
	Той не сваляше поглед от очите й, почти изумен от невероятната й дързост, после тихо се засмя:
	— Пет долара и петдесет цента. Дъщерите ми положително са по-важни от добитъка, но и се контролират по-лесно. Поне в повечето случаи.
	Сделката прозвуча приемливо за Лидия. В крайна сметка, в началото й бяха предложени четири долара, а сега щеше да получава пет и половина.
	— А сградата — настоя тя.
	— Ще имате обществената си зала до есента — склони той.
	Лидия се усмихна.
	— Добре. Ще ни трябва точно тогава. А междувременно, Шарлот, Мили и аз ще изследваме горите и ще свържем откритията си с науката.
	Бригъм свали крака си от решетката на камината.
	— Наука, повтори малко намусен той. — Научете дъщерите ми да бродират красиво, г-це Маккуайър. Научете ги да готвят. Това са неща, които те ще трябва да знаят.
	Търпението на Лидия вече се беше изчерпило, само момент преди това тя триумфираше от победата си.
	— Струва ми се, г-н Куейд, — монотонно каза тя — че съществуват известен брой неща, които вие ще трябва да научите. Светът се променя. Жените искат ново място в този свят и те ще го получат.
	Той наведе главата си толкова близо до нейната, че челата им почти се докосваха и тя отново усети онази странна, примитивна нужда, която прониза тялото й, накара главата й да се замае и коленете й да омекнат така, сякаш бяха направени от гума.
	— Толкова ли сте сигурна, че знаете какво искат жените? — бавно, тихо и предизвикателно произнесе той, след което внезапно, без каквото и да е предупреждение я целуна.
	Беше й се случвало неведнъж преди, някой войник, благодарен за грижите й и въобразил си, че е влюбен в нея, да я целуне сковано и несръчно за сбогом, но никога с целувка като тази. Контактът с него сам по себе си беше насилствен и все пак, тя усет устните на Бригъм меки като кадифе върху своите, и настойчиви, като аромат на люляци в лятна нощ. Обхванал главата й отзад с ръка, с нежни и умели движения на устните си, той я накара да се подчини и да разтвори своите. Нахлуването на езика му бе едновременно буйно и сладко и нейният собствен се втурна да го посрещне, да се вплете в предложената битка, да го приветства, да се подчини. Гърдите й бяха притиснати плътно до неговите, дъхът и болезнено бе спрял в гърлото, а той продължаваше да я целува. Не спираше да я завладява.
	Когато Бригъм най-после се отдръпна, тя щеше да се свлече безсилна до него — чувстваше се така замаяна и безплътна — но той здраво стисна раменете й и я задържа на крака. После, за един безкраен, силно смущаваш момент, тя не можеше да откъсне очите си от неговите, опиянена и напълно объркана.
	Той леко докосна с показалеца си треперещите й устни и разби магията с тихия си смях:
	— Лека нощ г-це Лидия Маккуайър. Приятни сънища!
	В думите му имаше лека арогантност, твърде смътна, за да я приеме като предизвикателство, но въпреки това, Лидия се разтревожи. Искаше й се да повярва, че позволявайки на г-н Куейд да я целуне по този начин, не означаваше, че му е дала основание да го направи пак.
	_„Позволявайки“?_ — помисли си тя, когато се обърна, залитайки, за да излезе от тази стая, да се махне от обсега на въздействието на Бригъм. Тя не само че бе позволила на г-н Куейд една недопустима волност, но Господ да й е на помощ, бе искала още! Пулсиращите горещи вълни, които той бе предизвикал у нея, още не бяха се укротили.
	Все още погълната от мислите си, Лидия се сепна, когато, влизайки няколко минути по-късно в спалнята си видя Поли, изправена до камината.
	— Каза ли на Бригъм за мен? — попита тя и думите и прозвучаха отчаяно, но и малко сърдито.
	— Не — въздъхна Лидия. — И нямам подобно намерение. Но ти не можеш да пазиш такова нещо в тайна, Поли. Трябва да отидеш при Девън и да му разкажеш истината — сега.
	— Това ще го вбеси.
	— Изобщо не се съмнявам. Но Девън не е неразумен човек. Ако му дадеш време да обмисли нещата, той вероятно ще те разбере.
	— Вероятно — думата прозвуча тъжно, безнадеждно. Поли тежко се отпусна в един от столовете до камината. — Татко винаги ми казваше, че някой ден ще платя за греховете си и изглежда е бил прав. Той проповядваше Евангелието и твърдеше, че знае Божието мнение за всичко, като се започне от звездите и планетите, та се стигне до вратовръзките на президента Линкълн.
	Лидия седна на раклата до леглото, все още малко объркана от целувката, която току-що бяха преживяли с Бригъм и се опита да съсредоточи мислите си върху настоящия момент.
	— Аз обичах татко — продължи със спомените си Поли, загледана в танца на ниските пламъци на огъня в камината на Лидия. — О, той в повечето случаи се държеше кисело като индианец със зъбобол, такъв си беше, но аз бях готова да направя почти всичко, за да заслужа един ласкав поглед от него.
	Лидия търпеливо изчакваше.
	— Израснах в Канзас, щата на индианците — продължи Поли. Имахме една отдалечена отвсякъде къща и малко добитък и когато татко яхваше мулето си, за да се отправи на някоя от проповедническите си обиколки, аз трябваше да оставам там сама. Казвах на татко, че тогава могат да дойдат лоши индианци, или избягали от закона престъпници, но той вечно ми отвръщаше, че Бог ще ме пази. — Тя направи кратка пауза. — Вместо това, Бог ми изпрати Нат Малахи.
	Лидия се увлече от разказа й, представяйки си самотната къща, бродещият наоколо добитък и особено силните, изпълнени с фантазия страхове на едно младо момиче.
	— Мъжът, който ти помогна да измамиш Девън — каза, без да обвинява тя.
	— Да — отговори Поли и разсеяно кимна. Изглеждаше почти забравила за присъствието на Лидия, когато продължи: — казах на Нат, че не може да остане, че няма да е удобно, защото татко го нима, а той ми отвърна, че видял половин дузина индианци точно зад съседния хълм и че ще ми трябва някой да ме закриля.
	— Нат умее да използва една от ония злонамерени; усмивки, които изкушават жените към порочни мисли, въпреки че не е така хубав, както моят Девън. Докато измине една седмица, той ме беше накарал да повярвам, че го обичам и че няма да мога да продължа да живея без него.
	— Той ме съблазни сред тревата на прерията, където завивка ни беше само небето и след първия път на мен започнаха да ми харесват нещата, които вършеше с тялото ми, начинът, по който ме докосваше. Започнах да го желая, да изпитвам нужда от това.
	— После татко се върна от обиколката си, на старото муле, което беше лошо и инато като самия него и ме хвана, когато бях с Нат. Нарече ме развратница и каза, че никога повече няма да иска да погледне жена като мен.
	— На следващия ден, заминах с Нат. — Очите на Поли заблестяха от сълзи и тя замълча. След дълго време разказа края на историята си: — Нат не е добър човек, но в леглото може да обича една жена, докато тя изпадне в транс и е готова да направи почти всичко, което той поиска от нея. Когато възникна вероятността да получи повиквателна за войските на Съюза, той купи два билета за Сан Франциско и заминахме за там. Намери си работа на доковете, но това му омръзна твърде скоро. После ни се стори като песен — точно толкова лесно и безболезнено като начин да се правят пари — когато двамата започнахме да мамим миньори, моряци и всякакви други, карайки ги да вярват, че са се оженили за мен. А сега бих дала всичко, за да върна времето назад и да променя живота си.
	Лидия преглътна.
	— Ти и г-н Малахи женени ли сте? — попита тя, страхувайки се за най-лошото.
	Девън можеше и да съумее да преживее факта, че всъщност се беше оказал ерген, а не съпруг, но двубрачието можеше да се окаже повече, отколкото би могъл да понесе.
	Поли се изсмя тихо и горчиво.
	— Не, слава Богу! А като си спомня как само молих този мъж за брачната халка!
	Лидия затвори за миг очи, но облекчението й почти веднага бе изместено на заден план от горчива логика:
	— Нат ще дойде ли тук да те търси?
	— Беше пиян, когато отидох да му разкажа за Девън — отговори Поли. — Не съм убедена, че ме е чул.
	— А ако допуснем, че е чул? — настоя Лидия. — Да допуснем, че пристигне тук, в Куейдс Харбър и те намери. Представи си какво би причинило това на Девън!
	Поли покри лицето си с ръце.
	— Може да се стигне дори до насилие — продължи Лидия. — Помисли как би се почувствала ти, Поли, ако нещо се случи на Девън. Помисли си колко ще съжаляваш, че не си го предупредила за Нат.
	Поли бавно отпусна ръцете си в скута и кимна:
	— Права си. По-добре да видя как Девън ми обръща гръб с омраза, отколкото да допусна да му се случи нещо лошо. А Пат може да бъде зъл като баща ми, стига да реши. — Тя се изправи вдървено от стола си и тъжно кача: — Аз не съм лош човек, Лидия. Двете с теб бихме могли да бъдем добри приятелки.
	Лидия докосна ръката й.
	— Все още можем да бъдем приятелки, — каза тя. — Ще видиш.
	Поли отново кимна и напусна стаята. Лидия съблече роклята и фустата си и седна до огъня да почете. От време на време от долния край ни коридора се дочуваха спорещи гласове, на мъж и жена, но нямаше повишен тон и крясъци. Тъкмо беше започнала да се надява, че Девън е изслушал разказа на Поли и е могъл да я разбере, когато една недалечна врата се затръшна с оглушителен трясък.
	Когато Лидия надникна в коридора, неспособна да се спре, без да провери, видя огромния гръб на Девън, понесен като вихър към централното стълбище. Самото положение на раменете му беше достатъчно доказателство за това, че душата на този кротък мъж бушуваше от ярост, която той едва успяваше да въздържи.


>	6

	Някакво тревожно вътрешно чувство накара Бригъм да вдигне глава от документите, разтворени върху бюрото му, когато Девън се спусна по стълбите и мина край вратата на кабинета му. Дори в полутъмния, не осветяван достатъчно от газените лампи коридор, Бригъм можеше да види, че скованото спокойствие на брат му бе само една тънка обвивка, прикрило някаква дълбока душевна рана. Той блъсна стола си и излезе от стаята.
	Девън. Единственият му брат, най-добрият му приятел, партньорът му. Въпреки че двамата мъже никога не говореха за силните чувства, които изпитваха помежду си, Бригъм бе готов да се подложи на почти всеки вид страдание или лишение, ако така би могъл да го спести на Девън.
	— Почакай, — каза Бригъм, стигайки до входната врата, точно когато Девън излизаше навън.
	Другият мъж спря, с абсолютно изправен гръб и леко изнесена назад глава, сякаш, за да погледа звездите. Когато проговори, гласът на Девън беше груб и изпълнен с болка:
	— Не искам да казвам нищо сега Бриг — бяха думите му, изречени, без да се обръща. После продължи надолу по пътеката и потъна в шумната тъмнина на лятната нощ.
	Бригъм знаеше, че няма да му помогне, ако тръгне след него, затова се върна в къщата.
	Лидия стоеше на входната врата в строг, плътен пеньоар, обгърнал предизвикателното й тяло и коса, сплетена в дебела плитка, спусната през дясното рамо. От светлината зад гърба й измъкналите се от плитката къдрици обрамчваха главата й като с ореол, а сините й очи бяха широко разтворени и тревожни.
	— Няма ли да тръгнете след него?
	Бригъм измърмори фраза, подходяща повече за работническите му лагери в планината, отколкото за предната веранда на дома му и прокара пръсти през косата си. Изпитваше определеното усещане, че Лидия знаеше нещо за тревогата на брат му, което самият той не знаеше и тази мисъл го раздразни.
	— Не! — отсече той и плъзна поглед по пищното и тяло със съвсем целенасочена арогантност. — А вие?
	Той забеляза изчервяването й дори на бледата светлина, процеждаща се през прозорците.
	— Ами, не… разбира се, че не. Просто се тревожа.
	— Какво става тук? — остро запита Бригъм, без дори да се старае да вложи нотка на учтивост в това си. — Девън не е избухлив човек и никога не съм го виждал да се държи по този начин.
	Тя вирна твърдоглавата си брадичка:
	— Бих предала нечие доверие, ако отговоря на този въпрос. Ще трябва да попитате брат си или Поли.
	Бригъм беше напълно объркан в този момент и абсолютно безсилен. Съвсем неочаквано, сякаш самото му същество бе разкъсано на две части — едната искаше да последва Девън, другата настояваше да остане тук, близо до тази жена, завинаги. Наред със свежата си красота и дръзкия си прагматизъм, тя предлагаше и безброй неразгадаеми мистерии, които Бриг отчаяно искаше да разгадае.
	Това, да усети мекото й, силно тяло да се изопне под неговото в трескавата забрава на страстта и насладата, бе само началото от нещата, които искаше от нея. Отвъд този зов на първичното имаше и други нужди — за утеха, за предизвикателство, смях и ярост. Сега би трябвало да мисли за брат си, а вместо това той чувстваше неща, такива неща, които никога не бе си представял, камо ли изпитвал.
	Внезапното осъзнаване на линията, която мислите му бяха поели, зашемети Бригъм, обля го със студена вода и го върна грубо към реалността на здравия разум. Той не познаваше тази жена. Той дори не харесваше особено тази жена. Брат му се скиташе сега в тъмнината, кървеше от тежка душевна рана, а при всичко това той стоеше тук, главата му пълна с фантазии, прекалено низки дори за евтин роман.
	Щурци и жаби пееха в мрака и той долавяше в нощния въздух аромата на солена вода и борова смола. Както винаги, тези неща носеха покой на Бриг, защото душата му бе пуснала корен в тази земя, богата с гъстите си гори и блеснала с водите си. Той отдавна бе отдал сърцето си на тази земя, така, както съпруг се обрича на жена си.
	— По дяволите, Лидия! — каза той след време, в усилието си да се избави и да възвърне равновесието си. — Ако премълчаваш нещо, което трябва да знам, за да помогна на брат си, никога няма да ти простя.
	Тя неловко докосна буйната си, красива коса.
	— Лека нощ, г-н Куейд — каза му студено, а после се обърна и бързо влезе в къщата без дума повече.
	— Лека нощ! — кратко й отвърна той, дълго след като Лидия беше изчезнала и той бе останал сам с щурците и жабите.


	Лъчите на изгряващото слънце хвърляха ослепителни отблясъци върху водата, когато Поли наближаваше недовършената постройка на Девън на следващата сутрин. След като му беше разказала за измамата си през нощта, той не беше се върнал в стаята им в голямата къща и тя знаеше, че ще го намери там.
	Предположението й се оказа вярно. Девън си беше стъкмил малък лагерен огън на поляната до недовършения бъдещ магазин и седеше до него, опрял гръб на една голяма, пропукана скала. Той усети приближаването й и вдигна поглед към нея. Изражението в мастилено сините му очи, изпълнени с толкова много смях и любов преди признанието й, сега беше равнодушно, предизвикателно, студено.
	— Заминаваш си — каза той с глас, който не изразяваше нищо, а думите му прозвучаха като заключение и като въпрос.
	Сърцето на Поли се сви. Сякаш чу гласа на баща си, цитиращ любимата си библия: „Да познаеш истината и тя ще те освободи“. В този случай истината беше освободила само Девън, а самата тя вероятно щеше да остане неин вечен пленник.
	— Искаш ли да си замина? — успи да каже тя след дълъг интервал от мъчителна, пулсираща тишина.
	Девън наблюдаваше играта на слънчевите лъчи върху повърхността на водата и въпреки че гласът му беше много тих и насочен другаде, Поли чу отговора ясно:
	— Ще платя билета ти до Сан Франциско.
	Баща й беше вземал всички решения, засягащи живота й, после Нат Малахи, сега Девън. Поли бе вече изморена да се подчинява, но не знаеше как точно да каже. Тя си представи само за момент, че се бе превърнала в Лидия Маккуайър, която я беше впечатлила с дързостта, смелостта и решителността си.
	— Няма да се връщам в Сан Франциско — твърдо каза тя, като с това учуди не само Девън, но и себе си. — Тъй като е ясно, че тук не съм желана, ще замина за Сиатъл със следващия пощенски кораб. Там положително ще мога да си намеря добър съпруг, тъй като явно има отчаян недостиг на жени.
	Тя видя как ръцете на Девън се присвиха в юмруци и изпита момент на лудо задоволство, но когато той рязко скочи на крака, бе едновременно изплашена и екзалтирана.
	Обаче Девън не се приближи до нея, не я сграбчи за раменете и не изкрещя, че няма да я пусне да си отиде. Той явно успя да обуздае чувствата си и стисна челюстите си със сила, почти се жестокост.
	— Заминавай тогава — каза й с дрезгав глас. — И прав ти път!
	— Девън…
	Той и обърна гръб, а раменете му се сковаха под изцапаната и измачкана риза.
	Душата на Поли се сви болезнено в тялото й — тя тръгна към него, после се спря. Девън беше нейният партньор в живота, независимо от фалшивата им брачна церемония — с него тя бе открила какво означаваше да обичаш и да бъдеш обичан. Прекалено бързо, всичко беше свършило и тя трябваше да се събуди от съня си.
	Искаше да има деца от този мъж, да масажира гърба му и да разтрива краката му, когато той бе уморен, да се смее, когато се шегуваше и да плаче с него, когато го болеше. Сега трябваше да се лиши от всичко това, от тази най-сладка радост, заради собствената си глупост и лъжа.
	— Съжалявам, — каза тя толкова тихо, че не знаеше дали той я беше чул.
	Поли се върна в голямата къща на хълма, без да срещне никого по пътя, влезе в стаята, където бе лежала до него, бе изпадала в забрава от изгарящия екстаз на любовта им. Свали златната венчална халка от пръста си, постави я на шкафа до четката му, после се зае да опакова малкото неща, които бе притежавала прели да срещне мъжа, който за нея винаги щеше да си остане единственият й съпруг.
	Изправена пред огледалото до стената, Поли не виждаше в него собственото си отражение, а това на леглото зад себе си. Никога, без значение какво щеше да се наложи да върши, за да продължи да живее, тя никога вече нямаше да легне до друг мъж. Нямаше да си намери съпруг, нямаше да потърси любовник, нито да продава тялото си за пари, защото знаеше, че допирът на който и да било друг, освен Девън, щеше да я доведе до истерична лудост.
	Пощенският кораб пристигна след обяд и когато хвърли котва в залива. Поли го очакваше на пристана. Беше се надявала в началото, че Девън ще се появи и ще я помоли да остане, но напразно — той не се виждаше никъде. Всъщност в паузите, когато воят на трионите на Бригъм преставаше за момент, тя чуваше ритмичните удари от чука му на постройката. За разлика от самата нея, Девън все още имаше мечта, която да преследва.
	— Не е разумно да бягаш — каза Лидия.
	Поли толкова се стресна, че едва не падна във водата. Поради обичайния шум наоколо не беше чула приближаването й.
	— Аз не съм толкова дръзка като теб, — с достойнство отговори Поли. — Не съм толкова смела.
	— Глупости — каза Лидия със сериозен поглед в очите и без усмивка на устните. — Разбира се, че си силна. Трябва да бъдеш, нямаш друг изход.
	— Девън не ме иска — каза Поли, свеждайки очи. Откакто беше дошла на пристана да чака пощенския кораб, през главата й неведнъж бе преминала мисълта просто да скочи във водата и да се остави да потъне, но някаква вътрешна сила у нея не й бе позволила да избере лесния начин. Освен това в душата й едва-едва мъждукаше страх, че умирайки сега, би могла да пропусне нещо велико в живота си, нищо че той изглеждаше безнадежден.
	Лидия въздъхна.
	— Престани да мислиш с главата на Девън, Поли, — каза тя. Имаш си собствен разум и той ще ти каже какво да направиш, ако просто се вслушаш в него.
	Поли се загледа в тази странна, силна, хубава жена застанала пред нея и се запита откъде ли бе взела тези невероятни, умни идеи, които непрекъснато излизаха през устата й.
	— Сега можеш да се ожениш за него, ако искаш — каза Поли. — Девън е свободен, пред погледа на Бога и човека, а зная, че го намираш привлекателен. Споменът за шока на Лидия, когато на път от Сан Франциско бе открила, че Девън вече имаше съпруга, бе достатъчно ясен и за двете жени, така че нямаше нужда да говорят за него.
	Лидия скръсти ръце.
	— Много добре, — каза тя, с той на леко предизвикателство. — Ако ти наистина не искаш вече Девън, ако се качиш на този кораб и заминеш за Сиатъл, аз ще се заема със задачата да го утеша.
	Ужасна болка проряза Поли. Тя обичаше Девън и беше почти сигурна, че той й отвръщаше със същото, въпреки че разрушаването на илюзиите му, временно го бе заслепило за този факт. Но Лидия беше красива жена, а Девън толкова много бе искал дом и деца, че беше готов да пътува надлъж и нашир, за да си доведе съпруга в къщи. Несъмнено, известно време щеше да изпитва болка по Поли, после щеше да забележи Лидия и да започне да я ухажва.
	Сълзи опариха очите на Поли и замъглиха гледката на суровото величие на това царство пред нея, сгушено сякаш в Божията длан.
	— Девън заслужава да бъде щастлив и ти можеш да му дадеш онова, от което се нуждае — каза ти. Точно тогава пощенският кораб стигна до кея и от палубата скочи един моряк, за да го завърже за пилона. Спуснаха рампата към полюляващите се дъски на пристана и Поли се наведе и взе единствената си брезентова чанта.
	Лидия докосна ръката й.
	— Поне ще пишеш ли? — тихичко попита тя.
	Загрижеността на другата жена проникна до сърцето на Поли и се сгуши там като малко, топло котенце. Двете биха били толкова добри приятелки, ако нещата бяха се развили иначе!
	— Да, — каза Поли.
	После, неспособна да се сбогува, се качи на кораба и се насочи към най-отдалечения край на палубата, за да изчака отплаването.


	Лидия се почувства някак ограбена, когато се връщаше сама по пътеката към къщата. Знаеше, че вероятно щеше да може да спечели Девън за съпруг, ако му дадеше достатъчно време, за да излекува раните в душата си, а след това му предложеше нежното си, настоятелно съчувствие. Бедата беше там, че първоначалното й възхищение от него се беше превърнало в тихата привързаност, която една сестра би изпитвала към брат си. Бригъм бе оня, който караше кръвта й да закипи така гореща, че тя започваше да се бои дали няма да изгори накрая вените й; Бригъм бе оня, който бе пробудил борческият й дух отново към живот.
	Фактът, че властният г-н Куейд никак не отговаря на личните й вкусове, изглежда нямаше значение.
	По средата на пътеката тя се сблъска с Мили, която изскочи из един люляков храст, цялата закичена с пъстри кокоши пера и с лице, изрисувано на ивици с боровинков сок, а може би с руж.
	Послушно, Лидия наддаде вик на престорен ужас.
	— Аз съм дивак, — гордо обяви детето.
	Лидия се засмя и я придърпа към себе си за кратка прегръдка.
	— Мисля, че видът ти ще убеди много хора. Обаче, като си помисли човек, си доста приятен дивак. Всъщност откъде взе тези пера?
	— От пода на кокошарника — отговори, доволна от себе си Мили. — Въргаляха се наоколо и просто чакаха някой да ги вземе.
	Лидия направи гримаса, като си помисли за мъничките буболечки, които вероятно пъплеха из тях. — Мисля, че една баня няма да е лоша идея — каза тя, стискайки здраво малката ръка на Мили и същевременно измъквайки перата й едно по едно.
	— Диваците не се къпят — заяви Мили, но не оказа съпротива заради перата. — Поне не във вана, — допълни тя. Дребното й мръсно лице бе грейнало от вдъхновение. — Вероятно се къпят в кръв — не спря да размишлява тя, захапала единия си пръст. — Чувала съм татко да казва, че някои от индианските жени мият косите си с урина и с рибено масло.
	Лидия искрено се надяваше Бригъм да не е подхвърлил подобен небрежен коментар в ежедневен разговор. Децата се впечатляваха прекалено лесно, а слухът им бе остър като котешкия. Тя не каза нищо по повод последното изказване на Мили, защото предпочиташе да не я насърчава в тази насока.
	— Къде е Шарлот? — попита вместо това тя.
	— Кой знае? — отвърна Мили, като присви рамене. — В Камелот, вероятно. Или в Шерууд Форест. А може би в някой испански замък.
	Лидия се усмихна.
	— Ти си много досетлива за едно десетгодишно дете — каза тя, когато завиха към гърба на къщата и се отправиха към задното стълбище. — Откъде знаеш за всички тези места?
	Мили засия от гордост.
	— Мога да чета, в крайна сметка — гордо каза тя. — А и Шарлот ми разказва много истории. Тя се надява някой ден да бъде отвлечена от красив шейх и отведена в пустинята на гърба на камила. Шарлот казва, че шейхът ще се влюби в нея толкова много, че ще изгони всички други жени от харема си и ще падне в краката й като пред богиня.
	Бузите на Лидия се изчервиха. Никой не би позволил на едно момиче от Нова Англия да подхранва в главата си подобни идеи.
	— Милостиви небеса! — каза тя. — А какво знае Шарлот за харемите?
	— Боя се, че доста — призна Мили с делови тон, комично напомнящ за този на властния й баща. — Разбира се, известна част са измислици.
	— Разбира се, — примирено каза Лидия.
	Вече бяха стигнали до кухнята и Лидия се зарадва, че Джейк не се виждаше наоколо. Тя сложи Мили да седне на масата и започна да пълни чайници и тенджери с вода и внимателно да ги нарежда да се топлят върху печката. После подкладе огъня и отиде до един от навесите вън, да вземе ваната, която бе забеляла там по-рано.
	Мили не спираше да бърбори докато водата се топлеше, с оживено изрисувано лице и весело разлюлени крака.
	— Шарлот също ли ще трябва да се изкъпе? — попита тя.
	Лидия въпросително повдигна едната си вежда и в същия момент чу изсвирването на заминаващия пощенски кораб. Отново се натъжи от трагедията на Поли и Девън.
	— Само ако Шарлот се е нарисувала като теб и е прекарала следобеда, пълзейки из храстите — отговори тя.
	Беше поставила ваната в средата на пода и когато водата се стопли я напълни, съблече мръсните дрехи на Мили и я настани вътре.
	— Обикновено — каза Мили, настанявайки се послушно, — се къпя само в събота вечер. И понякога трябва да използвам водата след банята на Шарлот.
	Сирената на пощенския кораб прониза въздуха отново и Лидия затвори очи за момент. Но после намери калъп кастилски сапун и се зае енергично да търка тялото на Мили.
	— Поли си отиде, нали? — попита детето с насапунисана глава. Лидия вече внимателно я беше прегледала за гниди и въшки. — Ще се върне ли?
	Лидия нежно наведе главата й назад и започна да я облива с вода. Не трябваше да се изненадва от това, че детето знаеше; Мили вероятно пропускаше много малко от нещата, които станаха в Куейдс Харбър. Вероятно Шарлот също беше добре информирана.
	— Не зная дали Поли ще се върне или не — откровено каза тя, като подаде сапуна на Мили. — Ето диваче, измий си лицето.
	— Няма да ми липсва — каза Мили с веселото безгрижие на младите. — Тя и без това през повече време стоеше в стаята си. Като леля Персефона.
	Във водовъртежа, съпътствал настаняването й и сложното домакинство на Бригъм Куейд, после неговата целувка, непрекъснатото преследване на Мили и Шарлот из околностите, а след това и изпращането на бедната, опозорена Поли до пристанището, Лидия почти беше забравила за съществуването на старата жена.
	— Може би леля ти е болна? — загрижено каза тя.
	Мили се изправи и Лидия й подаде една розова хавлия. Лидия непрекъснато се учудваше на безкрайно многото красиви неща, които се намираха в този толкова отдалечен от големите градове дом. Питаше се дали те се дължаха на усилията на починалата съпруга на Бригъм, или на саможивата леля Персефона.
	— Не, — отговори Мили, докато се изтриваше хавлията. — Леля Персефона не е болна. Тя просто се крие от Шарлот и мен. Ние двете я изтощаваме и й причиняваме главоболие.
	— Не се и съмнявам в това — спокойно отвърна Лидия. Някои истини просто не търпяха отричане. — Ще отида да я видя, докато ти се обличаш. — Тя шеговито заплашително размаха пръст към Мили, когато детето излезе от ваната и се отправи към задното стълбище, увито в хавлията си. — И ако смяташ пак да ставаш индианка, Милисънт, бъди така добра да си от някое чисто племе с миролюбиви намерения.
	Не беше чудно, че Мили не се ангажира с обещание.
	Лидия изпразни и изплакна ваната, преди да я върне под навеса, после се качи по задното стълбище.
	Поколеба се пред вратата, за която знаеше, че е на леля Персефона, защото бе разкъсвана от загриженост, но и известно нежелание да се намесва. Накрая загрижеността й взе връх и тя тихо почука.
	— Влез — извика крехък глас.
	Лидия влезе в просторната стая и намери леля Персефона опъната на една римска кушетка, с грижливо сгъната и положена върху челото кърпа. Завесите бяха спуснати и въздухът бе напоен с аромат на лавандула.
	— Г-жа Чилкоут?
	Една изпъстрена със синкави вени ръка, пухкава, но явно силна, докосна компреса на челото.
	— Да? Кой е?
	Лидия потисна усмивката си. Беше се сблъсквала с достатъчно истински страдания и болести, за да разпознае преструвката сега.
	— Лидия съм — каза тя, като хвана ръката й. — Дойдох да проверя дали не се нуждаете от нещо.
	Г-жа Чилкоут свали компреса си и погледна Лидия премигвайки. Лицето й беше със здрав розов цвят, очите блестяха, но не от треска, а от потисната енергия.
	— Не вярвам, че ще мога да ви заблудя — каза тя, — така че би било загуба на време да продължавам да се мъча.
	Този път Лидия си позволи да се усмихне. Тя приседна на края на кушетката, а г-жа Чилкоут се облегна на възглавниците.
	— Нещо вероятно ви тревожи — осмели се да каже тя, приглаждайки полите си. — В противен случай, не бихте се крили в тази стая със спуснати завеси.
	Г-жа Чилкоут въздъхна философски, протегна се към кристалното шишенце на страничната масичка, разклати го и докосна капачката до китките на двете си ръце.
	— Само се стараех да ви дам възможност да докажете, че сте незаменима — каза тя. — Не можете да си представите, г-це Маккуайър, каква голяма нужда има това семейство от вас.
	Лидия искаше някой да се нуждае от нея, но същевременно се страхуваше от това. Беше виждала какво могат да причинят непрекъснатите изисквания на другите, независимо дали са от каприз или по необходимост. Да даваш — бе нещо хубаво, да се грижиш за другите — бе действително благородно, но душата на даващия също имаше нужда от храна.
	— Предполагам, знаете, че Поли си замина — каза Лидия. Тя внимателно бе преценила страховитата Персефона Чилкоут и бе стигнала до извода, че тази жена знаеше на практика всичко, което ставаше в семейството.
	Както и очакваше, г-жа Чилкоут въздъхна и каза:
	— Да, видях я да се качва на пощенския кораб, и разбира се, нямам представа защо е трябвало да изостави съпруга си така.
	Лидия не отговори. Ако Персефона действително не знаеше истината — нещо, което изглеждаше доста невероятно, като се вземеше предвид острата й наблюдателност — новата гувернантка нямаше да бъде тази, която да я информира.
	Г-жа Чилкоут замислено изгледа Лидия, внимателно оправи копринените си поли, при което те приятно изшумоляха и каза, без предисловие:
	— Бих предпочела да ме наричаш със собственото ми име. Знаеш ли какво означава Персефона.
	Лидия поклати глава и леко повдигна вежди, за да изрази интереса си.
	— Това е гръцко име, скъпа — каза Персефона — и означава персонификация на пролетта.
	Лидия се усмихна.
	— Прекрасно — каза тя. — Пролет.
	Колко бе хубаво, спокойно, да се намираш на това място, където бризът не бе напоен с дъх на барут и на страх, където тревата не бе прогизнала от кръв и звукът на ужасените викове и оръдейната канонада не оглушаваха слуха ти.
	— Каква е тази ужасна тъга, която виждам в очите ти? — запита Персефона, като леко се приведе към Лидия, за да й покаже, че не би допуснала въпросът и да остане без отговор. — Ти едва си навлязла в двайсетте си години, а на лицето ти виждам тъга, натрупана сякаш от хилядолетие.
	Неподготвена за прямотата на старата жена, Лидия извърна глава и очите й запариха от сълзи.
	— Когато умра — отговори с глух, дрезгав глас, — Господ няма да поиска да ме прати в Ада, независимо колко тежки грехове съм сторила, защото вече бях там и се здрависах с Дявола.
	Персефона рязко си пое дъх при споменаването на името на този най-страшен от всички низвергнати ангели. Протегна се и положи хладната си длан върху неподвижните пръсти на Лидия.
	— Обясни ми какво искаше да кажеш с това, дете — тихо заповяда тя. — Нима беше въвлечена в тази ужасна война?
	Лидия мъчително прокара език по пресъхналите си устни.
	— Ние всички бяхме — тъжно каза тя.
	По някакъв начин, като че ли Персефона я бе хипнотизирала с неуловимия си, с дъх на лавандула чар, и Лидия изля пред нея душата си — всичко, от момента, в който бе последвала баща си, за да бродят по бойните полета. Разказа й за мръсните палатки, за калните локви — пурпурно червени от кръвта, за ужасното стържене на трионите, режещи човешки кости. И за първи път, разказа на друго човешко същество за капитан Дж. Д. Макколи, затворник от Конфедерацията, на когото бе помогнала да избяга.
	Персефона не беше шокирана, само бе изпълнена със съчувствие.
	— Янките успяха ли да хванат този капитан Макколи?
	Лидия поклати глава. Дори споменът за това преживяване караше стомахът й да се обръща, а кожата й да лепне от пот. Беше виждала войници от Съюза обесени за това, че бяха се опитали да дезертират и после беше живяла в разяждащ страх, че нейното предателство също щеше да бъде разкрито и тя щеше да сподели участта им.
	— Сигурна съм, че той успя да избяга.
	— Защо го направи? — в това нямаше укор, а само открито любопитство.
	— Правителството плащаше премия за всяка ампутация, извършена от хирурзите, — каза тя и от спомена й прилоша още повече. — Една нощ, точно след смъртта на баща ми, постовите доведоха капитан Макколи, който имаше само една повърхностна рана под лявото рамо. Трябваше просто да се зашие и да го изпратят в някой от лагерите, но д-р Джеймс Щеенбок реши да ампутира ръката и да спечели премията. Аз занесох на капитан Макколи униформата на баща си, помогнах му да я облече и му казах къде може да намери неохраняван кон. После отвлякох вниманието на постовите, за да му дам време да избяга.
	Очите на Персефона блестяха и Лидия изведнъж разбра откъде се бе взела тази страст на Шарлот към драмата.
	— Но Лидия, постъпката ти е била несъмнено героична! Не те ли заподозряха?
	— Щеенбок подозираше нещо — с горчивина отвърна Лидия. — Но нямаше как да докаже, а останалите хирурзи имаха прекалено голяма нужда от мен до операционните си маси, за да си позволят да ме обвинят. След около седмица д-р Щеенбок пожела да лиши един млад войник от Кентъки от крака му, който също се нуждаеше само от няколко шева и шина. Аз отидох при един от другите лекари и му казах какво предстои да се случи, при което той извърши проверка. Щеенбок беше освободен от поста си и изпратен в един от лагерите, където да изчака разследване след края на войната.
	Лицето на Персефона беше пребледняло, а очите й съвсем се бяха разширили.
	— Той разбра ли, че ти си го издала, този д-р Щеенбок?
	Лидия пое дълбоко въздух и бавно го изпусна. Тя никога нямаше да забрави погледа, който Щеенбок й беше отправил през оня ден, когато го отвеждаха под арест от хирургическата палатка. Той беше впил очи в нейните, без да прикрие с нищо неизмеримата злоба в душата си.
	Понякога, в среднощните си кошмари, тя го виждаше изправен до леглото й със скалпел в ръка и както многобройните войници, които той бе лишил от ръце и крака, така и тя не можеше да избяга от него, не намираше сили да се помръдне. Събуждаше се с викове на ужас, отекващи в гърлото й, но знаеше добре, че звукът бе останал вътре в нея, като спомените и страхът.
	В очите й блестяха сълзите, които Лидия никога не бе могла да изплаче, когато Персефона протегна ръка и нежно обгърна раменете й.
	— Стига, стига, всичко е вече минало. Тук си на добро място и ще бъдеш защитена под покрива на Бригъм Куейд, обещавам ти това. Ами да, всеки, който познава племенника ми, по-скоро би се преборил с големия трион долу във фабриката, отколкото да посмее да се опълчи срещу него.
	Лидия вече сама бе стигнала до извода, че Бригъм бе здрав и силен. Но нямаше да си позволи да разчита на него за закрила или за нещо друго. Той можеше да я отпрати във всеки момент, да я остави не само сама в един измамен свят, но и станала опасно беззащитна поради собствения си провал в стремежа си да бъде независима.
	— Мога да се грижа за себе си — каза твърдо, но любезно тя.
	— Все пак, мислиш да останеш тук известно време, нали?
	Лидия кимна. Получаваше достатъчно добра заплата, имаше безопасен покрив над главата си много храна. Щеше да остане, докато не възникнеше причина да си замине.
	— Докато тук съм приета добре, да — каза тя.
	Персефона засия.
	— Прекрасно! — възбудено отвърна. Щом оставаш, няма никаква причина да не отида за дълго гостуване при скъпата ми сестра Корделия, в Мейн.
	След тези думи, г-жа Чилкоут бодро стана от кушетката и се зае да разтваря завесите и капаците, за да даде най-после път на яркото, късно следобедно слънце. Явно, внезапно се беше излекувала от болестите си.


>	7

	Някой си отива, друг пристига, мислеше си Лидия през един ярък, прекрасен следобед, докато наблюдаваше брадатия мъж, крачещ надолу по рампата, спусната към кея от пощенския кораб. От едното му рамо се поклащаше моряшка торба, а зад широките му, плещи пристъпваше плаха на вид жена, стиснала здраво за ръка по едно малко дете от двете си страни.
	Лидия се зарадва, защото сега някой щеше да живее във все още празните дървени къщи, построени от Бригъм. Едното от децата, малко момиче с блестящи, гарвановочерни опашчици, спускащи се по рамената, бе явно достатъчно пораснало, за да ходи на училище. Другото, момченце в къси панталонки, бе едва проходило.
	Шарлот и Мили бяха застанали от двете страни на Лидия, но не наблюдаваха кораба, а се опитваха да разпознаят раците отшелници и другите същества по брега. Лидия беше намерила една книга за природата в кабинета на Бригъм и заедно с момичетата старателно бяха разглеждали миниатюрните, пъргави животинки по пясъка.
	— Хора! — удивена прошепна Мили с такъв тон, сякаш виждаше хора за пръв път в живота си.
	Шарлот беше намусена, както винаги.
	— Разбира се, че са хора, гъско — каза тя. — Какво друго могат да бъдат?
	— Шшт — намеси се Лидия, въпреки че от момичетата изискваше мир, не непременно тишина. Мили се размърда нетърпелива на мястото си.
	— Не виждам никаква причина това момиченце да не ме хареса — сериозно заяви тя. — А ти, Лидия?
	— Положително никаква — отвърна леко усмихната. — Ако бях на твое място, щях веднага да отида при нея и да се представя.
	Мили пусни ръката на Лидия и се втурна надолу по склона, абсолютно безразлична към огромния ръст на бащата на момичето и неугледната, тревожна майка. Личицето на детето просветна, когато Мили заговори и докато двете с Шарлот успеят да стигнат до кея, двете деца вече се държаха за ръце.
	— Това е Ана — каза Мили, представяйки радостна приятелката си. — Ана, това е учителката ми, г-ца Куейд и сестра ми, Шарлот.
	Лидия вдигна поглед към смутените лица на мъжа и съпругата му до него, преди да се наведе и да предложи ръка на Ана за официален поздрав.
	— Здравей, Ана — каза тя. После, обръщайки се към малкото момче, добави? — А кой е този?
	— Ролф — каза Ана, едновременно горда и притеснена.
	Въпреки че Шарлот беше мечтателка и често разсеяна, тя не бе недружелюбна. Сега се усмихна топло и също поздрави.
	Едрият като мечка мъж, протегна огромната си загрубяла лапа и тържествено изрече:
	— Ханс Холмез. Чух, че тук може да се намери работа. Аз съм силен, а Магна може да готви и числи.
	Естествено, Лидия не беше упълномощена да наема работници, обаче не се съмняваше, че Бригъм би намерил място за г-н Холмез в една от бригадите си. За Бога, той бе вдигнал достатъчно шум за това, че искаше във вече построения му град да се заселят семейства, така че нямаше да има никаква логика да не приеме новодошлите.
	— Добре дошли! — извънредно топло каза тя, забелязвайки боязливата надежда, изписана върху слабото, некрасиво лице на Магна Холмез. — Ще ви покажа къде да намерите г-н Куейд…
	Ханс и Магна си размениха бързо и тихо някакви думи на език, който Лидия не можа да разпознае, след което Ханс остави торбата си на земята. Доколкото Лидия се досещаше, в този овехтял и изпъстрен с кръпки вързоп бе скътано цялото им имущество.
	— Няма нужда да ходят да търсят Бригъм — намеси се някакъв мъжки глас и Лидия се обърна, за да види Девън, приближаващ се откъм строителната си площадка. Той не се усмихваше; обикновено закачливите му сини очи сега бяха безизразни и пусти, а лицето му имаше нужда от бръснене. — Трябва ни цялата помощ, която може да ни се предложи. Те могат да си изберат къща, а аз ще се погрижа да им се изпратят хранителни и други запаси от магазина на компанията.
	Сърцето на Лидия се сви от отчаянието, което разчете по лицето на Девън, но в същото време изпита и радост заради семейство Холмез.
	Магна пристъпи малко по-близо до Ханс, явно изплашена, да не би да е разбрала погрешно думите на Девън. Вероятно й бяха прозвучали като твърде хубави, за да са верни.
	— Ние получаваме къща? — попита Ханс, сбърчил чело.
	Девън се усмихна с вече тъжната си усмивка и протегна ръка, за да разроши русата като слама коса на момченцето.
	— Моля те, погрижи се на децата веднага да се даде нещо за ядене, Лидия — каза той с учтива властност и точно тогава тя изпита непреодолимото желание да може да го обича, да запълни ужасната пропаст в живота му, която Поли бе оставила след себе си.
	След още малко консултации, разменени на гърления език на съпрузите Холмез, Ханс и Магна се съгласиха да оставят децата да тръгнат с Лидия и момичетата, докато те последваха Девън по посока на улицата с очакващите ги къщи.
	Ана и Мили се втурнаха нагоре по хълма към къщата на Бригъм, бъбрейки безспир така, сякаш се познаваха от бебешката люлка. Ролф вървеше до Лидия и послушно бе пъхнал тъпичката си ръка в нейната. Беше ясно, че тези гигантски непознати около него малко го смущаваха, но той дори не би си помислил да не се подчини на указанията на Ханс.
	В кухнята на голямата къща Лидия настани децата около масата, включително Шарлот и Мили и отиде до килера да донесе кана с мляко, парче сирене и малко студено пилешко месо, останало от вечерята на предния ден.
	Когато се върна в кухнята и остави товара си на шкафа, за да налее млякото, Ролф и Ана я загледаха с разширени от учудване очи. Времената бяха трудни, защото отровните пипала на войната бяха достигнали дори до западните щати и не се знаеше кога децата биха яли за последен път.
	Лидия наля гъстото, жълтеникавобяло мляко в чашите и децата на Холмез протегнаха загрубелите си, несръчни ръце. В гърлото й се надигна горчива буца, докато ги гледаше как пият.
	Сервира им пиле, сирене и хляб и те мълчаливо и бързо погълнаха всичко, докато Шарлот и Мили все още деликатно отпиваха малки глътки от млякото си.
	Отворената входна врата внезапно се запълни от сянката на някаква фигура и Лидия вдигна поглед от прегладнелите деца, очаквайки да види Девън, или готвача Джейк.
	Но посетителят се оказа Бригъм и за един фантастичен момент на Лидия й се стори, че той не само спира слънчевата светлина, влизаща преди свободно в кухнята, а някак си я поглъщаше в себе си. Светлината като че ли започна да струи през загадъчните му сиви очи и да се преобразува в пулсираща енергия, с мъка удържана в мощното му тяло.
	Магнетизмът на присъствието му й подейства като удар на мълния и тя повика на помощ всичките си сили, за да не позволи да бъде пометена от вихъра, последвал тази мощна експлозия.
	Той се усмихна на дъщерите си, после на децата на Холмез и най-накрая на нея.
	Тя се олюля под напора на тази нова, сладка и почти неуловима атака и се замоли той никога да не разбере за невероятната сила, с която й въздействаше. Защото още тогава, след онази единствена разменена целувка, тя знаеше колко лесно би било за него да я съблазни, да я накара да му пренесе в дар онова, което никога не бе давала на друг мъж.
	— Ще имате вашата обществена зала — каза той.
	Лидия бе леко разочарована от практичната страна на думите му, защото душата й се бе настроила за поезия, но почувства и облекчение. Не биваше да се водят лични разговори в присъствието на деца.
	— Кога? — попита тя.
	Бригъм въздъхна, но усмивката остана в очите му.
	— Хората ми ще започнат да секат и бичат дърветата днес. Можем да построим сградата в западната част на поляната, между Главната улица и гробището. Ще отбележа четирите ъгъла на парцела.
	Лидия повдигна брадичка:
	— Благодаря.
	Той се засмя, откачи кофата от куката на стената и отиде да я напълни от резервоара с топла вода на печката. Като че ли децата изобщо не бяха в стаята, толкова мощно и странно бе неуловимото взаимодействие межди Лидия и Бригъм.
	— Колко неохотно произнасяте тези благи думи, г-це Маккуайър — пошегува се той, отнасяйки кофата с издигащата пара вода към задния двор. — Но от друга страна, едва ли бих могъл да очаквам нещо друго от една стара мома от Нова Англия.
	Лидия го последва до вратата, кипнала от негодувание, а Бригъм се спря недалеч от нея, закрепи кофата на една дървена стойка и се зае енергично да мие лицето и врата си.
	Беше й ясно, че просто я дразни, но никак не обичаше да я наричат стара мома. Терминът я караше да се чувства като демодирана стока, отнесена на пазара само за да бъде разменена за нещо по-добро.
	— Доколкото ми е известно, вие също сте от Нова Англия, г-н Бригъм — остро му отвърна тя. — И мога с право да добавя, че въобще не сте учтив.
	Той се подсмихна, вдигайки поглед към нея с натежали от водните капчици черни мигли, с влажна и разрошена, но все пак така странно привлекателна коса. Тя здраво стисна бравата, защото й се прииска да отиде там и да вплете пръсти в нея.
	— Хайде — продължи да се присмива с груба непринуденост той, — дайте воля на нервите си, г-це Маккуайър. Освободете се от целия този бяс, натрупан у вас и ще ви стане по-добре.
	Гърлото на Лидия се стегна и ръката й стисна по-здраво бравата. Тя вярваше, че яростта й бе добре прикрита и това, че човек като Бригъм бе успял да разчете като книга душата й, само я ядоса още повече. Изпита желание да се хвърли върху него, да пищи и да дращи, да рита и хапе и не затова, че той я бе обидил толкова много, а заради всички ония бушуващи чувства, натрупани вътре в душата й.
	— Не съм ядосана — каза тя, а бърборенето на децата от кухнята й се струваше много далечно.
	Бригъм плъзна погледа си по тялото й, преднамерено нагло, карайки плътта й да потръпне тайно в отговор, под материята на роклята, под бельото.
	— Лъжкиня — отговори той.
	Буйна ярост разлюля Лидия. Тя затвори очи, борейки се срещу нея, изплашена както винаги какво би се случило, ако някога изобщо отвореше вратата, зад която бе заключена бурята в душата й. Ако веднъж я пуснеше навън, едва ли би могла отново да я усмири.
	Бригъм продължи да я наблюдава втренчено, със стичащи се по лицето капчици вода и насмешливи очи. Предизвикателно. После се обърна да изхвърли водата в гъстата трева и неочаквано, някаква бариера се пречупи в Лидия.
	Тя забрави за децата, забрави за догмите на цивилизацията. Скочи лудо от стъпалото, хвърли се на гърба на Бригъм като дива котка, с една ръка сграбчи ризата и гърлото му в смъртоносна хватка, с другата заудря с юмрук по гърба му. И през цялото време от гърлото й излизаха глухи, хрипкави, една доловими животински звуци.
	Бригъм леко я повали назад, смачквайки нежните стръкове трева, освобождавайки сладкия им зелен аромат, коленичи от двете страни на бедрата й, но не направи опит да обуздае размаханите й юмруци.
	В тези ужасяващи минути за нея той беше олицетворението на войната, на болката, на глада. Беше нощните викове на ранените деца, пръснати из бойните полета, беше несправедливостта и жестокостта, беше собствената й безпомощност пред лицето на тези неща.
	Лидия удря гърдите му докато се изтощи, после застина неподвижна в тревата, бездиханна и ужасена от това, което бе направила. Сълзи се застичаха по бузите й, за да се плъзнат безшумни в косата й, да пропълзят в ушите й.
	Бриг леко се отдръпна, взе я нежно в прегръдката си, притисна я до тялото си. Тя вкопчи пръсти в ризата му, неспособна да го пусне.
	— Бедната малка янки — каза той, долепил топли устни до слепоочието й. — Войната вече свърши. Няма защо да се страхуваш.
	Лидия дойде на себе си и осъзна какво зрелище бе предизвикала, нахвърляйки се върху Бригъм като вълчица от висока скала, държейки се като някой, който би трябвало да се завърже здраво в мокри чаршафи и да се укроти с тинктура от опиум. Шарлот и Мили стояха на вратата на кухнята, наблюдавайки сцената с неразгадаеми лица.
	— О, Господи! — прошепна Лидия, опитвайки се да отблъсне Бригъм, независимо че не й бяха останали сили.
	Той се изправи на крака, повдигайки я със себе си, все още притисната до гърдите му. Ароматът на косата и кожата му я обезсилиха още повече.
	— Всичко е наред, Лидия, — строго каза той.
	Прииска й се Бригъм да я вдигне на ръце, да изкачи стълбите, да я сложи на леглото си и да подчини изцяло разума и тялото й, поне за малко, а това нейно желание бе най-страшното от всичко. Тя се освободи от прегръдката му, отстъпи назад и приглади разпилялата се по раменете й коса с треперещи ръце.
	Бригъм я гледа още един дълъг момент, въздъхна тежко, прекара пръсти през разрошената си коса, после мина край нея, за да влезе в къщата. Шарлот и Мили се отместиха, за да му направят път, а Лидия извърна глава, неспособна да ги погледне. Нямаше отговори за въпросите в очите им, нямаше отговори за въпросите в собственото си сърце.
	Тя седна на най-долното стъпало на верандата и изчака, за да се възвърне самообладанието й. После влезе.
	За щастие Бригъм не се виждате никъде, а Шарлот също бе изчезнала някъде, вероятно, за да обогати въображението си от любимите си книги. Но Мили, Ана и Ролф вдигнаха към нея разтревожени очи и тя затърси обяснение.
	Разбира се, обяснение нямаше. Не можеше да измисли нито един земен начин, по който да оправдае безумното си поведение.


	Девън зачука докрай гвоздея в последната дъска от покрива на магазина си. Все още предстоеше да се слагат керемидите, но дъските щяха да послужат поне за частично предпазване на пода и полуизмазаните стени от неизбежните летни дъждове. Той погледна към девствено синьото небе, на което, знаеше чудесно, че не можеше да се доверява и после, в изблик на тъга и раздразнение, запрати чука си сред короните на дърветата.
	Той заслиза по стълбата, спусната от едната страна на сградата, полуизкушен да се отпусне назад и да се остави да се сгромоляса по стръмния, скалист бряг, докато се намери долу, на мястото, където приливът миеше ръбовете на острите зъбери. И всичко, което го възпираше всъщност, беше вероятността, че можеше и да не умре при падането, а само да се нарани така, че да остане безпомощен. Не можеше да понесе мисълта, че би могъл да прекара остатъка от живота си на легло, да уринира в бутилки и дори да не е в състояние да се избръсне сам.
	Девън бе виждал мъже, пострадали точно толкова лошо при инциденти в горите и знаеше, че повечето от тях биха предпочели смъртта пред подобна съдба. Така че, слезе много внимателно от стълбата и после дълго остана така, загледан надолу от ръба на скалата.
	Може би бе построил сградата прекалено близо до пропастта, помисли си той. Стръмният склон се спускаше поне на десет метра дълбочина, а уханната трева под краката му се хлъзгаше под подметките на ботушите.
	Той въздъхна, вдигна глава и се загледа отвъд залива, към планините. Дори в дълбоката си тъга почувства успокоение при гледката на заснежените, сурови планини, прострели се през полуострова.
	— Девън?
	Сърцето му се разтуптя при звука на нежния, женски глас. За момент си помисли, че Поли се бе върнала и се почувства повече от готов да я приеме великодушно, но когато се обърна, видя, че беше Лидия. Изглеждаше потисната като него и в ръцете си държеше покрита с кърпа кошница и кана с кафе.
	— Помислих, че може да искаш да хапнеш нещо — каза тя с известна нотка на предизвикателство, като че ли очакваше да бъде отпратена.
	Девън се усмихна и потърка небръснатите си бузи, но не протегна ръка за храната. Не изпитваше глад.
	— Още ли си на пазара за съпрузи, г-це Маккуайър? — попила той.
	Огън заля бузите й, ободрявайки Девън за миг и беглата му усмивка едва не прерасна в смях.
	— Не разбирам думите ти — каза тя, но това беше явна лъжа.
	Той виждаше прекрасно, че ги разбира и то много добре.
	— Беше готова да се омъжиш за мен в Сан Франциско — припомни й той. Не беше влюбен в Лидия, но я харесваше и вероятно така бе по-добре. В крайна сметка, бе се влюбил бързо и силно в Поли и именно затова бе толкова отчаян сега. — Променила ли си желанието си?
	— Да — твърдо каза Лидия, привидно твърде заета със салфетката, покрила кошницата. — Тогава бях без изход.
	Този път Девън наистина се разсмя. О, смехът му беше дрезгав и глух, без силата, която иначе би имал, но все пак се почувства по-добре след него.
	Лидия приятно се изчерви.
	— Не исках да кажа точно, че… е нямах наистина предвид това, че една жена трябва да е останала без изход, за да се омъжи за теб, Девън…
	Девън повдигна едната си вежда.
	— О?
	Тя пое дълбоко въздух и бързо го издиша, от което е къдриците около челото й затанцуваха.
	— С теб въобще не си подхождаме. Ти имаш нужда от нежна като коприна жена, не изтъкана от груби нишки като мен.
	Девън леко се поклони към нея със скръстени ръце и преднамерено замислено изражение.
	— Изтъкана от груби нишки? Стига Лидия. Защо сравняваш себе си с подобно некрасиво нещо?
	— Не казах некрасиво — изтъкна тя, явно с наранена гордост. — Имах предвид, че съм практична и благоразположена и… и издръжлива. — Сега вече цялото й лице пламтеше, а червенината се беше разляла чак до ушите и шията й и тя изглеждаше готова да пусне кошницата и да побегне. — Докато ти би имал нужда от нежна и деликатна жена. Тя отново пое дълбок въздух. — Като Поли.
	За няколко прекрасни момента Девън бе забравил болката на разбитото си сърце, но името на Поли върна старите меланхолични чувства, а прибави и нови към тях. Той започна бавно да се извръща, без определена посока, просто с желанието да остане сам.
	— Девън — тихо и много нежно Лидия добави: — Иди до Сиатъл и я върни. Мястото на Поли е тук, до теб.
	Девън преглътна. Искаше да каже нещо, за да обясни чувствата си, но когато се разрови из думите, натрупани в главата му, не намери такива, които да са подходящи. Изпъна гръб и се отдалечи, без да отговори.


	През тази нощ той премести най-необходимите си вещи в бунгалото на хълма, което беше неговия дом в началото. В онези обикновени и невероятно трудни дни бе споделил къщичката с Бригъм и Изабел, като спеше на тавана.
	Беше навън, цепеше дърва на светлината на един-единствен фенер, когато долу на пътечката се чу шум и след малко се появи Бригъм, сякаш придобил форма от недрата на самата тъмнина.
	Бриг драсна клечка кибрит по кората на една ела и запали тънката пура, виснала между устните му.
	— Голямата къща стана твърде пренаселена за теб ли? — попита след дълго мълчание той.
	Девън просто продължи да цепи дърва. Не искаше да спи в стаята си, защото всичко в нея като че ли излъчваше чистият, неуловим аромат на кожата на Поли, защото там още отекваха нежни и думи и тихите стонове на насладата. Но разбира се, не можеше да обясни тези неща, дори и на Бригъм.
	— Добре ще е да знаеш — каза той като замахна с брадвата, стовари я върху дървото и сложи следващата цепеница върху дънера. — Имам намерение да ухажвам Лидия.
	Стори му се, че видя как брат му леко застина, после реши, че е било трик на луната или на потрепващата светлина от фенера. Бригъм беше доволен от скъпата проститутка, която издържаше в Сиатъл и последното, което искаше, беше втората съпруга.
	— Защо? — попита след малко Бригъм.
	— Защо не? — парира Девън, без да спира работата си. Беше плувнал в пот и купчината дърва, насечени досега, щяха да му бъдат предостатъчно до падането на първи сняг, но той чувстваше, че трябва да се движи, иначе би експлодирал като барут, посипан върху скара за палачинки. — Ти не я искаш, нали?
	Без предупреждение, брадвата бе изтръгната от ръцете му. Острието зловещо изкънтя, когато се заби в ствола на едно недалечно дърво. Бригъм грабна брат си за яката на ризата и го разтърси така, че го накара да се изправи на пръстите на краката си.
	— Лидия не е курва — злобно изсъска той. — И за Бога, Девън, няма да ти позволя да я използваш като такава!
	Девън опря ръце на раменете на брат си и се освободи от хватката му.
	— Казах, че имам намерение да ухажвам Лидия, не да я използвам като курва — спокойно отговори той. — Искам я за съпруга.
	— Не.
	— Какво, по дяволите, ти дава право да издаваш такива разпореждания, Бриг? Да не би някой да те е направил крал, докато аз съм се разсейвал?
	Въздишката на Бригъм беше дълбока и хриптяща и тя му каза много повече, отколкото вероятно брат му би искал да разкрие.
	— Ако искаш Лидия — каза Бриг, — ще трябва минеш през мен, за да я вземеш.
	С това, той смачка пурата си, обърна гръб на Девън и закрачи надолу по хълма.
	— Проклет да бъда! — каза Девън, докато по устните му се разливаше бавна усмивка. Да бъда проклет, да потъна вдън земя!


	В този мрачен следобед Лидия гореше от нетърпение за екскурзията планувана следващия понеделник, въпреки че беше малко тъжна от заминаването на леля Персефона на Изток. Натовариха пощенския кораб с толкова много куфари и чанти, че Бригъм се закле, че той ще потъне под теглото им преди още да е напуснал Куейдс Харбър.
	Шарлот и Мили също щяха да пътуват, за да изпратят пра леля си до големия кораб, който щеше да я отведе от другата страна на Кейп Хорн. Те бяха възбудени, защото Ана Холмез им беше казала, че в Йеслър Хол в Сиатъл имаше представления с една дресирана мечка. При цялата им радост, те също бяха потиснати от перспективата за раздялата с Персефона, въпреки че щеше да бъде само за няколко месеца. Само Девън щеше да си остане в къщи, и за Лидия това бе облекчение. Още от момента, в който обяви намерението си да я ухажва, което се случи сам опреди няколко дни, той неизменно отрупваше стола й в трапезарията с люляци и общо взето, се правеше на глупак.
	Тя се стараеше да проявява толерантност, защото добре разбираше, че Девън правеше опит да преживее раздялата с Поли по единствения начин, който му бе известен, но в същото време й се искаше просто да я остави на мира. Истината беше, че самата Лидия се опитваше да анализира някои свои, твърде смущаващи чувства.
	А те всички бяха свързани с Бригъм, не с по-младия му брат.
	Още от оня ужасен ден, когато бе изгубила контрол над поведението си и се бе хвърлила от задната веранда върху Бригъм като изстреляно торпедо, а той я беше укротил в тревата, Лидия беше преследвана от греховни и срамни желания.
	Легнала нощем в леглото си, често си представяше Бригъм до себе си. Чувстваше тежестта на ръцете му върху голите си гърди и дори мисълта за това караше зърната им да набъбнат, а дишането й да стане учестено и плитко. Понякога стигаше дори дотам, че си го представяше как се намества между бедрата й, а и после всичко останало.
	Е, поне онази част от _„останалото“_, която разбираше. Тя общо взето знаеше какво ще й направи Бригъм, но нямаше ни най-малка представа защо го искаше, нито пък как би могла, отдавайки му се по този начин, евентуално да задоволи огромната нужда, която досаждаше на тялото й. Знаеше само, че би полудяла в някоя от тези душни летни нощи, ако не получи някаква помощ.
	Лидия стоеше до перилата на палубата с двете деца до себе си, докато корабът бавно напускаше пристанището. Мили скоро се отегчи да стои мирно и се затича по палубата, с викове и разперени ръце.
	— И защо се държи така? — попита Шарлот с леко презрение, като за по-голяма убедителност разтърси прекрасната си грива от златно кафява коса.
	— Защото е само на десет години — отговори Лидия с усмивка. Даде си сметка, че ако Мили се изтощеше сега, щеше да спи по-добре в хотела през нощта. — Ти не обичаше ли да тичаш и да вдигаш шум, когато беше малко момиче. Шарлот?
	Шарлот се зарадва на намека, че вече не беше дете, което именно беше намерението на Лидия.
	— Не. Е, да. Понякога. Но никога не цапотех лицето си със сок от боровинки, за да се украся като индианец на война, нито пък се заклещвах между клоните на някоя седемметрова ела. А знаеш ли, Мили направи точно това. Минатото лято. Татко трябваше да се качи на дървото, за да я свали.
	Лидия се усмихна, когато си представи картината, но в същото време се зарадва, че не е била наоколо при действителния инцидент. Тя и без това не беше спокойна, когато си мислеше за ежедневната работа на Бригъм, а направо би се ужасила, ако видеше не само него, но и Мили изложени на такава опасност.
	В един миг, когато Мили се беше заситила и се готвеше да прелети край Бригъм, той рязко се наведе, грабна я на ръце и я метна на рамото си. После отиде и застана до Лидия, която по-скоро би избегнала близостта му. Тя се огледа, надявайки се Персефона да е с него, но старата дама щастливо се бе настанила в доставения специално за нея шезлонг, а Шарлот се въртеше около нея като придворна лейди.
	Бригъм не каза нищо — беше зает в диалог с малката си дъщеря. Проговори на Лидия едва когато Куейдс Харбър вече се бе скрил от погледа, погълнат от гъстите гори, а Мили се беше изплъзнала от ръцете му и бе изтичала да досажда на Шарлот.
	— Ще се омъжиш ли за брат ми? — попита той и въпреки че явно бе възнамерявал да постави въпроса само между другото, той подейства на Лидия по доста различен начин. По-скоро като лампа, запалена в тъмна стая.
	— Не съм сигурна — излъга тя, издърпвайки от пръстите си ръкавиците, които лели Персефона й бе подарила сутринта, наред с няколко фишута, книга с поезия, както и известен брой бижута, които едва ли щяха да й потрябват при гостуването й в Мейн. — Трябва да признаеш, че Девън може да бъде чаровен, отрупвайки стола ми непрекъснато с цветя и пишейки стихове по този начин. — Последното си го беше измислила, но се забавляваше твърде много, за да вземе думите си назад.
	— Стихове? — запита Бригъм изумен, като едва не се задави с думата.
	Беше точно така, както Лидия подозираше. Насила да се ухажва една жена по старомодния, романтичен начин, никога не би осенила Бригъм. Неговият метод очевидно беше да я хвърли на тревата и да седне върху нея.
	Не че наистина мислеше, че той смята да я ухажва. О, не. Тя бе сигурна, че намеренията на Бригъм изобщо не бяха почтени. Не повече отколкото нейните, за съжаление.
	Тя смени темата, притеснена да не би Бригъм да поиска да чуе някое от стихотворенията на брат си. Това щеше да означава да си измисли една-две строфи, а тя не притежаваше необходимия талант.
	— Мили ми каза, че имало дресирана мечка в Йеслър Хол — каза тя.
	Бригъм я изгледи за момент, като че ли неспособен да реши дали да я целуне безсрамно, или да я изхвърли през борда.
	— Ако мечката се измори да дава представления, винаги могат да доведат Девън да я замести, а пък ти, естествено, ще пляскаш с камшика.
	Бузите на Лидия пламнаха.
	— Това, което каза беше много долно!
	Бригъм сви рамене:
	— Ти свириш мелодията, а той играе по свирката. Не се опитвай да се преструваш, че не ти харесва вниманието му, защото зная, че ти харесва.
	— Може и да е така — отвърна Лидия, вирнала глава. — И какво те засяга това?
	— Ще ти покажа — каза той. И тогава, на самата палуба на пощенския кораб, пред лицето на Бога и всичките Му ангели, Бригъм дръпна Лидия към себе си и я целуна така буйно, че сламената й капела падна, а фибите изхвърчаха от косата й.
	Тя остана да го гледа зяпнала, като глупак, когато всичко свърши, а той се наведе да вземе шапката й, подавайки й я с нахално кимване на глава.
	— Всичко, свързано с теб, ме засяга — каза той и после се отдалечи, оставяйки я застанала там, с капелата в ръка и развявана от вятъра коса.


>	8

	След като постоя известно време на палубата, шокирана от целувката на Бригъм, която още гореше на устните й, Лидия се наведе, за да търси пръсналите се фиби. Когато събра толкова, колкото можеше да се очаква да намери, тя се обърна с гръб към малката групичка зрители, струпани около капитанската рубка — леля Персефона, Шарлот и Мили, всъщност — и бързо прибра буйната си, светлоруса коса в приличен кок на тила. После сложи отново шапката си и остана да стои там, поемайки бавни, дълбоки глътки въздух, за да изчака докато ураганът, извил се в душата й заради Бригъм, затихне до нивото на студена, тиха ярост.
	В продължение на два часа пътуваха край изумителни гледки — богати зелени дървета, залели обилно планините и изправени като стражи по каменисти брегове, надзиравани отвисоко от заснежените върхове, които даваха по-добро доказателство за магическата Божия сила, отколкото би могъл да даде всеки проповедник. От време навреме Лидия мярваше наклякали тъмни индианци, ловящи миди по брега, или риба от грациозните си тънки канута.
	А през цялото това време Бригъм предвидливо са държеше на разстояние.
	Когато пристигнаха в Сиатъл обаче, той незабавно зае ръководния си пост. Леля Персефона, Шарлот, Мили и Лидия бяха натоварени в една изкаляна карета много далеч от разцвета на младостта си, а чантите трябваше да ги последват по-късно. Той остави каретата да ги отведе до хотел Империал, подскачайки по неравните, осеяни с пънове улици, но не ги придружи, което бе облекчение за Лидия.
	_Или почти._
	— И накъде ще се запъти той? — унесе се в гласни размишления тя, като думите й се отрониха от устата, преди да успее да претегли и измери както трябва значението им.
	Леля Персефона се усмихна всезнаещо, но в крайна сметка не се изискваше гениален мозък, за да се разгадаят чувствата на Лидия към Бригъм. Колкото и да се бореше срещу тях, колкото и да се стараеше да ги прикрива, те бяха ясни за всеки, освен за най-тъпия наблюдател.
	— Бригъм има бизнес партньори тук в Сиатъл, — каза по-възрастната жена. — Банкери и други подобни.
	Шарлот замечтано въздъхна:
	— Сигурно се среща и с някоя мистериозна жена с дълга, развята коса и бяла рокля.
	Въздишката на Мили разкри коренно различно виждане.
	— Глупости и безумия — каза тя, скръствайки ръце и забарабани с петите си по дървената седалка, която споделяше със сестра си. — Той се среща с жена, вярно е, но около нея няма никаква мистерия. Тя е една опетнена гълъбица, която го целува за пари.
	Леля Персефона извърна глава, вероятно, за да прикрие усмивката си, както предположи Лидия. Бе твърде поразена от проницателната забележка на Мили, и твърде изплашена, че може да е вярна, за да обръща внимание на реакцията на другите.
	Гласът й малко трепереше, когато каза:
	— Честно, Милисънт, понякога ми се струва, че си, четиридесетгодишно джудже, което само се преструва на дете. Откъде, по дяволите, ти хрумна тази щура идея?
	— Знам достатъчно по тези въпроси, наистина — каза Мили. Непокорството в гласа и позата й напомняха остро за тези на Бригъм. Тя насочи несломимия си поглед към поруменялата си гувернантка. — Татко те целуна на кораба — отбеляза тя. — Ще ти даде ли пари?
	Шарлот се изхили, а Лидия се изчерви още повече. Лицето и вратът й сякаш пламнаха в треска. Усети да плъзва дори под корсажа на скромната памучна рокля, които бе избрала за пътуването.
	— Положително не — намусено отвърна тя.
	Персефона се разсмя.
	— Почти съжалявам, че заминавам — каза тя, без да адресира думите си определено към някого. — Май съм на път да пропусна най-великия спектакъл на века ни.
	Лидия положително не възнамеряваше да става част от никакъв спектакъл, бил той велик или не.
	— Въобще не ми е ясно какво имаш предвид — й отвърна тя с учтив, но подчертано изразителен тон.
	— Помисли си по-добре, тогава — каза Персефона, дори без миг колебание.
	До пристигането им в хотела Лидия не каза нищо повече и не погледна никого. Питър и Юстейшия Олъс, приятели на семейство Куейд, ги очакваха във фоайето, за да вземат със себе си Шарлот и Мили и да ги отведат у дома си, при дъщеря си Бърта, да прекарат заедно следобеда и вечерта.
	Лидия и Персефона се регистрираха и се оттеглиха в самостоятелните си стаи. Лидия незабавно наля прясна вода в предвидливо подготвения за целта красив леген и се освежи, измивайки ръцете и лицето си. После извади четка, разпусна косата си, разресва я, докато започна да пращи, сплете я отново и старателно я закрепи с фибите.
	Но през цялото време мислеше за начина, по който Бригъм я беше целунал на палубата, за езика му, вплел се в огнена битка с нейния. Когато си го представи да върши това с друга жена, срещу пари или не, една с нищо неоправдана ревност накара кръвта й да закипи. Тя здраво стисна челюсти и принуди мислите си да поемат в друга посока.
	Беше решила да прекара останалата част от следобеда в издирване на Поли и възнамеряваше да го направи без отлагане.
	Нямаше представа откъде да започне, но въпреки това излезе от хотела, спря се на дървения тротоар отпред и се огледа първо в едната посока, после в другата.
	Сиатъл, с цялата си суетня, не беше голям град. Лидия скоро откри, че гората граничеше с Трета улица, а гъстите дебри отвъд бяха вероятно почти непроменени от векове. В центъра на градчето имаше църква, а приятният й хлад приканваше, предлагаше утеха.
	Лидия поседя известно време на една скамейка в дъното на тихото убежище със скръстени ръце, замислена. До олтара имаше дървена плочка и красиво изписаните тебеширени числа и букви съобщаваха:
C>
	22 от редовните богомолци, 5 посетители, дарения от 1.78 долара.
C$
	След информацията бе изписан номерът на химна и главите и строфите от няколко библейски цитати.
	Поли не би дошла на това място, прецени Лидия. Чувството й на вина заради нейното минало, както и за начина, по който бе измамила Девън, не биха й позволили да получи изкупление за греховете и покоя, който би могла да потърси тук в друг случай.
	Лидия се намръщи, като се размърда върху твърдата и грубо рендосана седалка. От друга страна, Поли би могла да бъде изкушена да влезе през тази врата именно по същите причини, или пък тласната вътре заради собственото си покаяние.
	— Мога ли да ви помогна?
	Тя се стресна и извърна глава, за да види доста закръглена жена, с мила усмивка и белязано от шарка лице, застанала до амвона.
	— Името ми е Лидия Маккуайър, — каза, преодоляла смущението си тя и се изправи, за да подаде ръка. — Търся приятелката си, Поли… — Тя замлъкна, тъй като не знаеше истинското й фамилно име и реши да използва единственото, което й беше известно. — Поли Куейд. Познавате ли я?
	Жената поклати глава, а по сивата й коса, опъната силно назад в строга прическа, заиграха разсеяни слънчеви лъчи, проникнали през отворената врата и тесните, прашни прозорци.
	— Съжалявам, не. — Дори и да бе чувала името Куейд, а вероятно беше, тя не спомена нищо за това. — Приятелката ви пътува ли за някъде? За Сан Франциско, може би, или за Ориента?
	Лидия въздъхна.
	— Да можех да зная…
	— Сама ли е?
	Лидия се натъжи, припомнила си мъката на Поли и пустият израз в очите на Девън, когато го бе видяла за последен път.
	— Да, мисля, че да. Вероятно би се опитала да си намери евтина квартира, както и работа, стига да може.
	Другата жена леко се оживи.
	— Ами тя може да е отишла в горите, да готви в лагера на някоя от дърводобивните компании, или да чисти стаите в хотел „Империал“. А може да се е омъжила, но не в тази църква, сигурна съм. Всеки път, когато в Сиатъл пристигне сама жена, даже да е грозна иди лоша, че и двете заедно, мъжете се нареждат на опашка, за да й предложат свещен брак.
	Лидия малко се притесни. Още от момента, в който напусна хотела, за да търси Поли, бе започнала да усеща отправените към нея любопитни мъжки погледи, а бе чула и няколко подсвирквания и изпълнени с надежда котешки мяукания.
	— „Империал“ вероятно ще е прекалено скъп за нея. Тук има ли пансион?
	— Един. Но никоя християнка няма да отседне там. Той се намира зад кръчмата „Правата на Щатите“ и съм чувала да се говори, че дюшеците му врат от гадинки.
	Лидия потръпна и изключи кръчмата като вероятност. Тя нито за миг не се съмняваше, че Поли разполагаше с известна сума пари и въпреки че не познаваше добре мнимата съпруга на Девън, беше убедена, че навиците на приятелката и бяха прекалено претенциозна, та да се задоволи с подобно място. Самата Лидия би предпочела да спи в някой сеновал, вместо да наеме стая в съмнително заведение и й оставаше само да се надява, че Поли би постъпила по същия начин.
	Тя благодари на госпожата, която бе положила толкова старание да бъде полезна и напусна църквата. Все още силното следобедно слънце малко повдигна духа й, и тя тръгна с бодра, леко пружинираща стъпка, въпреки че не знаеше точно накъде отива.
	Мина край рецепцията на хотел „Империал“, но те не познаваха Поли Куейд, нито като гост, нито като наета за работа готвачка или камериерка.
	Жените са рядкост в Сингъл, раздразнена си помисли Лидия. Някой като Поли не би могъл да остане незабелязан.
	Тя прекоси улицата и застана на тротоара пред кръчмата „Правата на Щатите“, разколебана, спомняйки си за недалечното минало, когато свиреше на пиано точно в едно такова заведение в Сан Франциско. Помисли си за Джим, добродушния барман, които бе единственият й приятел в оня град и как познаваше всички на мили наоколо, лично или по репутация. Съдържателите на заведения чуваха всяка мълва или клюка, всяка тайна.
	Лидия надникна над въртящите се врати. Вътре нямаше никой. С изключение на плещестия, червенокос мъж зад бара, полиращ чаши със захабената си престилка и един безопасен на вид гуляйджия, подпрял глава на масата си.
	— Извинете ме — извика плахо Лидия. Тя не обичаше да влиза в баровете в Сан Франциско, не й харесваха и тук. — Търся г-н Съдържателя на заведението.
	Мъжът зад бара вдигна поглед. Ирландско сините му очи се разшириха, после се свиха.
	— Стаи ли търсите? — с надежда попита той.
	Лидия погледна вдясно и вляво по тротоара. Мъже и няколко жени с каменни лица от местното население биха вперили в нея скандализирани погледи.
	— Не — нервно каза тя. — Не бихте ли могли да излезете тук, само за момент?
	— Имам си работа, госпожо. Ако искате да приказвате с Брендън О’Шонеси така, че да не ви слуша целил град, ще трябва просто да прекрачите прага.
	Лидия пое дълбоко въздух, изпусна го с въздишка, блъсна вратите и влезе. Старателно заобиколи пияницата, който бе изпаднал в безсъзнание на масата си, но ръката му все още стискаше празната бутилка от ръжено уиски и се приближи към грубо скования бар. За разлика от красиво резбованите конструкции от тиково дърво в заведенията, където бе изпълнявала неприлични мелодии и които се наливаше пръстите й вече никога да не изтръгнат от клавишите, барплотът тук беше направен от стари варели и наредени отгоре дъски.
	— Търся една жена на име Поли Куейд — каза тя.
	Брендън О’Шонеси остави чашата, която беше полирал — и която още изглеждаше мръсна според Лидия — и попита с театрален шепот:
	— Това ще трябва да е избягалата булка ни Девън Куейд?
	Лидия не се изненада, че мълвата бе плъзнала толкова бързо; новините пътуваха бързо в тези нови селища, където нямаше какво да се прави, освен да се работи и да се рови из живота на останалите.
	— Да — промърмори тя и изричането на думата бе като свалянето на превръзка от прясна рана.
	— Тя готви в един от лагерите на дърварите — каза г-н О’Шонеси. Прекалено ярките му очи се плъзнаха убийствено по тялото на Лидия. — И вие ли търсите работа, лейди? А може би съпруг?
	Преди да отвърне. Лидия благоразумно отстъпи крачка назад. Подът беше посипан с дървени стърготини, което затрудняваше стъпките й, но тя не сведе поглед. Това би означавало да признае страха си.
	— Не — каза тя. — Имам много добра работа и никакво желание за съпруг. — Гордо изправи тялото си. — Благодаря ви за съдействието — довърши тя и се обърна, забързана да излезе оттам.
	Що за късмет, помисли си тя, че на вратата трябваше непременно да се сблъска с Бригъм Куейд. Той скръсти ръце, повдигна едната си вежда и я изгледа с неразгадаемо изражение.
	— Не знаех, че страдаш от толкова ужасна жажда — каза той.
	Лидия обаче можеше да си мисли само за начина, по който се бе чувствала, притисната до него сутринта, за това, как я беше покорил с устните си. Проклет да е! Той бе събудил вълнения в нея, които още не се бяха укротили!
	— Не страдам от жажда, — каза тя, извиквайки на помощ цялата си гордост, за да вдигне брадичка и изпъне рамене. — Търси Поли.
	— Предполагала си, че е редовен посетител на кръчмата „Правата на Щатите“? — запита Бригъм.
	Лидия нямаше намерение да му обяснява теорията си, че барманите знаеха почти всичко за събитията в един град.
	— Може би — потвърди тя, изричайки думата колкото може по-кратко. — Сега, ако ме пуснеш да мина…
	Бригъм отстъпи встрани, покани я с любезен жест и тя се плъзна край него, едва удържайки желанието си да повдигне полите си и да хукне по улицата. Обаче едва беше успяла да стигне до платното, когато той я сграбчи за лакътя и я завъртя с лице към себе си.
	Г-н Куейд изглеждаше дяволски хубав дори в дочените си панталони, протрити ботуши, тиранти и разкопчана на врата работна риза и за един прекрасен, непристоен и абсолютно ужасяваш момент, Лидия си помисли, че той отново щеше да я целуне. Вместо това, той освободи ръката й и изпусна дълбока въздишка.
	— Не трябва да се забъркваш в това — каза през стиснати зъби той. — Девън и Поли трябва да се оправят сами.
	Лидия се наклони към него с болезненото усещане за нахалните погледи на минаващите край тях мъже и се изправи на пръстите на краката си, за да изсъска:
	— Аз не се бъркам. Поли е моя приятелка и искам да видя как е.
	Бригъм пъхна ръка в джоба на панталона си, извади пачка банкноти и намери една от двадесет долара.
	— Дай й това и й кажи, че ще уредя да получава редовна месечна издръжка, докато успее да стъпи на крака.
	Лидия изненадана загледа банкнотата в ръката му, после вдигна поглед към лицето му, без да знае как да прецени постъпката му.
	Преглътна с мъка. Искаше й се да мрази Бригъм Куейд, всъщност отчаяно й се искаше да го мрази, но не можеше да пренебрегне малко недодяланото му благородство, нито чувството му за чест и приличие. Тя кимна, обърна се и се отдалечи.
	Упоритостта на Лидия скоро бе възнаградена. Намери Поли в палатката — столова близо до една от фабриките, трескаво разливаща кафе поне за две дузини мъже. Тя нави ръкавите си, грабна втория чайник и започна да помага при сервирането.
	— Довечера ще има танци, — каза някой. — Искаш ли да танцуваш с мен, хубаво момиче?
	— Ще се омъжиш ли за мен? — попита друг мъж, разкрил потъмнелите си, редки зъби в широка, доверчива усмивка. Той вонеше, посивялата му коса стърчеше на мръсни кичури на всички страни, но очевидно беше убеден, че самият му вид ще накара Лидия да полудее от страст.
	— Някой друг път — лаконично му отвърна тя, напълни чашата му и продължи към следващия мъж. Поли се беше вцепенила на мястото си, втренчена в нея и не се помръдна, докато един от мъжете не тресна сърдито чашата си върху грубите дъски на масата.
	През следващия час, докато работниците ядяха вечерята си от бисквити, печено месо и грах, явно доставен от някоя от съседните градини, Лидия съсредоточи вниманието си в това, да се предпазва от пощипванията и потупванията и продължи да разлива кафето. Когато в палатката най-после останаха само двете, Поли се приближи.
	— Какво правиш тук, Лидия?
	Лидия извади парите на Бригъм от джоба на блузата си и ги подаде.
	— Ето — каза тя. — Бриг… г-н Куейд ме помоли да ти предам това и да взема адреса ти. Той ще нареди на счетоводителя си да ти изпраща редовно парични записи, докато отново се омъжиш.
	Поли дълго гледа парите, прехапала долната си устна, после неохотно прие и ги скъта в пазвата си.
	— Как е Девън?
	Лидия седна до една от грубите маси и подпря с ръка брадичката си.
	— Мисля, че вече знаеш отговора — каза, без да обвинява тя.
	Лешниковокафявите очи на Поли плувнаха в сълзи.
	— Той ухажва ли те?
	— Да — отвърна Лидия. — Но не мисля, че влага чувства в това.
	Поли вдигна края на престилката си и го притисна към очите си.
	— Липсва ми толкова много!
	Лидия потупа ръката на приятелката си, вече загрубяла и зачервена от грубата работа. — Защо тогава не се върнеш при него? Просто се качи на пощенския кораб и тръгни за Куейдс Харбър.
	След още едно подсмърчане и изтриване на сълзите с престилката, Поли поклати глава:
	— Не мога. Той ще ме изгони, а не бих могла да понеса това.
	Точно както жената в църквата по-рано. Лидия бе вдъхновена от идея.
	— Ти въпреки това можеш да се върнеш — настои тя. — Бригъм положително ще те наеме да вършиш същата работа, която извършваш тук. Само преди един ден го чух да казва, че готвачите му в лагерите непрекъснато напускали.
	Поли се ужаси.
	— Лидия, не бих могла да живея в планините сред всичките тези ужасни мъже! Те непрекъснато ще ме преследват, за да… — В очите й проблесна светлина и внезапно, колебливо, тя започна да се усмихва. — Ще ме преследват, за да се омъжа за тях.
	Лидия кимна. Устните й също се бяха разтегнали в радостна усмивка:
	— И ако това не накара Девън съвсем да побеснее, тогава нищо друго няма да е в състояние.
	— Наистина ли си мислиш, че може да има ефект?
	Сега гласът на Поли прозвуча малко неуверено, недоверчиво.
	Лидия сви рамене.
	— Кой знае? Но както готвиш тук, така можеш и там.
	Поли помисли за момент, после кимна.
	— Ще използвам тези пари, за да си купя работни дрехи и билет за кораба — каза тя. Потупвайки пазвата си. — И останалите ще спестя, в случай че не мога да си върна Девън.
	Лидия я притисна за момент до себе си, после стана от пейката.
	— Най-добре да се върна в хотела сега — каза тя. — Леля Персефона ще се събуди от дрямката си и ще има нужда от компании.
	Когато излезе от палатката — трапезария, следвана от Поли, до ушите и достигнаха звуците от струни на цигулка и ниските, неразбираеми звуци от някакъв друг инструмент.
	— Довечера ще има танци — обясни Поли и Лидия си спомни за безбройните покани, отправени и към двете им.
	Лидия се замисли за момент, заслушана в нестройната, весела музика, заинтригувана от нея. Дори не беше сигурна дали знае да танцува, защото никога не бе имала тази възможност, освен с въображаемите партньори в моминската си стая, у дома, във Фол Ривър.
	— Отседнали сме в хотел „Империал“ — каза тя, чувствайки в краката й да се натрупва странна, нетърпелива енергия. — Добре е да наминеш сутринта и да поговориш с Бригъм, преди да се върнеш в Куейдс Харбър.
	— Ще дойда — обеща Поли. А сега искаш ли да те изпратя до хотела?
	— После ще трябва да се връщаш сама — размисли Лидия и поклати отрицателно глава. — Не, Поли, ще се оправя. И те очаквам утре.
	С това, двете жени се разделиха. Имаше луна. Светлина, заливаше улицата от отворената врата на „Правата на Щатите“, както и от една скована с дъски гостилница, а и от едно заведение със съмнителна репутация, така че Лидия не се нуждаеше от фенер.
	Тя се постара да не обръща внимание на музиката, когато преминаваше край обществената зала, в която бяха танците, но не беше лесно, защото тя докосваше странни струни в сърцето й като с невидима ръка. Душата й се изпълни с болезнена носталгия по отминали, по-лесни времена, когато войната беше просто нещо, споменавано в историческите справки, а тя все още вярваше в мистерии и чудеса.
	Пристигайки до хотел „Империал“. Лидия се забърза към горния етаж и почука на вратата на леля Персефона, която бе точно срещу нейната.
	Персефона се наслаждаваше на вечерята, сервирана й в стаята на малка масичка до прозореца.
	— Мил Боже, Лидия, помислих, че си била отвлечена от търговци на бели робини или нещо от този род. Къде беше, за Бога?
	Лидия издърпа един стол и седна, поклащайки отрицателно глава, когато Персефона и предложи част от вечерята си.
	— Помагах на Поли да сервира на дървосекачите и вечерях при нея.
	Персефона изглеждаше разсеяна, но и някак лукава.
	— Дървосекачите?
	— Работи като готвачка — поясни Лидия.
	Възрастната жена отмести чинията си и доволно въздъхна, явно решила да прекрати по-нататъшните дискусии относно Поли.
	— Какви са плановете ти за тази вечер, Лидия?
	Тя си помисли за музиката, за танците и за самото безгрижие там, но бързо обузда порива си.
	— Мисля да се оттегля рано — каза тя. — Шарлот и Мили ще се върнат рано сутринта, а твоят кораб отплава следобед…
	Персефона се изправи, приглаждайки с привичен жест копринените си поли и докосна сивия кок с кокетството на млада девойка.
	— Твърдо заявявам, Лидия, понякога ти страшно ме разочароваш. Очите ти буквално излъчват музика, а краката ти потропват в ритъма й още от мига, който влезе в стаята. Ще отидеш на танците, даже ако трябва да те влача дотам!
	Лидия занемя.
	— Но…
	Персефона не я остави да довърши, а плесна бързо няколко пъти с ръце.
	— Без повече протести! Ще ти се отрази добре да потанцуваш, а вероятно ще подейства отрезвително и на Бригъм.
	Напълно объркана. Лидия се остави да бъде изблъскана към вратата. В коридора, Персефона я огледа критично.
	— Една розова бална рокля би свършила чудесна работа, при този прекрасен цвят на косата ти, но Бог знае, ти си достатъчно хубава даже с басмената. Ония мъже там ще си изпотрошат краката да бързат да се доберат до теб.
	Лидия се обиди. Още от самото начало на краткото им запознанство тя бе останала с ясното впечатление, че леля Персефона я подтикваше към близост с Бригъм. Сега изглеждаше, че старата жена нямаше търпение да я ожени за първия представителен кандидат.
	Персефона хвана Лидия под ръка и я поведе към стълбището. Непрекъснат поток от думи се изливаше от устата й.
	— Смея да кажа, че и за мен може да се намерят един-двама ухажори. Тя се разсмя весело и младежки, докато се спускаха бързо към партера. — А как ще се забавляваме със сестра Корделия, когато разказваме тази история из Брайт Харбър. Мейн!
	Когато наближиха обществената зала само няколко минути по-късно, през разтворените й врати още се лееше светлина и музика и Лидия не можа да възпре усмивката, която бавно се разля по устните й.
	В единия край на залата, върху импровизирана сцена от дъски, наредени върху купчина тухли, един дебел, усмихнат мъж с протрити панталони, прихванати само с една тиранта, свиреше на цигулка. До него, върху обърнат сандък от цигари, седеше рус гигант с един обикновен трион, трептящ между дебелите му пръст, от който се разнасяха жалните, странно приятни звуци, които Лидия бе чула по-рано, когато се връщаш към хотела.
	На дансинга, всъщност отъпкана земя, посипана тук-там със стърготини, се поклащаха без всякаква грация други мъже, прегърнали индианки. Но имаше и двойки само от мъже, които танцуваха уж на шега и това почти накара Лидия да се усмихне. Щеше веднага да избяга от залата, ако леля Персефона не стискаше така здраво ръката й.
	Почти веднага ги обгради тълпа и Лидия се изчерви смутена, когато ордата край тях ги заоглежда двете с леля Персефона така, сякаш биха двуглави пилета, изнесени за показ на панаира. После напред пристъпи висок, мускулест и много красив млад човек с рижа, блеснала на светлината на фенерите коса. Той се поклони ниско, предизвиквайки одобрителните възклицания на останалите и безмълвно предложи ръката си на Лидия.
	Тя не я отказа. Никога преди не бе танцувала с действителен партньор, защото беше прекарала младите си години в грижи по безразсъдния си баща, а после бе дошла войната, но нетренираните й крика изглежда сами успяваха да се справят с такта и музиката.
	С ъгълчето на окото си видя леля Персефона, носеща се леко в прегръдката на плешив мъж с ръце, наподобяващи стволове на дървета, а скулите й бяха обагрени в приятно розов цвят.
	След първия партньор се появи друг, после още един. Лидия вече оставаше без дъх и се чувстваше замаяна, но й се искаше танците да не свършват никога.
	Когато внезапно се намери в прегръдките на Бригъм, понесена във вихъра на танца така плавно, че краката и почти не докосваха пода, тя помисли, че сигурно си го бе въобразила. После видя извивката на строго стиснатите му челюсти, сърдития блясък в очите и разбра, че уви, е самата реалност.
	— Ти си просто пълна с изненади, не е ли така. Г-це Маккуайър? — попита той. Точно тогава се опита да ги прекъсне друг мъж, но Бригъм го прониза с поглед, който би могъл да пресуши Паджет Саунд. — Какво, по дяволите, мислиш, че правиш, излагайки се на показ пред всички тези мъже?
	Лидия се разсмя, възбудена от тълпата, от непривичното щастие на танца, от музиката, от вниманието към нея и от прекрасното чувство, че бе кралицата на бала.
	— Това ли правя, Бригъм? Излагам се на показ?
	— Да! — изсъска той свирепо, а топлият му дъх погали бузата й, силното му тяло се притискаше плътно до нейните меки и покорни форми. — Връщам те в хотела! Още сега!
	Другите в голямата зала се превърнаха в подвижни цветни петна, тя чувстваше само Бригъм и ужасната му близост, усещаше само нещата, които я караше да желае.
	— Няма да ходя никъде! — заяви тя.
	Красивите черти на лицето му застинаха в решителна гримаса и без всякакво предупреждение той я вдигна от земята, метна я на рамото си като най-обикновен чувал с ечемик и закрачи към вратата.
	Лидия започна да рита и да се бори, но той бе прекалено силен и тя разбираше добре безнадеждността на усилията си. Понесе я по дървения тротоар през осеяната с конска тор улица и я стовари на стълбите пред хотела с такава сила, че костите й изпукаха. Тя беше възмутена като кокошка, потопена в ледените води на кладенец през зимата и за момент не бе в състояние да направи нищо, освен да стои неподвижна там, вперила поглед в него и разтреперана, от безсилна ярост.
	Обаче Бригъм изглеждаше по-ядосан и от нея.
	— Имаш късмет, че приключението ти не свърши в трюма на някой от закотвените в пристанището кораби — грубо каза той, изпепеляващ я с очи — на път за някой вертеп в Южна Америка!
	Лидия моментално пребледня.
	— Казваш това, само, за да ме изплашиш! — яростно прошепна тя. — Освен това, през цялото време бях в абсолютна безопасност. Леля Персефона беше там и никои от тези мъже не е възнамерявал да ми стори нещо лошо. Тя млъкна. — Леля Персефона! — извика тя ужасени и светкавично се обърна, за да прекоси отново улицата и да се притече на помощ на авантюристичната стара дама, преди да я е сполетяла незавидна участ.
	Бригъм я улови за рамото и я издърпа отново до себе си.
	— Леля ми чете книга в стаята си през цялата вечер! — каза той.
	За миг Лидия занемя от изненада. После разбра, че е била измамена. Персефона явно я беше примамила на танците, за да може Бригъм да я намери по-късно там, но дали това бе постъпка на приятел, или враг?
	От една страна, Бригъм изглеждаше разяждан от ревност, а тази мисъл й беше много приятна и я изпълваше с прекрасна възбуда. Персефона може би бе целяла точно това?
	От друга страна обаче, хитрата старица вероятно се бе старала да се отърве от нежелана гостенка в къщи и бе преценила, че Бригъм би я изгонил, ако я намери да се радва на вниманието на други мъже. Точно както Девън бе изгонил Поли.
	Обзе я истинска мъка, когато си представи живота без момичетата и Куейдс Харбър, да, Господ да й е на помощ без Бригъм! Все пак, гордостта не й позволи да сведе глава.
	Обаче, преди да намери време да му съобщи решението си, че се оттегля от поста на гувернантки, за да не му даде възможност да я отпрати самият той, Бригъм я поведе по стълбите на хотела и после по коридора към стаята й.
	— Изглежда, че има само един начин да те държа в безопасност, г-це Маккуайър — каза той. Вероятно ще е най-добре да те направя моя съпруга и да приключим въпроса.


>	9

	Думите му така разтърсиха Лидия, че тя не намери отговор, докато не извървяха целия коридор и не стигнаха до вратата на стаята й. Арогантната сигурност на Бригъм, че тя би приела предложението му без нито миг колебание, бе просто влудяваща.
	— По-скоро бих се омъжила за танцуваща мечка в Йеслър Хол! — процеди през зъби тя, скръсти ръце и го изгледа свирепо.
	Думите й явно не го обезпокоиха.
	— Не се и съмнявам в това, — спокойно отговори той и в сивите му очи заигра присмехулно пламъче. — Би могла да научиш това тромаво, беззъбо същество на някои нови трикове и да го накараш да те следва по петите, като просто го подръпваш за синджира. — Бригъм замълча и въздъхна. — Ти нима да си щастлива с мъж, над когото можеш да се налагаш, Лидия, и го знаеш прекрасно.
	Самата близост на този невъзможен мъж караше бунтовническата плът на Лидия да потръпва от желание да бъде докосвана от него, но тя вирна още повече брадичката си и подкладе пламъка в очите си.
	— Готова съм отчасти да се съглася, г-н Куейд, — каза тя. — Не бих желала мъж, който да ми позволява да го тъпча в краката си, но не бих желала и такъв, който да се опита да направи същото с мен!
	Бригъм се приближи още малко към нея и Лидия усети как кръвта й се втурна в бяг, заля я като порой и подкосявайки коленете й, се изкачи чак до челото.
	— Така ли смяташ? — провлечено изговори думите той. — Че аз бих бил властен съпруг?
	Лидия си помисли за твърдия, ефикасен начин, по който Бригъм ръководеше дърводобивните си фабрики, а и цялото градче Куейдс Харбър. Нямаше нито един човек там, вероятно с изключение на Девън, който би посмял да не се подчини на думата му и не би отговарял тежко за последствията, в случай че се осмели.
	— Изобщо не се съмнявам, че би бил властен съпруг — каза тя.
	Междувременно беше успяла да отстъпи назад до вратата и се стараеше да набере кураж да натисне дръжката и да избяга вътре.
	Бригъм се наклони още и облегна двете си ръце на рамката, почти докосващ раменете й. На брада му имаше трапчинка, забеляза тя, която подчертаваше упоритата ъгловатост на челюстта му.
	— Аз съм господарят в моя дом — съгласи се тихо той, — и това няма да се промени. Но бих могъл да ти осигуря спокойно пристанище, Лидия, и безопасност. — Буреносно тежкият му поглед се спря преднамерено върху устните й и ги накара да потръпнат. — И бих могъл да ти дам деца.
	Сладостна тръпка прониза Лидия, защото знаеше, че не ставаше въпрос за Шарлот и Мили. Говореше за деца, които тепърва щяха да се раждат.
	Лидия притисна гърба си до вратата и сърцето и лудо запулсира в гърлото. Той не каза нищо за любов — не биваше да забравя това!
	Устните му почти се докосваха до нейните. Имаше намерение отново да я целуне и ако го направеше, нейната решимост и воля просто щяха да бъдат повлечени и отмити от прилива на буйна страст и тя вероятно би се съгласила, на което и да е негово скандално желание.
	— Ти искаш да имаш собствени деца, нали Лидия? — попита той и замечтаната нотка в гласа му помете почти цялата й останала сила. — Синове. Дъщери. — Устните му докоснаха нейните, леко, предизвикателно, карайки я да желае много, много повече. — Много деца.
	Тя бързо затвори очи, опитвайки се да обуздае разума и тялото си.
	— Да — прошепна тя, събрала в тези думи цялата болка на копнежа си. Бяха все още в коридора и можеше да дойде някой и да ги види и тази компрометираща поза, но Лидия не искаше и да знае за това. Не можеше да се помръдне.
	Леко, с нежност, която не бе подозирала за такъв огромен и силен мъж, Бригъм обхвана дясната й гръд с дланта си. С бавно движение на палеца накара зърното й да набъбне и да закопнее с желание, чиито дълбочини Лидия не можеше дори да проумее, но за което закопня от цялата си душа.
	— Помисли върху това — каза Бригъм, докосвайки, само докосвайки я, а устните му се плъзнаха край нейните само за частица от секундата. После, неочаквано той отстъпи назад.
	Лидия го изгледа за миг напълно объркана, готова да се свлече на пода сега, когато ръцете му вече не я подкрепяха, после трескаво затърси ключа в джоба си и отвори вратата. Когато се обърна да погледне, Бригъм вече изчезваше надолу по стълбите.
	Тогава си спомни за известната Скид Роуд, улицата, която Мили много информативно и беше посочила от борда на кораба, навлизайки в пристанището на Сиатъл, с опърпаните си публични домове, кръчми и игрални казина. И се замоли Бригъм да не бе се отправил натам, за да търси забрава в прегръдките на някоя дама с порочни наклонности.
	Последните му думи още отекваха в съзнанието й, когато повдигна фитила на лампата до леглото си и я запали. _„Помисли върху това“_, беше казал той. А всъщност с това искаше да й каже: _„Помисли за начина, по който се чувстваш, когато те целувам, помисли си какво ще бъде, когато лежиш гола в ръцете ми, за да заченем нашите деца.“_
	Лидия седна на ръба на леглото и тъжно въздъхна. Благодарение на Бригъм Куейд и скандалния му ефект върху нейните чувства, тя не можа да мисли за нищо друго през нощта.


	Беше хубав, слънчев ден за плаване по море и в залива беше хвърлил котва един параход, но имаше и един прекрасен платноходен кораб. Шарлот си представи как се качва на борда на клипера и се отправя далеч през морета и океани, към непознати земи и екзотични хора и внезапно се почувства като птичка, затворена в кафез. Тя обичаше баща си, обичаше чичо Девън и дори Мили, но все пак копнееше да отлети. Доколкото можеше да си спомни, вечно бе мечтала за това, да напусне Куейдс Харбър и да остави цялата му неромантична сивота далеч зад себе си.
	Леля Персефона вече всеки момент щеше да се качи на малкия влекач, който трябваше да я отведе заедно с другите пасажери на големия кораб и Шарлот едва потискаше желанието си да се промъкне някак с нея и да се скрие в някоя спасителна лодка на борда му, или пък в тъмно ъгълче на трюма. Понякога си мислеше, че ако в съвсем близкото бъдеше не и се случеше нещо интересно и възбуждащо, буквално щеше да полудее.
	Дори при всепризнатия си фантазьорски талант обаче, тя не можеше да си представи как би осъществила подобно бягство, когато баща й стоеше толкова наблизо, а параходът бе далеч навътре в залива. Не би могла да се промъкне незабелязана на влекача, а да доплува до кораба бе също изключено, независимо, че плуваше много добре.
	Тя прегърна и целуна обляната в сълзи пра леля, обаче мислите й продължиха да се реят някъде из залива, този път насочени към големия клипер, хвърлил котва на пристана. Докато леля Персефона вървеше по рампата към влекача и всички й махаха за довиждане, Шарлот се обърна и измери с възхитен поглед високата му мачта и плетеницата въжета, спуснати от върха й и обтегнати за палубата. Върху грациозния и корпус някой беше изрисувал с красиви букви думата „Енчантрес“*.
	[* Енчантрес — англ. Чаровница — Б.пр.]
	Шарлот беше очарована.
	Незабелязана от никого, тя предпазливо се приближи към дървения мост, прехвърлен към кея и застана до стоянката на „Енчантрес“ и засенчи очите си от слънцето, за да погълне с поглед цялото величие на формите на кораба. Баща й веднъж беше казал, че платноходните кораби скоро ще останат само като реликви от миналото, изместени от мощните параходи и споменът за думите му изпълни Шарлот с горчива тъга.
	Тя си представи капитана на разкошния клипер като някой известен и славен пират, който би се чувствал в гнезденцето си така удобно, както например леля Персефона в собствената си гостна. Неконтролируемо и съвсем непознато чувство стегна като в обръч гърлото й и сълзи бликнаха от очите й.
	В този момент и се стори, че всеки пътуваше нанякъде, всеки вършеше нещо и преживяваше приключения — всеки, с изключение единствено на нея.
	— Шарлот! — Познатият глас отекна през малкото пространство между двата спуснати към кея трапа и се преплете с крясъците на чайките и сирените на влизащите и излизащи от пристанището лодки.
	Все още засенчила очите си с ръка, Шарлот се обърна с лице към баща си.
	— Идвам, татко, — послушно викна в отговор тя. Може би планът започна да се оформя в главата й точно тогава; тя никога после не успя да каже със сигурност.
	— Сега отиваме да видим мечката! — радостно изчурулика Мили, когато Шарлот се присъедини към семейството си и г-ца Маккуайър на другия док. — И струва цели пет цента, само, за да влезеш вътре и да погледаш!
	Шарлот въздъхна. Някои хора се задоволяваха с толкова нищожни забавления!
	Г-ца Маккуайър се усмихна на Шарлот, стопляйки душата й по същия приятен начин, както я караше да се чувства внезапното появяване на слънцето през мрачен ден. Тя искаше Лидия да й бъде приятелка, но се боеше, да не би да се привърже твърде силно, а после тя да реши да си замине.
	Обядваха в ресторанта на хотел „Империал“, а после изминаха краткото разстояние до Йеслър Хол и си купиха билети, за да видят мечката.
	Шарлот потъна в още по-дълбока меланхолия, когато видя това бедно и тромаво същество, което се опитваше да танцува върху дъното на едно обърнато корито. Около шията на мечока висеше окъсана червена верижка, а козината му на места беше протрита и под нея се виждаше незащитена плът. Под командата на дресьора си той отвори уста, за да _„проговори“_, при което стана ясно, че бяха извадили всичките му зъби.
	Шарлот, седнала на пейката като всички други зрители, извърна глава и я притисна за момент към мускулестото рамо на баща си.
	Баща й леко стискаше лакътя й.
	— Няма страшно, Чарли, — прошепна той, използвайки галеното име, което беше тайна между двамата. — Никой не причинява болка на мечока.
	Очите на Шарлот отново се изпълниха със сълзи. Не я разстройваше това, че животното танцуваше, а факта, че му бяха отнели свободата и достойнството.
	Сега той би трябвало да се скита из високите планини, да ловува през лятото и да потъва в сън през зимата…
	— Може ли да изляза? — попита тя.
	Баща й размисли за миг, после кимна.
	— Но не се отдалечавай много. Пощенският кораб пристига след около час и ще пътуваме с него.
	Шарлот безмълвно поклати глава, хвърли още един състрадателен поглед към мечката и забърза по дъсчената пътека между пейките, към отворената врата на задната страна на сградата.
	Извисилите се мачти на „Енчантрес“ моментално привлякоха погледа й и нещастната мечка беше забравена. Стоянката на кораба не беше далеч, значи можеше да отиде да погледа отблизо и да се върне до Йеслър Хол дълго преди края на представлението. След няколко минути Шарлот застана до ръба на трапа, свързващ кораба с кея и вдигна очарован поглед към палубата му. Помисли си, че сигурно беше пътешествал до Китай и до Хаити, а може би до Европа и Австралия също. После затвори очи и се опита да си представи какво ли би било да стои горда до перилата му и да съзерцава никой голям, екзотичен град, започващ да придобива форма в далечината.
	През тялото й премина тръпка на странна възбуда. На кораба можеше да има хора, но те не се виждаха, а един бърз поглед през рамо я увери, че и от кея никой не й обръщаше особено внимание.
	Шарлот тръгна нагоре по трапа, като се придържаше за въжените перила от двете му страни и бързо се озова на палубата. Този кораб се полюшваше леко под краката й, но усещането много й хареса. Представи си, че е на път за Лондон и й предстои парти на чай у кралицата.
	— Ало? — извика тя, докато соленият бриз залющя по полите на най-хубавата й рокля от синя коприна, украсена с дантела по деколтето и маншетите. Никой не й отговори и Шарлот вдигна глава, за да огледа мачтите и спусналите от тях въжета. Внезапно копнежът да огледа отвисоко нашир и на длъж напълно я завладя. Представяйки си, че е Мариан, преодоляваща сложна плетеница от лиани, за да достигне до скривалището на Робин Худ и да го предупреди за смъртния капан, подготвен му от шерифа, Шарлот се закатери нагоре.
	Усещането за мощ и свобода бе прекрасно. Шарлот отхвърли глава назад, заловена ловко за въжетата и остави вятъра да играе с дългите й, светлокестеняви коси. Заизкачва се все по-високо и по-високо, не спря, докато пред очите й не се разкри гледката на малките ферми и индиански колиби, притаени сред гората.
	— Хей! — извика никакъв глас. — Ти там! Какво търсиш горе?
	Шарлот сведе поглед и именно с това сгреши. Изпита чувството, че се с покатерила на някой планински връх — палубата й изглеждаше точно толкова далеч. А долу стоеше млад мъж с доста дълга тъмна коса, прилепнал по бедрата брич и широка, развяна от вятъра моряшка риза.
	Тя преглътна и ръцете й замръзнаха, впити във въжетата. Стори й се, че колкото и здраво да се държи за тях, пак няма да е достатъчно здраво, за да не полети надолу към смъртта си.
	— Помощ! — каза тя, но думата не беше повече от шепот и нямаше начин той да я чуе.
	Все пак Шарлот усети раздвижване на въжетата и когато събра смелост да сведе очи, видя как той се катереше към нея спокойно и умело, както паяк в мрежата си. Тя преплете още по-здраво ръце във въжетата и увисна на тях.
	Той скоро достигна до нея.
	— Хайде, малката, — каза й с престорена нежност, ще те сваля долу.
	Шарлот прекара език по пресъхналите си устни.
	— Ти капитана на кораба ли си? — попита го с треперещ глас. Или трябваше да говори, или щеше да изпадне в истерия и да запищи като трион, впил се в дънера на чепато дърво.
	Той наистина изглеждаше като пират с тази панделка, привързала косата му отзад. Очите му бяха толкова сини, че Шарлот се изплаши за миг, че ще падне и ще се разбие по-скоро в тях, отколкото долу, на твърдата дървена палуба, а равните му зъби проблеснаха в контраст със загорялото му от слънцето лице, когато той се усмихна. Изглеждаше да е на около двадесет и две години.
	— Не, хлапенце, — каза той, като обхвана плътно талията й с едната си ръка. — „Енчантрес“ ще бъде моя, когато чичо ми се убеди, че мога да се справям с нея. Хайде сега. Да слизаме оттук.
	Шарлот се разтрепери.
	— Страх ме е!
	— Твърде неприятно, че не си имала достатъчно разум, за да се изплашиш по-рано и да не се катериш тук — заяви нетърпеливо той. — Как се казваш, всъщност?
	— Ш-Шарлот — заекна тя. Шарлот Куейд.
	— Здравейте, Шарлот. Аз съм Патрик Тревърън. Мога ли да ви поканя за този танц?
	Тя се загледа в него, объркана докрай, а после осъзна, че той се опитваше да улесни положението й, като се шегуваше. Тя внимателно опипа въжетата, хвана ги с двете си ръце, както би се хванала за въжена стълба и предпазливо спусна крак за първата стъпка надолу, благодарна до безкрайност за силната ръка на Патрик, обвита около кръста й.
	— Аз и не зная да танцувам, — отговори тя и моментално изпита омраза към себе си за това, че се държеше като глупаво дете.
	Бяха изминали около половината път до крайната си цел, когато Шарлот отново погледна надолу. Палубата, морето, кеят и всичко наоколо затанцува пред очите й и Шарлот беше сигурна, че вече съвсем щеше да се изложи и ще повърне.
	— Не мога да продължа — каза тя.
	— Разбира се, че можеш — твърдо отговори Патрик. — Ето, обвий ръцете си около врата ми и аз ще те пренеса до палубата.
	Той я прегърна здраво с едната си ръка, а използва другата, за да продължи да се спуска, при това така, както би се спуснала маймуна по лианите си в джунглата. В момента, в който стъпиха долу обаче, учтивите му маниери съвсем се стопиха и той грубо остави Шарлот да стъпи на краката си.
	— Някой трябва да те метне на коляното си и да те напляска по дупето — заканително изръмжа той, сложил ръце на хълбоците си. — Що за глупав трик от твоя страна, да се покатериш така по такелажа?
	От обида бузите на Шарлот пламнаха. От думите на Патрик Тревърън я заболя особено силно, острият му тон бе много оскърбителен, а тя не беше свикнала да я оскърбяват.
	— Ако само ме докоснеш, баща ми така ще те набие с камшика, че ще ти остане само ей толкова мъничко живот — заплашително отвърна тя, показвайки му образно между палеца и показалеца си невероятно малкото пространство, което би го отделило от смъртта. Гневният й изблик бе просто начин да се защити, защото нямаше никакво правдоподобно обяснение за постъпката си. — И не смей да ме наричаш с обидни имена, ти… морска маймуно!
	Патрик я гледа упорито в продължение на един дълъг, страшен момент със сурово сключени вежди, но после избухна в смях:
	— О, ти си храбра, наистина. Иди си в къщи, Шарлот Куейд, и си играй с куклите и разните си играчки. Един плавателен съд от рода на „Енчантрес“ не е място за малки момичета!
	Ако имаше нещо, което Шарлот мразеше, то беше да се отнасят към нея като към дете. Беше на тринадесет, достатъчно голяма, за да се омъжи и ражда деца, както ставаше в някои страни. Без нито дума повече, тя се завъртя на пети и се насочи към трапа.
	— И всичко хубаво! — извика Патрик след нея.
	— Пръждосвай се в ада, господин Тревърън! — кресна в отговор тя.
	Веднага щом стигна кея, започна да тича, обезпокоена, че арогантният й спасител можеше да реши да дойде да я хване, да я завлече отново на мачтата и да я пусне оттам с главата надолу.
	Щом излезе от пристанището обаче, тя се осмели да хвърли поглед назад и види Патрик изправен гордо до перилата високо над нея, а блесналото зад гърба му слънце очертаваше стройното му, силно тяло като в ореол. Шарлот си отдъхна с облекчение, много бързо изместено от разочарование. Някъде в подсъзнанието си разбра, че всъщност беше искала той да я последва.
	Тя остана дълго загледана в него, разбрала най-после и нещо друго — че той беше принцът от всички легенди и приказки, които бе чела и чувала. И че Патрик Тревърън не можеше да бъде неин, защото бе още прекалено млада за него.
	Със сълзи, запарили отново в очите й, Шарлот вдигна полите си и се затича към Йеслър Хол.


	Докато Бригъм наблюдаваше Лидия, прехласната в мечката, гърлото му се сви и напрегна от необикновено вълнение. Той я желаеше, твърдоглава малка янки със собствено мнение, каквато си беше и я желаеше така, както никоя друга жена дотогава.
	Под лявото й ухо пулсираше видимо малка вена; мястото му се стори уязвимо и Бригъм бе завладян от съвсем неприличното желание да го целуне. Не че толкова се тревожеше кое бе прилично и кое не, но наоколо имаше много хора, включително собствената му десетгодишна дъщеря.
	Той неспокойно се размърда на твърдата пейка. Можеше спокойно да отведе всяка друга жена в леглото си, но с Лидия беше различно.
	Бригъм въздъхна. Не че изпитваше някакви нежни чувства към нея, не това. Той не вярваше в романтичната любов, а и беше свидетел какво бе сторило едно такова лудо увлечение на Девън, но беше съвсем искрен, когато предната нощ предложи на Лидия да се омъжи за него.
	Той скръсти ръце, прочисти гърлото си, после се облегна напред, положил лакти върху коленете си. По дяволите! Как мразеше да седи така, като ученик в час. Искаше му се да излезе и изпуши една цигара, но това щеше да означава да остави Лидия сама, а той нямаше такова намерение. Повечето от дърварите, миньорите и работниците, изпълнили залата, бяха отправили погледите си към нея, а не към мечката на сцената. Тъй като на ръката й нямаше златна халка, поне половината от тих щяха да започнат да я ухажват още в мига, когато излезеше.
	Бригъм се намръщи и отмести поглед към Мили, която гледаше представлението с блеснали, широко разтворени очи. Лицето му се разведри, а сърцето му заби по-бързо, после тревожно се сви. Сега, след заминаването на леля Персефона, наистина не беше прилично да държи в къщата си неомъжена жена. Беше лош пример за момичетата, а само Бог знае какви идеи можеха да се породят в главите на тези двете в резултат на това.
	Представлението най-после свърши и Бригъм обхвана лакътя на Лидия, с доста собственически маниер, като всъщност, и помогна да стане на крака.
	— Пощенският кораб сигурно е пристанал — нелюбезно промърмори той. За пръв път в живота му се прииска да твори поезия като Девън, обаче обикновените думи биха всичко, на което бе способен. — Време е да си ходим у дома.
	_У дома._
	Думата на Лидия не предизвика спомени за Фол Ривър и положително не за Вашингтон Сити или Гетисбърг. Не, в паметта й изникнаха картини от Куейдс Харбър. С обнадеждаващата си редица от дървени къщи, шумната дъскорезница, величествената гледка на планини и вода и повече дървета, отколкото биха били Божиите ангели.
	Тя се изчерви. _„У дома“_ беше голямата къща на хълма, обърнала поглед към наченките на бъдещия град, независимо от това, че ти нямаше легално право да я нарича дом.
	Върху един варел вън до сградата Шарлот седеше и люлееше крака с виновно изражение. Мили изтича към нея, бъбрейки в неспирен поток от думи с мнението си за всеки номер от представлението на мечката, а и за няколко нови, на които биха могли да я научат при добра дресура.
	Сърцето на Лидия тревожно се сви. Кога беше започнала да обича децата на друга жена така, сякаш биха нейните собствени?
	Бригъм все още я държеше под ръка и допирът, му я изпълваше със сладка тъга. Почти й се искат да беше приела предложението му, поне за да може да разбере какво бе онова нещо, което тялото й толкова силно желаеше от неговото.
	Една каруца докара багажа им до кея, но Бригъм даже не го удостои с поглед, докато отвеждаше Лидия на кораба. Шарлот и Мили послушно ги следваха.
	— Мисля, че твоята леля Персефона ще ти липсва — каза тя, когато стояха до перилата на палубата и наблюдаваха помощник-капитана и няколко други мъже, пренасящи багажа на кораба. Лидия изобщо нямаше намерение да казва това, но не знаеше думи, с които да изрази истинските си чувства, дори за самата себе си.
	Бригъм се усмихна мрачно, без да я поглежда, а от това й стана още по-тъжно.
	— Да, ще ми липсва — отвърна той. — Беше време да направи едно дълго гостуване при сестра си, леля Корделия, а и да предприеме онова нейно пътуване из Европа, за което си мечтаеше през последните пет години.
	Лидия понечи да докосне ръката му, но отдръпна пръстите си точно преди да се допрат до силно загорялата, мускулеста плът, подаваща се от навитите ръкави на ризата му. При следващите й думи, гласът й прозвуча глухо и дрезгаво.
	— Благодаря за това, че ни заведе да видим мечката, — каза тя.
	Той най-после се обърна към нея и въпреки че устните му бяха застинали неподвижни и сериозни, в очните му играеше шеговито пламъче.
	— Мисли, че ти привлече повече внимание, отколкото мечокът — отговори той.
	Корабната сирена изсвири и вдигнаха трапа от кея, но шумовете, съпровождащи отпътуването, изглеждаха далечни, като викове в края на дълъг тунел. Тогава, съвсем леко, Бригъм протегна ръка и отмести едно кичурче коса, паднало на бузата й.
	Допирът му я накара да затвори очи за момент и да стисне така здраво перилата, че изпита болка в пръстите си. После го погледна и се опита да разведри атмосферата с една шега.
	— Предполагам, че ако някога реша да си търся съпруг, ще зная къде да го намеря — каза тя, спомняйки си за цялото внимание, засвидетелствано й от мъжете в Сиатъл.
	Веселото пламъче незабавно изчезна от очите на Бригъм и те възвърнаха оловносивия си цвят на буреносен облак. Той отвори уста да каже нещо, после явно реши, че е по-добре да замълчи, обърна се я остави сама.
	— Какво му стана? — попита Мили с уста, пълна със сладкиша, който Бригъм й беше купил по-рано, докато пазаруваха в един магазин за хранителни стоки в Сиатъл. — Той изглежда наистина много крив напоследък.
	Лидия се наведе към нея и прошепна:
	— Крив е. И ако бях на твое място, щях да стоя настрана от него.
	Мили кимна и се втурна нанякъде, чувствайки се съвсем като у дома си. Лидия се обърна, за да потърси с поглед Шарлот и я видя вперила поглед в пристанището с обичайното си изражение на отнесена, неземна замечтаност.
	Тя изчака момент, стараейки се да прецени дали момичето имаше нужда от компания, или не, после реши да рискува и се приближи.
	— Шарлот? — Лидия извади от джоба си един увит в станиол маслен сладкиш и й го подаде. — Ако ми кажеш за какво мислиш, получаваш това.
	Шарлот погледна сладкиша, взе го, после смутено й се усмихна:
	— Случвало ли ти се е да мислиш, че ако не преживееш някакво велико приключение веднага, просто ще откачиш?
	Лидия се замисли за собственото си детство. Тя не бе имала много време за мечти и фантазиране, като се вземе предвид баща й, който едва успяваше да свързва двата края чрез лекарската си практика и пиеше, за да удави самотата и разочарованието си.
	— Всъщност, не — честно отговори тя, — но мисля, че разбирам как се чувстваш. Например, че нямаш търпение да пораснеш, права ли съм?
	Момичето кимна и Лидия за пръв път се замисли в каква невероятна красавица ще се превърне Шарлот след време — с огромните си, лъчезарни, с цвят на кехлибар очи и златисто — кестенявата си коса. И отново се запита каква ли е била майката на децата. Съпругата на Бригъм.
	— Чувствам се като онази мечка в Йеслър Хол — каза Шарлот, без да откъсва поглед от големия ветроходен кораб, все още закотвен до кея. Параходът на леля Персефона отдавна беше заминал, но пристанището все още бе пълно с малки рибарски лодки, влекачи и канута. — Аз, като мечката, съм просто нещо, което хората трябва да гледат и на което да заповядват.
	Лидия обви с ръка нежните й, стройни рамене и леко я притисна.
	— Ти се превръщаш в жена, Шарлот, това е прекрасно, вълнуващо нещо, но понякога и е тревожно.
	Шарлот я погледна с благодарност за миг, после се намръщи.
	— Вероятно просто ще се омъжа за някой от дървосекачите и ще заживея в една от дървените къщи — каза тя.
	Идеята да имаш дом в едно тихо и процъфтяващо място като Куейдс Харбър, беше привлекателна за Лидия, но не и за Шарлот, която бе много млада и неспокойна по дух. Вероятно настроенията й се колебаеха толкова много заради промените, които настъпваха в тялото й. И без съмнение тя си спомняше за майка си, за разлика от Мили, и страдаше от липсата й.
	— Няма да е нужно да се омъжиш, ако не желаеш — отговори й Лидия, въпреки че не беше съвсем сигурна дали е така. Бригъм беше старомоден в много отношения и можеше да реши, че е негово право да омъжи дъщеря си, когато му дойдеше времето.
	Корабът продължи пътя си, а Шарлот се сети за кашоните с хранителни продукти, струпани на палуба и отиде да се порови из съдържанието им. Лидия се усмихна, когато ги видя двете с Мили седнали там и заети със задачата старателно да белят корите на портокалите, които бяха успели да намерят и после щастливо да се пръскат със сока им.
	Когато корабът пристана в Куейдс Харбър, все още бе ранен следобед, но Девън не се виждаше да работи на строежа си, както бе очаквала Лидия. Тя се запита дали Поли не бе успяла да пристигне преди тях по някакъв начин и дали двамата влюбени не бяха се усамотили някъде в прегръдките си.
	Корабната сирена изсвири и Харингтън, счетоводителят на Бригъм, се появи забързан надолу по склона с блеснали отдалеч на слънцето очила.
	— Г-н Куейд! — извика той, сякаш би могло да има някакво съмнение кого беше дошъл да посрещне. — Г-н Куейд! — Харингтън беше стигнал до края на пристана, сви дланите си като фуния около устата и отново извика: — Г-н Куейд!
	— Какво има, Харингтън? — раздразнено викна в отговор Бригъм, прекрачвайки перилата на палубата и скачайки на кея, без да изчака дори да завържат кораба. Той се наведе, издърпа края на въжето и сръчно го прекара през халката на пилона, преди да го застопори с умел моряшки възел, като през цялото време почти не свали сърдития си поглед от счетоводителя. — Е, по дяволите, какво искаш?
	Горкият Харингтън едва успяваше да си поеме дъх и кльощавите му гърди се повдигаха мъчително.
	— Става дума за г-н Девън Куейд, сър! — успя да каже най-после той. — Той отиде да работи в гората вчера, не знам защо му беше притрябвало да ходи, и падни лошо. — Съвсем влудяващо Харингтън реши да направи пауза точно тогава, за да избута очилата си, които се бяха свлекли на носа. — Боя се, че беше наранен много тежко.
	Лидия се олюля, както се държеше за перилата и видя как лицето на Бригъм пребледня като платно. Той грабна нещастния Харингтън за реверите на сакото и го разтърси така, че го изправи на пръсти.
	— Къде е Девън? — изхриптя гласът му, когато трапът се спусна с глух удар на кея.
	— В къщата, разбира се — полузадушен отвърна Харингтън. — Отнесоха го в къщата.
	Бригъм хвърли един отчаян поглед към Лидия, сякаш я обвиняваше, или я молеше да предизвика някакво чудо, с което да промени реалността, после се обърна и се закатери нагоре по склона.


>	10

	Бригъм се затича по брега, през пътя, по алеята, водеща към къщата. Белите му дробове горяха, сякаш в тях бе налято разтопено олово, а с всеки свой удар сърцето му повтаряше една-единствена дума: _Не._
	Той отвори входната врата и я блъсна с такава сила, че тя се удари във вътрешната стена. _Не Девън_, трескаво течаха мислите му, докато вземаше стъпалата по три наведнъж. _О, Господи, моля те, не Девън!_
	Едва когато стигна до втория етаж, Бригъм се спря, стиснал дръжката на отворената врата. През тези няколко мига трябваше да преживее най-страшната битка, пред която някога се бе изправял — трябваше да се пребори вътре в себе си със собствената си паника и с непреодолимото желание да промени реалността.
	Той си пое дълбоко въздух, после още веднъж. Помисли си за Лидия и образът й изплува в съзнанието му — разумна и тиха, и почувства известно облекчение. Пристъпи прага на стаята на брат си. Когато стигна до широкото дървено легло, което всъщност бе останало в наследство от родителите им, и в което се бяха родили и двамата с Девън — се наложи да се хване за рамката, за да запази равновесие.
	Лицето на Девън бе толкова обезобразено и подпухнало, че очите му просто бяха изчезнали. Една дълбока рана прорязваше главата му и се спускаше до челото, а гъстата му коса бе сплъстена от кръв. Оголените му гърди бяха пресечени от толкова рани и синини, че оставаха впечатлението, че някой го бе пребил почти до смърт, а лявата му ръка бе превързана в груба шина.
	— Направих, каквото можах — каза Джейк Фийни откъм другия край на леглото и Бригъм вдигна очи, за да срещне с поглед измъченото лице на готвача. — Той е зле, Бриг. Много зле.
	Бригъм нервно прокара пръсти през косата си и залитна. Искаше му се да крещи, да буйства, да се напие до полуда и да срине целия град до основи дъска по дъска. Не би го направил обаче, не би могъл да го направи. Защото беше Бригъм, силният, по-възрастният брат, който винаги знаеше как трябва да постъпи.
	— Изпрати ли някой да извика лекар от Сиатъл? — попита глухо той, приближи се до брат си и докосна покритото му със засъхнала кръв чело.
	Джейк подсмръкна и изтри с ръкав лицето си.
	— Сам Бейкър замина веднага, като взе най-добрия кон от лагера на дърварите. Страхувахме се да чакаме да дойде пощенският кораб.
	Девън леко се размърда при допира на брат си. Бригъм нави още по-нагоре ръкавите си и се обърна към каната с вода на масичката до леглото.
	— Как се случи? — попита той, като извади чиста носна кърпа от бюрото на Девън, намокри я в легена и започна да мие кръвта от челото му с нежни, внимателни движения.
	Джейк имаше нужда от още малко време, докато се успокои. Той работеше в компанията почти от самото й създаване и дори да имаше някъде семейство отдавна се бе отчуждил от него. Оставаха му само фамилия Куейд, ако трябваше да нарече някого „моето семейство“.
	— Проклетият глупак! — измърмори най-накрая старият човек, поглеждайки към Девън с обич и яд.
	С ъгъла на окото си Бригъм видя Лидия до вратата и присъствието й го накара да се почувства по-силен.
	— Този твърдоглав идиот се качи да отреже клоните на върха на едно дърво — каза Джейк, — не даде на Имерсън да го направи, въпреки че никой не е по-добър в тая работа от шведа и после проклелото нещо се счупи под него. — Джейк изхлипа, тихо и дрезгаво и избърса нос в маншета си. — Дървото трябва да беше почти десет метра, Бриг.
	Бригъм не погледна към Девън, защото за момента не можеше да понесе гледката, не отправи поглед и към Джейк, който имаше нужда от малко спокойствие, за да се овладее и да възвърне достойнството си. Затова очите му се насочиха към Лидия, търсещи убежище и утеха от силата, която се излъчваше от нея.
	Шарлот и Мили се бяха сгушили до вратата зад нея, но Бригъм не беше в състояние да мисли повече. Мозъкът му беше изтощен и объркан.
	Лидия каза тихо нещо на момичетата, с което ги отпрати оттам и влезе. Близостта й подейства благотворно на Бригъм, така, както шепа хладка вода облекчава болката от прясна рана.
	— По-добре иди да видиш дали можеш да приготвиш нещо за вечеря, — каза тя на Джейк, приближи се до Девън от другата страна на леглото и докосна челото му с опакото на дясната си ръка. — Момичетата са гладни и изморени, а и ще имат нужда от топла вода за баня.
	Джейк кимна, абсолютно благодарен, че сега му бе поставена конкретна задача и излезе от стаята.
	Лидия отмести поглед от обезобразеното лице на Девън и погледна отчаяния Бригъм.
	— Трябва да внимаваш, Бригъм, — каза с твърд, тих глас тя. — Зная, че в момента не можеш да контролираш чувствата си, но трябва да съумееш да го направиш с мислите си. Мислите ти ще се предават на Девън, защото двамата сте много по-близки, отколкото е типично за братя и просто не мога да ти опиша доколко е важно да вярваш и неговата сила и във волята му да се излекува.
	Бригъм не разбра пълния смисъл на това, което му говореше, но думите й някак стабилизираха и подкрепиха духа му и той малко изправи превитите си плещи.
	— Ще направя всичко, за да му помогна — каза той, впил очи в лицето на брат си, стараейки се да влее собствената си сила в изнемощялото му тяло. — Ще направя всичко.
	Лидия мина от другата страна на леглото, къде той стоеше с мокра кърпа в ръка и докосна пръсти му леко и нежно. Почувства през тялото му да се влива смелост, примесена с още някакво неопределено чувство, да навлиза във вените му и да достига всяко кътче в душата му, горещо като огън.
	— Донеси още вода — тихо каза тя. Взе кърпата от Бригъм, натопи я в легена и започна внимателно да почиства раните. — Ще ми трябват сапун, уиски и още много чисти превръзки — предполагам, можеш да донесеш един чаршаф. Кажи на Джейк да извари на печката няколко игли за шеф. Леля Персефона сигурно е оставила от своите в стаята си. — Тя направи кратка пауза и когато отново заговори, бе по-скоро на самата себе си, отколкото на Бригъм. — Не вярвам тук да има животински черва, така че ще трябва да използвам копринени конци и да внимавам много да не стане инфекция.
	Бригъм се обърна и тръгна тромаво към вратата. Чувство, което той не искаше да пусне на воля, пареше в очите му и стягаше гърлото му.
	Лидия го изгледа изпитателно и продължително, после се приближи до него и го изведе до коридора.
	— Донеси ми нещата, които ми трябват — каза му тя с тон, който би използвала, за да успокои изплашено дете. — А после ще е най-добре да отидеш някъде и да останеш известно време сам, за да можеш да обуздаеш мислите си. Ако направиш това, ще можеш да контролираш и чувствата си, което неминуемо ще се предаде и на Девън. Това ще му стане опора, една светлина, които да следва в мрака.
	Той вдигна ръка, леко докосна лицето й и замина да изпълнява поръчката. Събра нещата, за които го бе помолила, от уискито, до стерилизираните игли, но му беше много трудно да остави Девън.
	Това, което би изглеждало като глупав, сантиментален мистицизъм, ако беше казано от някой друг, прозвуча съвсем логично и смислено, изречено от Лидия. Той не можеше да си позволи да внуши на Девън страха и ужаса, които изпитваше — тежестта на тези чувства би могла да влоши състоянието на брат му. Затова Бригъм се вслуша в съвета й и се запрепъва като слепец през тихия, ромолящ дъждец, към бунгалото на хълма.
	Влезе, запали газената лампа, накладе малък огън в камината и седна на люлеещия се стол пред нея, който също бе наследство от родителите им, подпрял с ръка главата си.
	Бавно, мелодично, последователно, Бригъм започна да подрежда мислите си…
	_Девън беше млад и силен._
	_Девън имаше всичко, за което си струва да се живее. Той имаше мечти и хора, които да го обичат._
	_Девън ще оздравее._


	Лидия почисти раните на Девън изключително нежно, като през цялото време му шепнеше кротки, успокоителни думи. Заши раната на главата му с бели копринени конци, после я проми с уиски. С помощта на Джейк, който се бе успокоил достатъчно, за да може да изпълнява командите й, тя превърза гръдния му кош, където се усещаха няколко пропукани ребра, после внимателно и вещо опипа счупената му лява ръка. Трябваше да намести повторно костта и Девън изстена от болка, при което очите й се изпълниха със сълзи.
	Изпрати Джейк да й донесе лед и после леко го положи върху пресъхналите устни на Девън.
	— Ти ще се оправиш, Девън — каза тя на пациента си с твърд глас, който не търпеше възражение. — Ти си силен и добър и тук всички имаме нужда от теб — Поли и Бригъм, Джейк и момичетата и аз — ние всички имаме огромна нужда от теб.
	Той отново изстена тихо и се опита да повдигне едната си ръка. Лидия разбра, че е в съзнание, в което дотогава не бе сигурна, тъй като не можеше да събере сили да го погледне в очите — и разбра също, че е бил буден през цялото време, докато се бе грижила за раните му.
	Тя се наведе и леко го целуна по челото, със свито от болка сърце. Спомни си, когато го видя за първи път, изправен на вратата на стаята си в оня хотел, а Сан Франциско, с разрошена коса, още сънени очи, устни, извити в учтива, но неодобрителна усмивка. После си го представи върху покрива на новия си магазин, със силует, очертан ясно на фона на синьо — сребристите отблясъци на залива, с чук в ръка, усмихнат надолу към нея.
	— Следващите няколко дни ще бъдат много тежки Девън — прошепна тя, нежно приглаждайки назад още влажната му от водата коса. — Ще ти се иска да се отпуснеш и да се предадеш, много пъти ще ти се иска да го направиш, но не трябва. Ако ни напуснеш сега, хубавите неща, които си мислел да постигнеш, няма да се случат никога. Няма да се родят деца, няма да съществуват цели клонове на фамилията Куейд и приносът, който те биха имали, би бил безвъзвратно загубен.
	Някакъв инстинкт я накара да вдигне поглед в този момент и да види застаналата до вратата Поли, разтреперана, с измачкани дрехи и разрошена от вятъра и дъжда коса. Светлите й очи се бяха разширили неимоверно и тя се държеше за дръжката на вратата с двете си ръце, като че ли готова да падне пред прага всеки момент.
	Лидия бързо се приближи до нея и я хвана за ръката.
	— Ако влезеш тук обляна в сълзи и загубила самообладание, Поли Куейд, ще сринеш всичко, което съм постигнала досега — прошепна тя. — Ако не можеш да бъдеш силна, по-силна от когато и да е преди, Девън ще бъде по-добре без тебе.
	Трескавият поглед на Поли не можеше да се откъсне от любимия човек. Тя прехапа долната си устна и след малко кимна. После, след като пое дълбоко въздух, направи няколко несигурни крачки към леглото на Девън и хвана здравата му ръка, притисна я между дланите си. Наведе се и целуна нежно устните му, но не пророни нито дума.
	Лидия премести един стол до леглото и Поли седна, без да изпуска ръката му.
	— Госпожице Маккуайър?
	Обръщайки се, Лидия видя Мили, спряла се в коридора. Детето гледаше изплашено. Лидия леко я докосна по рамото:
	— Да, Мили?
	Детето преглътна.
	— Чичо ми ще умре ли?
	Лидия обгърна раменете й с ръка и я поведе към задното стълбище, което водеше към кухнята. Беше се срещала твърде често със смъртта, за да се отнася леко към измамните й хитрини, така че нямаше да стори добро на Мили, ако решеше да я заблуди.
	— Надявам се, че не — отвърна тя. — За тази вечер най-голямата помощ, която ти и Шарлот можете да ми окажете, ще бъде да вечеряте, да се изкъпете и да си легнете, без да протестирате. Когато вече сте в леглата си, започнете да мислите за чичо си Девън и си го спомняйте такъв, какъвто е бил винаги. Постарайте се да заспите, като си го представите в съзнанието си здрав и без рани. Можете ли да направите това?
	Мили помисли за момент — в крайна сметка, препоръките на Лидия не можеха да се изпълнят, без да бъдат обмислени — после кимна.
	— Ще говоря с Шарлот — каза мъдро и сериозно тя.
	Лидия се наведе и леко и целуна.
	— Благодаря ти много.
	Шарлот чакаше в подножието на стълбите, изплашена не по-малко от всички останали. Явно беше чула разговора между Лидия и Мили, защото каза:
	— Ще оставя Мили да се изкъпе първа, а ще й прочета и някои приказка. Можем ли да видим чичо Девън сутринта?
	— Вероятно да — успокои я Лидия, като я погали по бузата. — Ще обсъдим това на закуска, нали?
	Мили и Шарлот размениха сериозни погледи, после казаха:
	— Съгласни сме.
	След като изчака да се подготви всичко необходимо за банята на момичетата и да се разположи в просторния килер до кухнята, Лидия нямаше повече сили да се противопоставя на непреодолимия вътрешен порив, който я тласкаше към задния изход на къщата. Когато излезе на верандата и остави на пода фенера, който бе взела със себе си, все още продължаваше кротко да вали и тя се загърна по-плътно с пелерината, която бе купила в Сан Франциско с парите на Девън. Вдигна качулката, взе фенера и отправи поглед нагоре по пътеката и хълма, където бе бунгалото. През храсталака блещукаше самотна светлинка, която щеше да я направлява.
	Няколко пъти фенерът й едва не угасна, а корените на дърветата по пътеката я препъваха и с мъка успяваше да се задържи, без да падне. Шиповете на боровинковите храсти се закачаха за полата й и се провираха отдолу, впиваха се в чорапите и драскаха глезените й. Когато стигна до бунгалото, бе измокрена до кости, независимо от наметалото, а фенерът й окончателно бе угаснал. Заудря по вратата с юмрук, нетърпеливо и малко неспокойно.
	Не последва отговор и в момента, в който смяташе да прекрачи неканена прага, вратата изскърца на несмазаните си панти и зад нея се показа Бригъм, висок, жизнен, борещ се само бог знае с колко много противоречиви чувства.
	Той отстъпи крачка назад и Лидия бързо мина край него, насочвайки се право към лумналия в камината огън. Фенерът изтрака, когато го постави на каменния под отпред, а после бързо свали мократа си пелерина.
	— Как е той? — Гласът на Бригъм прозвуча дрезгаво като трионите, забиващи се в дърветата.
	Лидия се извърна бързо, осъзнала едва сега, че той мислеше, че е дошла да му съобщи възможно най-лошата новина.
	— Девън се държи — незабавно отвърна тя, за да го успокои. — Дойдох да видя как си ти.
	Хубавото му лице изглеждаше измъчено на бледата светлина, излъчвана от огъня и от единствената лампа, поставена на масичката до прозореца.
	— Не трябваше да напускаш къщата в нощ като тази — хладно каза той. — Можеше да попаднеш в беда.
	Лидия въздъхна, внимателно разпъна наметалото си върху облегалката на единствения стол в стаята, после леко повдигна полите си и изтръска водата от тях, застанала до огъня.
	— Ако се боях, че могат да ме сполетят беди, г-н Куейд — спокойно му отвърна тя, — преди всичко не бих се осмелила да дойда тук, на Запад.
	Той я изгледа продължително, после измърмори:
	— Момичетата добре ли са?
	Тя се усмихна.
	— Шарлот и Мили се държат като малки женички. Трябва да се гордееш с тях.
	Застанал пред камината до Лидия, той се обърна в профил към нея и се загледа в пламъците, като че ли към тях го привличаше някаква тъмна сила.
	— Девън е най-добрият приятел, който някога съм имал — сподели той след дълго и замислено мълчание. — Когато бяхме малки, аз се оставях да ме набият с камшика заради него, когато беше направил беля. Не можех да понасям и да го виждам да страда.
	Сърцето на Лидия се сви. Тя се приближи още малко до него и почувства топлината, излъчвана от тялото му със същата сила, като тази от огъня пред нея.
	— С камшик? — прошепна тя, изпитала такава болка при мисълта за страданията на Бригъм, като че ли камшикът бе ударил самата нея.
	Той леко се усмихна, но лицето му не изразяваше радост.
	— Мисля, че тези малки разходчици до навеса с камшика причиняваха повече болка на баща ми, отколкото на мен — каза той. — Явно изпълняваше наказанията против волята си.
	Думите му не успокоиха много Лидия:
	— Но все пак той позволяваше ти да поемаш наказанията на Девън!
	Бригъм взе ръжена от куката му и разбърка жаравата.
	— Успявах да убедя баща ми, че виновникът съм бил аз — обясни той, — което в много случаи бе вярно.
	Скръствайки ръце, тя се обърна към него.
	— Надявам се, ти не споделиш възгледа, че децата трябва да се възпитават по този начин. Не бих могла да издържа да наблюдавам как някой бие Шарлот и Мили.
	Той въздъхна:
	— Не се безпокой, Лидия. Аз също не бих могъл. И вероятно точно тази е причината, поради която те търчат от единия до другия край на града като индианци в нападение.
	Лидия не би могла да каже каква сила я подтикна да направи това, което последва, но тя склони за миг главата си на рамото му. Контактът с него бе съпътстван от внезапния трясък на паднала толкова наблизо светкавица, че проблесналата златна светлина озари цялата стая. В първия момент Лидия не разбра дали експлозията стана вътре в нея или извън тялото й.
	Бригъм се обърна към нея, хвана раменете й и я загледа смаян, недоумяващ, сякаш търсещ думи да формулира прозиращата в оловносивия му поглед унищожителна лекция. После с глух, измъчен стон, я притисна до себе си и я целуна.
	Тогава светкавицата наруши природния закон, изтрещявайки за втори път на същото място. Душата на Лидия пламна от огъня й, когато устните на Бригъм се сляха с нейните, подготвяйки ги за буйното нахлуване на езика му.
	Лидия усети как затворени местенца в тялото й плахо трепнаха, после рязко се разтвориха, подобно каменни врати на древен замък. Тя не възрази, не можеше, когато дланите на Бригъм обхванаха ханша й, запалиха огън през полите и фустите й, повдигнаха я леко от земята и я сляха с неговото тяло.
	За един безкраен, бездиханен миг, ядрото на светкавицата, която нажежи кожата й и я ослепи със силата на пламъка си, избухна от самия допир на бедрата му до тялото й.
	— Върви си — изстена той, пускайки я рязко на земята. Свали ръце от още тръпнещата й от допира му плът и обхвана с длани лицето й. — Върни се в къщата, Лидия, още сега.
	Лидия не можеше да реагира в този момент, чувствата й се преплетоха, а съзнанието й се размъти като от въздействието на силен алкохол. Независимо от жестоките, изгарящи болки, разтворили се като гърлото на избухващ вулкан с лава в тялото й, тя не мислеше да се отдаде на Бригъм. Искаше само да го прегърне, да го почувства до себе си и за малко да забрави за пълния с измами и несигурност свят.
	Тя поклати глава.
	— Оставам тук, — каза и плъзна ръце около кръста му.
	Той отново я целуна. Целува я, докато тя се замая така, че не можеше да стои права.
	— Лидия! — прошепна той трескаво, с хриптене.
	Лидия обхвана раменете му, разтвори широко пръсти, да усети напрегналите се под ризата му мускули. Премести длан, за да почувства ритъма на сърцето му и я обля нова вълна от възбуда.
	Започна да разкопчава ризата на Бригъм и той изстена в безсмислен протест, но не вдигна ръце да спре. Лидия долепи буза до мястото, където сърцето пулсираше под плътта му, сякаш в опит да се слее с него, да подчини на ритъма му своя пулс. Твърдите, остри косъмчета, покриващи гърдите му, й предлагаха странна утеха и покой, от който тя не би могла да се лиши сега, и в щото време разпалваха у нея още по-непреодолима жажда.
	Той леко се приведе, обхвана с едната си ръка основата зад коленете й, с другата стегна като в обръч гърба й, повдигна я и я притисна към гърдите си.
	— Не трябваше да идваш тук — каза той.
	Лидия не разбра дали имаше предвид да не идва в бунгалото или въобще да не беше идвала в Куейдс Харбър, но това не я интересуваше сега. Бе попаднала под въздействието на някаква магия и искаше да получи от Бригъм всичко, което той би й позволил да вземе. Досадният й здрав разум на жена от Нова Англия бе изблъскан в тъмните ъгълчета на душата й, бе заключен там и тя нямаше желание да го освободи от затвора му.
	В сивите очи на Бригъм се четеше едновременно гордост, но и молба, и с още един стон, отново завладя устните й.
	Целувката свърши, той я пренесе до леглото и я положи леко върху него. Докосването му беше страстно, но така внимателно и предпазливо, както би докосвал най-скъпият, най-фин порцеланов сервиз. Съблече дрехите й, много бавно, докато върху тялото и остана да трепти само светлината на огъня и хладината на дъждовната нощ. Бригъм започна да сваля своите дрехи. За разлика от другите мъжки тела, които бе виждала, неговото беше цяло, без рани и белези, красиво и мускулесто. Беше толкова величествен, че Лидия пое дълбоко въздух и едва не се задуши от това.
	Той легна до нея, ръцете му загалиха гърдите й, едната, после другата, докосвайки нежно зърната им, набъбнали в желание. Погали врата й, нежната плът на шията под брадичката, продължи надолу и докосна с пръсти плоският й корем, карайки я да потръпне от допира.
	Лидия затвори очи и изви назад глава, когато ръката му продължи смело, невероятно прекрасно и все по-близо към влажната делта, където се пробуждаше женствеността й. Тази силно чувствителна част на тялото й забушува, запулсира вътре в гнездото си, запротестира, но Лидия не разбра, не можеше да разбере отправеното й оттам предупреждение.
	Изпита усещането, че идването на този момент е било подготвяно от самото начало на сътворяването на света, че самата тя е била създадена единствено, за да може да реагира с тялото си под пръстите и устните на този мъж, да се разлее музика от допира им.
	Бригъм коленичи между бедрата й, нежно хвана глезените, прегъна високо коленето и разтвори краката й. Приведе се към корема й, обсипа с целувки копринената, гладка кожа, подразни с върха на езика си пъпното й гнездо.
	Беше скандално, но Лидия се опиваше от прекрасното усещане. Кожата й овлажня от ситните капчици пот, сърцето й лудо заби, а главата й се замята по възглавницата като обхваната в треска.
	Когато Бригъм зарови лице в нежните като коприна къдрици, застанали на стража пред крепостта на девствеността й и храбро я обгърна с устни, тя извика от удоволствие и инстинктивно повдигна бедрата си по-високо. Той ги обхвана с ръце, задържа я плътно до устните си и продължи да й се наслаждава.
	Буря от екстаз се изви в изгладнялото тяло на Лидия, тя се заизвива под него, замята се в ръцете му, изгаряна от безмилостната игра на езика му, от горещината на безспирно движещите му се устни. Изпъваше бедрата си все по-високо и по-високо над леглото, ужасена да не се прекъсне трескавата връзка помежду им, а от самите дълбини на душата й бликаше древен, почти непрекъснат стон.
	Когато ураганът в нея я разтърси докрай, Бригъм продължи да поддържа бедрата й с едната си ръка, а другата протегна, за да погали отново гърдите й. Стонът й се превърна във вик, тялото й се замята още по-отчаяно, а после, с измъчен стон, падна в конвулсивно облекчение върху леглото.
	Тя протегна ръце към Бригъм, абсолютно готова да го приеме в себе си, да му даде като скъп подарък това, което бе останало от девствеността й, но вместо да я вземе, той легна до нея и обгърна топло тялото й.
	— Бригъм! — прошепна ги в отчаяно желание.
	Устните му, топли, силни и меки, се плъзнаха по слепоочията й.
	— Не тази нощ, любима. Не когато си изгубила контрол върху чувствата си, както сега.
	Сърцето на Лидия леко потръпна, от самота и разочарование, но разумът й прие с благодарност. Преценката на Бригъм за състоянието на чувствата й бе вярна — тя не беше в състояние да разсъждава правилно в момента. Беше стенала и извивала тялото си под пръстите и езика му като безпътна, лека жена, беше му поднесла себе си като на жертвоприношение, бе хлипала в забравата на прекрасната капитулация, докато той задоволяваше страстта й.
	А тя бе извършила всичко това, защото се чувстваше извън себе си от тревога, защото бе започнала да обича Девън като свой брат, а той страдаше толкова много от раните си. Бе искала да предложи на Бригъм утеха, както и да вземе от него утеха за себе си, но знаеше добре, че не би постъпила по този начин, ако можеше да разсъждава с хладния си разум.
	Тя тихичко заплака, стараейки се да не издава нито звук, но Бригъм разбра. Погали бузата й със загрубялата си ръка и изтри сълзите й с мазолестия си палец.
	— Успокой се, няма нищо, Лидия — дрезгаво прошепна той, притискайки я плътно към себе си. — Позволих си твърде много, зная, но нещата няма да отидат по-далеч. — Целуна я отново, без никаква романтика по върха на носа. — Съжалявам.
	Лидия помисли за начина, по който тялото й буквално бе полетяло, докато той я любеше, как като че ли самата й душа бе литнала през онези порочни и невероятно прекрасни моменти, когато тя беше изцяло негова. _Не съжалявай_, замоли се в себе си тя, изпълнена с тиха, дълбока тъга. Нямаше какво да каже за свое извинение, а дори и да имаше, не можеше да пророни нито дума.
	Бригъм продължи да я държи в прегръдката си след това и преживяването бе като лекарство за тревожния й дух. Тя цял живот бе давала утеха, въпреки че не по толкова интимен начин, разбира се, но много рядко бе я получавала сама. И някак странно, с целия си нежен покой, закрилата в силната прегръдка на Бригъм й действаше по-дълбоко и по-добре от дръзките му ласки.
	След малко обаче й хрумна мисълта, че подобни отношения между мъж и жена би трябвало да бъдат взаимни. Тя протегна ръка да го докосне, загубила всякакво чувство за свян от внезапния порив на любопитството си и се сепна, когато усети мъжката му сила да набъбва, твърда и властна в дланта й.
	Той изстена приглушено, когато пръстите й го обгърнаха, стонът изсвисти през зъбите му, сякаш бе допряла нажежен въглен до плътта му. После избълва куп проклятия и бързо хвана китката й, за да се освободи.
	— Опитвам се да бъде джентълмен — успя да каже, поел си най-накрая дъх, — но ако направиш това отново, няма да мога да отговарям за по-нататъшните си действия. Разбра ли?
	Очите на Лидия се разшириха от нотката на опасна откровеност в гласа му, но същевременно й се искаше да открие и какво би пропуснала. Ако ставаше въпрос за още от онова, на което я бе научил, или за нещо по-добро, тогава той нямаше защо да се безпокои дали е джентълмен, защото тя положително не би се държала като дама.
	— Никога не съм знаела, че мога да се чувствам така — изказа гласно удивлението си тя.
	Бригъм изстена, като човек агонизиращ в пристъп на холера и леко се отдръпна.
	— Моля те, Лидия — с мъка каза той. — Не говори повече за това. Вече и без това се чувствам така, като че ли между бедрата си имам запален фишек динамит.
	Внезапното възвръщане на старите й задръжки я накара стремително да се надигне от леглото, да му обърне гръб и да протегне ръка към дрехите си, които лежаха на куп на пода. Лицето й пламна й долната й устна затрепери. Как, за Бога, щеше отново да погледне Бригъм в лицето след начина, по който се бе държала?
	Ръката му нежно обхвана рамото й.
	— Имам нужда от съпруга — каза той с глас, който би могъл да бъде по-топъл, а не така хладно практичен. — Дъщерите ми се нуждаят от майка, особено сега, на тази тяхна възраст. Отново те моля Лидия — омъжи се за мен.
	Трябваше й цялата сила, за да стане от леглото, да се приближи до камината и да започне да се облича.
	Знаеше, че Бригъм наблюдава всяко нейно движение, но не можеше да избегне това, защото бунгалото имаше само една стая и нямаше къде да се скрие.
	— Известно ми е, че дойдох тук по споразумението, че ще се омъжа, за да заслужа покрива над главата си и прехраната си — каза тя с нестабилен глас. А трагичната истина беше, че трябваше да употреби цялата си воля, за да не се върне на онова легло до него, да не му се подчини отново и да го гали дотогава, докато той най-после подиреше утеха в тялото й. — За пръв път в живота си трябва да не удържа на дадената си дума. Не мога да бъда твоя съпруга, Бригъм.
	Тя чу изскърцването на пружината, когато той се изправи в леглото и се обърна бързо, като продължи да се облича с трескави движения.
	Когато проговори, Бригъм бе застанал толкова близо до нея, че тя усещаше топлия му дъх до тила си.
	— Защо не? — попита тихо той.
	Лидия прехапа долната си устна, а очите й се напълниха със сълзи. Не можеше да се обърне, не можеше да го погледне в лицето.
	— Защото не искам да имам съпруг, който не ме обича — прошепна тя, когато успя да събере сили да говори. — Ще бъде по-добре изобщо да го нямам.
	Бригъм не я докосна, нито отговори. Почувства как той се обърна и се отдалечи, защото не можеше или не искаше да й предложи единственото светло нещо, което тя желаеше най-силно на света. В минутите, които последваха, Лидия бе обзета от горчива тъга за мечтата, която той й бе предложил, а после й беше отнел.


>	11

	На Лидия й се искаше веднага да се затича обратно към къщата, без да се бави дори, за да запали фенера си, или, за да сложи наметалото да я предпазва от дъжда, но Бригъм нямаше намерение да позволи бягството й. Той я накара да чака, като просто и препречи пътя към вратата, като застана с гръб към нея, докато бързо навличаше дрехите си, а сивите му очи я пронизваха с ядно предизвикателство: _Само се опитай да минеш край мен. Опитай се само._
	Лидия го изгледа смутена и объркана, а после се обърна и скръсти ръце. До сутринта, каза си тя, огорчението й щеше да е придобило такива размери, че тя изобщо нямаше да може да погледне Бригъм Куейд в очите.
	Тя закри устата си с ръка и тихо, глухо изхлипа.
	За нейна изненада Бригъм сложи ръце на раменете й, но не я обърна към себе си.
	— Не се самонаказвай, каза той с тих, но властен глас, смекчен само леко от успокояващата нотка в него. — Естествено е за една жена да стене и реагира така, когато е обичана в леглото и в това няма нищо лошо.
	От така директно казаните думи Лидия се изчерви отново, но същевременно се изненада, че той толкова ясно бе разчел мислите й. Как успя да разбере, че в момента тя не си мислеше за нещастието на Девън, или за някаква своя друга лична трагедия?
	Тя вдигна глава и с усилие проговори:
	— Хайде да се връщаме. Искам да видя как е Девън и да разбера дали лекарят вече е пристигнал.
	Бригъм въздъхна. Отвърна само:
	— Да. — После я обви с наметалото, запали медния фенер, който тя бе донесла със себе си по-рано, преди последвалото си падение и изгаси другия, който бе горял на масичката до прозореца.
	Дъждът се бе усилил, сякаш подхранен от развихрилите се човешки страсти и Бригъм се измокри до кости, докато стигнат до кухнята в голямата къща. Косата му бе залепнала по челото и по лицето му се стичаха капки, когато той спря и продължително изгледа Лидия с измъчен и отчаян поглед.
	После, все още, без да каже нито дума, той остави фенера в средата на масата, за да може тя да има светлина, а сам продължи в тъмнината към стълбището за втория етаж.
	Лидия остана там няколко минути, за да овладее чувствата си, или поне да положи усилие да го направи. Свали наметалото си и го окачи на един от пироните на задната врата. То не беше я предпазило много и бе измокрена не по-малко от Бригъм.
	Не би допринесла особена полза, помисли си тя, когато обичайната й практичност отново взе връх над нея, ако се разболееше от пневмония. Същото се отнасяше и за Бригъм.
	Тя изпомпи вода в медния чайник, сложи го на печката и подкладе угасващия огън. Беше открила една кана с лимонов сок и буркан с мед, когато чу приближаващи се стъпки.
	Бригъм, помисли си тя и сърцето и се сви в гърдите, в стремежа си да стане мъничко, твърдо и неуязвимо.
	Но човекът, който пристъпи от мрака в основата на задното стълбище, не беше господарят на къщата. Беше капитан Макколи и Лидия така се и изненада, че остави каната и буркана да паднат с глух шум на масата и безсилна се отпусна на стола до себе си. Тя не беше виждала този човек от нощта, когато му бе помогнала да избяга от лагера на Съюзническата армия.
	Не може да е той, каза си тя, поглеждайки плахо между пръстите на ръката, с която бе закрила лицето си.
	— Здравей, Лидия — каза привидението с усмивка в гласа. Той се приближи бавно, един слаб мъж с очарователна усмивка и буйна кестенява коса.
	Лидия опря длани на масата, с широко разперени пръсти, за да има по-добра опора.
	— Как… — бе всичко, което успя да каже.
	От присъствието му се излъчваше спокойствие, маниерите му бяха благородно южняшки. Той изглеждаше почти както тогава, когато лежеше в онази далечна болнична палатка и беше на път да загуби ръката си заради един алчен за хонорара си хирург, с тази само разлика, че сега, естествено, беше по-здрав.
	— Непрекъснато се изненадвам — каза той, — колко малък е понякога светът.
	Лидия преглътна с мъка. Капитан Макколи внезапно й напомни за ужасите, които бе видяла през войната, но и нещо друго — той бе живото олицетворение на това, как животът продължава, постоянен и непроменлив като сезоните.
	— Какво правиш тук? — успя най-после да попита тя.
	Капитанът въздъхна.
	— Боя се, че последният конфликт промени Юга много, неузнаваемо много, и той вече не е онова, което си спомням за него — каза той, а в думите му прозвуча тъга и примирение. — Виждаш ли, съпругата ми и детето ми загинаха от треската и след това навсякъде, където бях, аз откривах следи от онези някогашни, по-благосклонни дни. Качих се като лекар на един кораб, който трябваше да заобиколи Кейп Хорн. Казваше се „Енчантрес“, отпътува от Южна Каролина. Поскитах се из Сиатъл няколко дни, после срещнах един мъж, който търсеше лекар, за да го отведе в Куейдс Харбър. — Той замълча, повдигна за момент слабите си рамене. — И ето ме тук. Но ти си се погрижила добре за младия човек там горе, Лидия, — добави той, посочвайки с поглед към тавана. — Предстоят му доста тежки дни и нощи, но мисля, че ще издържи.
	Вълна от облекчение си проправи път през объркваното и изненадата, които вече биха обзели Лидия. Девън щеше да се оправи! Чайникът зад нея започна да свисти и да кипи.
	— Ти никога не си споменавал, че си лекар — малко глуповато каза тя, вперила поглед в човека, който някога бе враг и чието бягство тя бе организирала, като се бе молила той да премине успешно пак в лагера на своите.
	Макколи се засмя.
	— Доколкото си спомням, почти през цялото време бях извън себе си от болката и треската — каза той. После, внимателно и едва ли не благоговейно, докосна с пръсти дясната си ръка.
	— Задължен съм ти, Лидия Маккуайър. Сега имам чувството, че добрата съдба ми предостави именно възможност да ти се отблагодаря.
	Лидия изпитателно загледа покритото му с бръчки, но все още красиво лице и се запита как някой бил той от Съюза или Конфедерацията, можеше да види в него враг!
	— Смяташ ли да останеш тук, в Куейдс Харбър? — попита тя, изправяйки се на все още разтрепераните си крака, за да вземе чаши от шкафа и да сложи в тях мед и лимонов сок.
	— Може би — отвърна капитанът. — Бог знае, градчето може да се възползва от един лекар, а аз да се възползвам от дом.
	Той замислено сключи вежди.
	— Какво разбъркваш в тези чаши?
	Лъжицата й издрънча, докато наливаше гореща вода върху меда и лимона.
	— Само едно обикновено лекарство против простуда. — Тя кихна и едва сега усети мократа си коса и влажните дрехи. — Виждаш ли, наложи се да изляза на дъжда и реших, че няма да е зле да взема някои превантивни мерки. Да направя ли чай, докато водата е гореща?
	Капитан Макколи уморено се усмихна.
	— Мисля, че това малко ще ме освежи — прие той и се изправи. — Очаква ме дълга нощ.
	— Ще останеш в стаята на Девън ли?
	Лекарят кимна. Дрехите му биха износени до крайност, но добре скроени и той все още се държеше с достойнство.
	— Да.
	— Ще ти донеса чая там, тогава — отговори Лидия и се обърна, преструвайки се на заета. Бе забравила, че капитан Макколи беше наблюдателен човек и се изплаши, че може да надникне в душата й и да се досети, че в характера й имаше и нещо диво, черта, която бе открила едва тази нощ, в прегръдките на Бригъм.
	— Благодаря — отвърна той.
	Лидия се забърза да запали още един фенер за него.
	— Хубаво е, че си тук, капитане — каза тя, избягвайки очите му. — Куейдс Харбър има нужда от теб.
	— Не трябва да ме наричаш вече капитан — каза той, а в ниския му глас отекна уморено добродушие, като далечен гръм. Или оръдейна канонада. — Не „капитане“, защото не ми се иска да се налага и аз да се обръщам към теб с „г-це Маккуайър“. Името ми в Джоузеф.
	— Джоузеф — усмихната повтори Лидия.
	Когато той излезе, Лидия направи чая, остави го да се запарва и се качи горе с напитките от мед и лимон, които беше приготвила.
	Намери Бригъм в коридора до стаята на Девън, облегнал гръб до стената, загледан с празен поглед в пространството пред себе си. Не беше сменил дрехите си и косата му още бе влажна и разбъркана.
	— Ще докараш смъртта си така — скара му се Лидия, като го побутна по лакътя, за да привлече вниманието му.
	В очите му се появи учудване, когато я видя, сякаш някой внезапно го бе върнал от много далечно място.
	— Какво искаш? — попита грубо, като че ли не беше лежал, изпълнен с нежност до нея, преди толкова кратко време.
	Лидия можеше да се засегне, ако вътрешните й бариери не бяха се спуснали пак на мястото си. Тя вече бе решила, че единственият й възможен начин на поведение беше да се преструва, че в бунгалото на хълма не се бе случило нищо.
	— Искам да изпиеш това — хладно каза тя, подавайки му все още димящата чаша. — И да смениш дрехите ако обичаш. Нямаме никаква нужда от още един инвалид в къщата!
	Бригъм я изгледа слисан — несъмнено, твърде малко хора дръзваха да му говорят по този начин, при цялото му твърдоглавие и властност — после взе чашата и се намръщи на съдържанието й.
	— Ако тук не си наляла и уиски, няма да го пия.
	— Изобщо не се надявай — прошепна през стиснати зъби Лидия. С ъгълчето на окото си видя надолу по коридора да се отваря една врата и зад нея да наднича малко личице на Мили. — Даваш много лош пример на дъщерите си, г-н Куейд — довърши тя и се обърна, за да се отдалечи. После само с един поглед изпрати любопитната г-ца Милисънт обратно в леговището й…
	Бригъм обаче спря Лидия, преди да е направила и две крачки, като здраво я хвана за лакътя и я извъртя към себе си.
	— Двамата с теб няма да разиграваме театър, госпожице Маккуайър и да се преструваме, че тази нощ не се е случило нищо — каза той през зъби, — защото то се случи. Аз не съм от хората, които прикриват истината. А точно това, скъпа моя, би било лош пример за дъщерите ми.
	От допира му, през тялото й премина сладка тръпка, която моментално я смути. Защото Девън лежеше само на няколко крачки от тях, ранен и изгарящ в жестока болка, каквато не би трябвало да изпитва никое живо същество. И защото се бе появил и Джоузеф Макколи и бе донесъл със себе си всичките съмнения за отминали битки, а тя стоеше изправена тук и отново мечтаеше да бъде сама с Бригъм. Копнееше да потъне в трескавата забрава на ласките му.
	— Освен това — наруши заредената с взрив тишина той, — теб много те бива да изнасяш лекция, малка янки. А самата ти си още с мокрите си дрехи!
	Думите му бяха съвсем невинни, но те избухнаха в Лидия като възпламенили се шрапнели и предизвикаха картини в мислите й, възбуждайки отново всичките й страсти.
	Тя не откъсна погледа си от Бригъм, докато той не пусна ръката й, след това продължи към кухнята, без да каже нито дума.
	Тя изпи и своя, все още топъл чай, подкладе огъня в готварската печка и се прибра и стаята си. Съблече бавно влажните си дрехи и сложи топла нощница. Щом приключи с това, на светлината на единствената лампа, поставена на масичката до леглото, разпусна косата си, изсуши я с розовата хавлия, метната на сушилката до умивалника, после среса заплелите се кичури.
	При по-различна ситуация Лидия би облякла халата си и би отишла в стаята на Девън, да види как е пациентът й, но в случая знаеше, че Девън се намираше под вещите грижи на капитан Макколи — Джоузеф — а също и Поли, така че, изтощена до крайност, легна в леглото си.
	За щастие, сънят я победи веднага и я отнесе до едно спокойно място с неземни мечти. Когато се събуди. Мили подскачаше на дюшека до нея.
	— О, — каза детето, престорило се на изненадано, когато очите на Лидия се отвориха. — Ти си будна, г-це Маккуайър.
	Лидия се усмихна.
	— Интересно защо ли, г-це Куейд? — отвърна в същия стил. Тя разбираше, че Мили имаше нужда от успокояване, а другите възрастни хора в къщата бяха твърде заети, за да й го предложат. — А ти как си тази сутрин?
	Мили театрално въздъхна.
	— Ами сега, когато докторът е тук — а пък Шарлот го с чула да казва, че чичо Девън вероятно ще се оправи — се чувствам доста по-добре. — Тя се мушна под завивките и се притисна плътно до Лидия, като топло, пухкаво пуделче, изпълнено с едва сдържана енергия. — Много се радвам, че си тук — каза тя.
	Лидия я прегърна.
	— Аз също, — отвърна тя. — А къде, моля, е сестра ти тази сутрин? Или може би трябва да кажа, коя е сестра ти тази сутрин?
	Мили весело се изкиска.
	— Не вярвам да е някой друг, освен самата себе си, но все още е много рано.
	Лидия въздъхна.
	— Може би е рано. Все пак, вероятно ще е най-добре да станем от леглото и да се погрижим за закуската, не мислиш ли? Струва ми, че днес в тази къща ще има сериозно раздвижване.
	Независимо от взетото решение, те останаха в леглото още малко, заслушани в тихото ромолене на дъжда по покрива и в обичайните сутрешни звуци: звъна на камбана, приканваща за храна някъде далеч, изсвирването на сирената на пристигащ или излизащ от пристанището кораб, приглушени проскърцвания и тропот от съседните стаи.
	Най-после, Лидия отметна завивките.
	— Обзалагам се, че мога да се облека и да пристигна в кухнята преди тебе — предизвикателно каза тя, присвила очи по посока към Мили.
	Мили на свой ред присви шеговито очи, което така заприлича на гримасите на Бригъм, че накара в гърлото на Лидия да се надигне нещо твърдо и бодливо и й причини болка, когато се наложи да преглътне.
	— Какво получавам, ако спечеля? — поиска да узнае г-ца Куейд.
	Лидия се разсмя, прехвърляйки си бързо наум съдържанието на килера.
	— Сладкиши?
	— Сладкиши! — съгласи се тържествуваща Мили, скачайки от леглото и втурвайки се към вратата. — Ще трябва ли и да помагам, за да ги направим?
	— Задължително! — отговори Лидия. После бавно, без да бърза, облече една от роклите, които Девън й бе поръчал да купи в Сан Франциско, изми лицето си, почисти зъбите и подреди косата си в обикновена, непретенциозна прическа.
	Когато влезе в кухнята, Мили беше вече там, лъчезарна в триумфа си.
	— Аз спечелих! — викна тя.
	— Наистина спечели — призна Лидия.
	Джейк вече бе приготвил закуската, оставяйки чиниите с бъркани яйца и наденички във фурната, на топло, и бе напълнил резервоара с вода. Лидия взе една чиния за себе си и една за Мили и двете се настаниха до масата.
	Едва бяха започнали, когато Бригъм се спусна шумно по стълбите, все още в дрехите от предишната вечер. Той хвърли към Лидия предизвикателно виновен поглед, когато мина край масата, за да си вземе една чаша от шкафа и да си налее кафе.
	— Виждам, че не си се вслушал в съвета ми — не се сдържа Лидия, но използва преднамерено любезен тон заради присъствието на Мили. Ако бяха обаче сами, щеше добре да скастри г-н Бригъм Куейд за това, че бе спал в мокрите си дрехи, след като го беше предупредила за опасността от простуда.
	— Би ли искала да чуеш какъв съвет ще ти предложа аз, г-це Маккуайър? — отговори ледено учтиво той.
	Лидия се изчерви, когато през мислите й светкавично преминаха известен брой възможности.
	— Не — заядливо каза тя.
	— Добро утро, татко, — изчурулика Мили, вероятно в старанието си да запази крехкия мир в стаята. — Ще бъде ли добре, ако сега отида да видя чичо Девън, моля? Много се тревожа за него и изядох от закуската си всичко, което можех.
	Бригъм беше едър мъж, с властно излъчване и възможно най-студени маниери, но обезкуражителната прямота на детето явно смекчиха тези черти на характери му. Той приклекна до стола й, погали бузата й с мазолестата си длан.
	— Да, скъпа — отговори й. Поколеба се за момент, после взе малките й ръце в своите. — Чичо Девън сега не прилича на себе си — добави с глас, който странно жегна сърцето на Лидия, — и няма да разбере, че си там. Разбираш това, нали?
	Мили тържествено кимна.
	— Да, татко.
	Когато Бригъм се изправи, тя също стана от стола си, а на Лидия й се прииска да се втурне след нея и да изкрещи: „Не заминавай!“
	Разбира се, не направи нищо подобно и детето излезе, а тя остана сама с Бригъм.
	Той се обърна към нея преди тя да каже нещо, присви очи и заканително размаха пръст пред лицето й.
	— Не се осмелявай да ми четеш лекции, жено! — каза той, точно когато тя се готвеше да му изтъкне какъв късмет е имал, че не се е събудил болен от пневмония. — Имам си достатъчно други грижи, за да ти позволя да ме тормозиш с лимоновите си напитки и разни топли вълнени дрехи!
	Лидия се вцепени. За нищо на света не би му признала, че той беше прочел точните й мисли. Отново.
	— Подобна мисъл въобще не ми е минавала през ум, — излъга тя с доста троснат тон. — Закусвал ли си?
	— Не.
	Ураган от чувства се развихри в Лидия. Тъй като не искаше да рискува да говори, тя бързо мина край него и се запъти към стълбите.
	Не можеше да каже дали изпита облекчение или разочарование, когато той не направи опит да я спря. Вероятно по малко и от двете, прецени тя, когато продължи по коридора към стаята на Девън.


	Болката се стоварваше върху Девън с методичността и силата на огромен чук. Той се намираше в някакво полусънно състояние, в което напразно протягаше ръка да докосне реалния свят и все не успяваше, но знаеше, че там беше тя. Усещаше прекрасната нежност на присъствието й дори когато докосването й означаваше още една пареща болка от иглата на спринцовката или наместване на счупената кост на ръката му.
	Лидия.
	Лидия бе тази, която бе събрала разкъсаните му части и го бе принудила да се почувства отново цял, тя беше стояла като страж до леглото му през ужасната нощ, Лидия бе тази, която непрекъснато му бе повтаряла, че го обича.
	И той я обичаше: бе разбрал това сега. Най-много от всичко искаше да оздравее, за да се ожени за нея, да гледа как първородното му дете ще расте в топлия подслон на тялото й.
	Опита се да каже името й.
	— Шшт — прошепна нежен глас и нещо хладно и влажно докосна раненото му, възпалено лице. — Тихо сега, скъпи. Аз съм тук и нищо не може да ме макара да те оставя.
	Скъпи. Думата и гласът, който я изрече, обгърнаха Девън като магическо одеяло, изтъкано от ефирните нишки на облака на богинята Атина и изпълнено с лечебна сила. Тя го обичаше. Щеше да остане с него, винаги.
	Лидия.


	— Трябва да хапнеш нещо и да си починеш малко, — прошепна Лидия на Поли, които седеше на един стол до леглото на Девън. Под хлътналите и очи имаше тъмни кръгове, част от косата й се беше измъквала от фибите и падаше по раменете, а обикновено идеалната кожа на лицето й сега бе придобила тревожен сивкав оттенък. — Моля те!
	Поли само поклати глава, стягайки тялото си под допира на ръцете на Лидия, които сега лежаха върху раменете й и не откъсна нито за миг поглед от лицето Девън.
	— Няма да го оставя — каза тя.
	— Няма да бъдеш от помощ на Девън, ако рухнеш от изтощение — тихичко продължи да настоява Лидия. От другата страна на леглото върху едно ръчно тъкано килимче, седеше Мили и играеше кротко с парцалена си кукла, давайки своя детски принос за оздравяването на чичо си. — Моля те, Поли. Иди само да хапнеш нещо, а после поспи малко. Обещавам ти, че ще остана при Девън, докато се върнеш.
	Поли вдигна неестествено заблестелите си очи към Лидия:
	— Не можеш да ми го отнемеш. Той е мой.
	Лидия преглътна сълзите на състрадание, появили се в очите й и леко стисна раменете на Поли.
	— Разбира се, че е твой скъпа — каза тя.
	Поли явно малко се успокои, но все още отказваше да напусне леглото на Девън. Накрая Лидия се принуди да слезе долу и да й приготви един поднос с храна.
	Поли хапна, но разсеяно, като човек изпаднал в транс и създаваше впечатлението, че беше готова всеки момент да се строполи върху неподвижната фигура на Девън и да не се отдели вече оттам.
	Когато Лидия се върна за подноса, тя донесе и една кофа с гореща вода и я изля в легена, поставен върху шкафа.
	— Ела, Мили — каза тя на детето, играещо върху килима. — Време е да изпечем онези сладкиши.
	Шарлот ги очакваше в кухнята и трите прекараха около час, заети със задачата да месят, оформят и пекат сладкото, вкусно тесто на малки, причудливи сладкиши. После, след като разчистиха следите от кулинарните си занимания, Шарлот изчезна замечтана нанякъде, а Мили отиде в хола с куклата си.
	Лидия веднага се върна на втория етаж, очаквайки да срещне или Бригъм, или Джоузеф Макколи, но тях ги нямаше. В стаята на Девън видя, че Поли се беше възползвала от водата и след като се бе измила бе облякла една от меките домашни ризи на Девън вместо нощница, а после се бе свила до него на леглото. Дори в съня си, тя изглеждаше нащрек, сякаш всяко посегателство върху мъжа до нея щеше да я накара моментално да скочи и да го защитава със зъби и нокти като разярена тигрица.
	Лидия свали едно леко вълнено одеяло от горния рафт на гардероба на Девън, нежно зави приятелката си, после взе легена и сапуна и излезе от стаята.
	Навън продължаваше да вали.
	Лидия потърси Шарлот и успя да я открие, седнала до прозореца в кабинета на Бригъм, със скицник в скута. Беше се загледала към замъгления от дъжда залив и тайнствено се усмихваше.
	Лидия леко се прокашля, за да й покаже, че е влязла и попита:
	— Може ли да погледна какво рисуваш?
	Шарлот вдигна в ръката си една смайващо добра моливна скица на ветроходен кораб с издути от вятъра платна.
	— Името му с „Енчантрес“ — каза тя. — Не е ли прекрасно име за кораб?
	— Да — с усмивка се съгласи Лидия. — Мисля, че д-р Макколи е пристигнал в Сиатъл точно на този кораб.
	Насочвайки поглед отново към залива, Шарлот трагично въздъхна:
	— Кога ще порасна, Лидия? Кога най-после ще започне истинският ми живот!
	Лидия нежно погали косата на момичето, все още усмихната.
	— Не бързай да живееш, Шарлот — посъветва я тя. — Не след дълго ще бъдеш голяма, ще заминеш, но ти обещавам, че ще чувстваш много силно липсата на баща ти, на Милисънт, на чичо Девън.
	Шарлот се обърна и я погледна с ясните си, кехлибарени очи.
	— Ще ми липсваш и ти — каза тя.
	Трогната от откровението й, Лидия се наведе и я целуна по челото.
	— О, ти също ще ми липсваш, моя красива, авантюристична Шарлот. Имам усещането, че твоят живот ще бъде наистина много вълнуваш.
	— Наистина ли? — Шарлот изрече думите е молба и надежда. — О, Лидия, наистина ли мислиш така?
	— Да — отвърна Лидия и въпреки че не би могла да обясни защо бе стигнала до този извод, тя говореше съвсем откровено.
	Отново сведе поглед към скицата на клипера и видя във въображението си едни красив капитан, а после, кой знае, защото и някакъв далечен рай, където растяха гигантски цветя, обагрени във фантастични цветове.
	Фантазиите й, заключи тя, явно и бяха отнесли твърде далеч.
	Късно следобед дъждът престана, показа се слънцето и надеждите на Лидия се възродиха. Тя отиде на разходка, като взе Шарлот и Мили със себе си и когато чуха изсвирването на сирената, трите забързаха към пристанището, за да погледат пристигането на кораба.
	Джоузеф Макколи бе отишъл там преди тях и бе застанал неподвижен на края на кея, без шапка, с развяно от влажния бриз износено палто.
	Сърцето на Лидия отново се сви. Той си отиваше.
	Той се усмихна, обръщайки се и видя момичетата, които весело пищяха и се гонеха по тревата на върха на стръмния бряг, а смехът им ехтеше като музика в свежия въздух. Лидия се приближи грациозно и с достойнство и токчетата й самотно закънтяха, когато стъпи върху дъските на кея.
	Зад тях пощенският кораб бавно приближаваше, сигнализирайки непрекъснато със сирената си.
	Лидия успя да се усмихне, но гласът й прозвуча глухо и задавено, когато каза:
	— Отиваш ли си?
	Джоузеф Макколи въздъхна, отправи й изпълнен с топлина и нежност поглед и отвърна:
	— Не. Дойдох тук, само, за да погледам дърветата, планините, водата. Красиво място, нали? Изглежда така, сякаш Бог току-що ни го е изпратил, съвсем ново, откъснато от райските му градини.
	— Прекрасно е — потвърди тя, плъзвайки поглед по хоризонта. — Как е Девън тази сутрин? Виждал ли си го?
	Джоузеф й отговор с подчертана загриженост към тревогата й.
	— Разбира се, че го видях, той е единствения ми пациент. Все още е в безсъзнание и все още в ужасни болки сигурно, но у него се чувства вътрешна енергия, силна воля да се пребори. Не се съмнявам и за миг, че г-н Куейд ще се върне при нас в света на живите, въпреки че могат да останат известни… ограничения.
	Лидия пребледня.
	— Не искаш да кажеш, че ще остане… сакат? — прошепна тя, обхваната от страх, защото някак знаеше, че Девън би предпочел по-скоро да не живее.
	Докторът докосна слепоочието си с показалец.
	— Той трябва да вземе това решение сам, тук вътре.
	Сирената се чу отново и Лидия, която не разбра какво имаше предвид Джоузеф, казвайки това, насочи мислите си към пристигащия кораб.
	Когато завързаха въжето за пилона и спуснаха трапа, на кея слязоха няколко пасажери.
	Първият беше мъж с остра, синкавобяла коса и гъста брада. Той носеше прости дрехи и кръгла черна шапка, но очите му го правеха да не изглежда обикновен. Те бяха ясни, светло зелени и горяха върху обветреното му лице като пламък. Зад него вървеше едра жена с груби черти и износени дрехи, а за полата се държаха две яки деца.
	— Матю Профет е името ми — заяви беловласият мъж, сякаш очакваше, че Джоузеф или Лидия ще възразят на думите му. — Тук съм, за да разпространявам Божието слово.
	— Добре дошъл, — каза Джоузеф с изпълнен с топлота и приятелска, но леко насмешлива нотка в гласа, когато пое обсипаната с изпъкнали вени ръка на проповедника.
	Лидия пристъпи край тях, за да поздрави жената.
	Новопристигналата вирна брадичка.
	— Името ми е Ели Кулиър — каза тя на Лидия, пренебрегвайки протегнатата й ръка. — Тези са моите момчета, Джесъп и Самюъл. Мъжът ми избяга с една индианка и ни остави сами. Аз чух в Сиатъл, че тук можело да се намери работа.
	Лидия веднага хареса прямата г-жа Кулиър, вероятно заради куража й и откритите маниери.
	— Ще те заведа да се срещнеш с г-н Куейд — каза тя.
	— Той ли наема работниците наоколо? — запита г-жа Кулиър, изправена гордо в средата на кея, очакваща отговора.
	— Той е единственият собственик, — отвърна Лидия.
	Джоузеф беше поел г-н Профет, а Шарлот и Мили бяха спечелили момчетата на своя страна, обещавайки им сладкиши. Лидия поведе групата към канцеларията на Бригъм и си помисли, че имаше особен смисъл в това, че той бе превърнал в сграда ствола на дървото, чиито корени все още се спускаха дълбоко в земята. Стабилни, непоклатими и силни. Като самия Бригъм.
	Той се показа на вратата, когато Ели Кулиър и Лидия се приближиха и сивите му очи се впиха в лицето на Лидия е безмълвен въпрос.
	— Брат ти е добре — успокои го бързо тя. После обхвана с две ръце солидното рамо на Ели и я избута напред. — Това е г-жа Кулиър. Иска работа. И ако имаш мозък в главата си, Бригъм Куейд ще я наемеш още тук и сега.


>	12

	Ели Кулиър стоеше с гордо вдигната глава пред Бригъм, една бедно облечена жена, с мощно, ъгловато тяло, обикновена кестенява коса и бледосини очи, които бяха виждали безброй несгоди.
	— Аз не съм точно госпожа — каза тя, след като Лидия я беше представила като „г-жа Кулиър“. — Зак и аз никога не си направихме труда да застанем пред свещеника и да изречем онези думи, не, нищо подобно.
	Така направеното й изявление предизвика глухо разменени реплики между няколкото мъже, които пресичаха полянката, идвайки от работните си места в планината и влизайки в дъскорезницата, или се срещаха по обратния път оттам. Не един от тях се поспри, за да измери Ели с неприкрит интерес.
	Лидия наблюдаваше Бригъм затаила дъх, за да чуе решението му за съдбата на Ели. Той се усмихна и усмивката му проблесна лъчезарна като слънцето, проправило си път през буреносни облаци. Лидия изпита неоправдана ревност, прииска и се дори този малък знак на любезност да бе насочен само към нея.
	— Ще ни трябва една жена, която да пере дрехите в лагера — каза той.
	Той повече не погледна към Лидия, но тя знаеше, че чувства силно присъствието й и я игнорира съвсем преднамерено. Прецени, че вероятно я презира заради начина, по който му бе позволила да разголи плътта й предишната вечер, както и заради начина, по който бе стенала и се мятала под допира на устните и ръцете му.
	Гореща вълна обля лицето й и разговорът около нея стана някак далечен, преминаваше покрай ушите й като неясен шум, но не достигаше до съзнанието й. Лидия се присви и обгърна плътно тялото си с ръце, спомняйки си богатите, буйни чувства, които Бригъм бе предизвикал у нея.
	— Имам си и моите две момчета — казваше Ели, когато замайването на Лидия попремина и тя отново бе в състояние да чува. — Ще искам да са при мен.
	Бригъм явно ставаше неспокоен и чакаше с нетърпение края на разговора.
	— Добре — прие той. — Само ще внимаваш да не ни се пречкат. — Най-после погледът му се отмести към Лидия, но беше хладен като тона на гласа му. — Погрижи се за семейство Кулиър получат от магазина на компанията всичко, от което се нуждаят — каза той.
	Лидия понечи да възрази, че не е негов чиновник, нито слугиня в къщата му, за да я командва така, но този път реши все пак да премълчи. Вече се беше вплела в живота на Куейдс Харбър, за своя радост и ужас, разбра внезапно тя и не искаше да рискува да я отпратят, преди да е успяла да остави и своя личен отпечатък тук.
	— Разбира се — каза тя, с лек, присмехулен реверанс. Жестът й не остана незабелязан от Бригъм, независимо от твърдоглавието му, и една малка усмивка повдигна леко ъгълчето на устата му. — Стига само да ми кажеш къде точно се намира този склад. — Едва се сдържа да не добави и „Ваша Светлост“.
	Той посочи с глава към канцеларията си и редицата дървени постройки зад нея и отговори с неприкрит сарказъм:
	— Там отзад.
	„Магазинът на компанията“ се оказа нищо повече един дъсчен хамбар с прашни прозорци и отъпкан глинен под. Беше претъпкан с варели, чували с брашно и фасул, кутии с кафе и консервирани плодове.
	— Нищо чудно, че Девън искаше да отвори смесен магазин, — каза гласно тя, сбръчкала нос с отвращение, когато тя и Ели се спряха недалеч от входа, заслушани в топуркането на невидими мишки, забързали се да подирят безопасност.
	Реакцията на Ели, не неочаквано, бе съвсем различна.
	— Виждаш ли всичките тези торби? — зачуди се тя, опряла ръце на мощните си хълбоци, с блеснала на дрезгавата светлина лице. — Момчетата ми ще се зарадват да взема малко от този боб. — Тя замлъкни и смръщи чело. — Шефът не каза колко мога да взема.
	Лидия се почувства щедра и беше достатъчно мъдра, за да прикрие състраданието, което напираше в гърлото й.
	— Вземи толкова, колкото можеш да носиш — каза тя. — Аз ще ти помогна.
	Отнякъде докараха каруца и двете момчета на Ели, почти на еднаква възраст, на седем или осем, се явиха отново, като кученца, извикани с невидима свирка. Лидия помогна да я натоварят, после изчака, докато каруцата тръгне и се скрие зад завоя по широко отъпканата пътека към лагера на дърварите, отнасяйки със себе си Ели, настанила се на капрата до коняря, а двете момчета щастливи отзад до прашните си чували с провизии.
	Лидия усети застаналия зад гърба й Бригъм, почувства го с всяка фибра на тялото си, но продължи да гледа към пътеката, докато каруцата не изчезна съвсем и едва след това се обърна към него.
	— Би трябвало да се засрамиш от себе си — каза тя, като посочи към магазина — склад.
	Равните му бели зъби блеснаха с разтопяваща коленете й усмивка.
	— Знаех си — каза той. — Ти не само че си янки, малко повехнало до стената цвете, но си и реформистка на всичко отгоре. Следващото, което ще поискаш, е да ти се даде правото да гласуваш.
	Имаше нещо около този мъж, въпреки цялата привлекателна сила, а може би именно заради нея, което караше Лидия да се разтреперва от ярост.
	— Ако оставеха света на твърдоглави тирани като теб, г-н Куейд — каза тя, като яростта й ни най-малко не намаляваше от факта, че разбираше колко преувеличава, — той щеше да стане още по-объркан и нещастен, отколкото е сега.
	Той повдигна едната си вежда, явно развеселен от избухването й, и тя се надяваше да не забележи, че блъфира, но не би се обзаложила срещу това. Бригъм пристъпи още по-близо до нея, без да обръща внимание на хората наоколо, които продължаваха да вършат работата си, но не пропускаха нито дума от разговора им.
	— Снощи много ти харесах — каза той.
	Горещина обля толкова силно бузите на Лидия, че тя притисна длани до лицето си, в неволен жест да ги охлади.
	— Това беше грешка в преценката от моя страна, промълви тя, през гневно стиснати зъби. — И бих била благодарна, ако някак успееш да проявиш достатъчно благородство и никога вече да не споменаваш за това.
	По лицето на Бригъм се разля бавна и сладострастна усмивка, която привлече Лидия като омагьосана към него. Той обхвана с ръка брадичката й и й каза с много тих глас, който накара вече кипналата й кръв да забушува още по-силно:
	— О, но това е истинският свят, Лидия, а той въобще не е такъв, какъвто ти се иска да бъде, или какъвто си въобразяваш, че е. Истината е, както и двамата знаем много добре малка янки, че миналата нощ бе само началото на онова, което става между нас. Когато реша да те взема в леглото си наистина, виковете ти на удоволствие ще проехтят чак зад планините.
	Лидия пламна, възмутена от откритото му предизвикателство и арогантност — а и Господ да й е на помощ, от шока на собствената с еротична възбуда при думите му — че за момент се парализира. Само че, дори ако можеше да говори, пак не би намерила достатъчно груби думи, с които да отвърне достойно на обидата му.
	Когато най-после Лидия възвърна самообладанието си, но това като че ли й отне цяла вечност, тя гордо вдигна глава и закрачи бързо обратно към къщата. Работниците й направиха път да мине, като подсвиркваха и ръкопляскаха край нея, а това само засили смущението й и я доведе почти до истерия.
	Без да смее дори да си помисли доколко можеха да знаят мъжете за непростимите волности, които си беше позволила с Бригъм Куейд, арогантния Крал на планините, тя продължи с още по-бърза крачка, а смущаващите й мисли отлитаха далеч пред нея като ято диви гъски.
	Докато вървеше, започна да ръми лек, ситен дъждец, който постепенно охлади гнева й и подейства благотворно върху пламналата кожа на лицето й. Стигна до къщата, която, както всичко останало, бе едно от владенията на Бригъм, тя седна на стъпалата пред входа.
	Покривът на верандата я предпазваше едва-едва. От двете страни на пътеката бяха разцъфтели люляците и нежният им аромат се примесеше с парливия мирис на прах, засилен от дъжда.
	Лидия отпусна глава върху присвитите си колене и се съсредоточи върху дишането си, изчаквайки да се успокои до нормалния си ритъм.
	После, когато отново дойде на себе си, се изправи и влезе в къщата.
	Шарлот и Мили не се виждаха наоколо, но това не я обезпокои, защото къщата беше много голяма, а децата бяха свикнали да се забавляват сами. Тя се изкачи по централното стълбище и се отправи по коридора към стаята на Девън.
	След като почука леко, по-скоро заради добрите маниери, натисна дръжката и пристъпи вътре.
	Поли беше станала от леглото и беше облякла чистите дрехи, които Лидия й бе донесла по-рано. Сега се бе привела над Девън и с влажна кърпа в ръка внимателно миеше горната част на тялото му.
	— Как е той? — тихо попита Лидия.
	Поли я погледна за миг и продължи със заниманието си.
	— Размърда се няколко пъти. Мисля, че се опитва да се събуди.
	Лидия се приближи и застана до леглото.
	— Позволи ми да остана за малко при него, Поли, а ти излез да се поразходиш и да подишаш малко свеж въздух.
	Поли не даде признак, че е чула предложението.
	— Д-р Макколи казва, че Девън има най-здравото сърце от всички пациенти, които е имал — изрече тя с висок и трескав, болезнен за слушане глас.
	Лидия остана неподвижна и мълчалива.
	Внезапен, жален стон се отрони от гърдите на Поли:
	— Той извика преди малко. Той каза _„Лидия“_.
	Лидия помълча още малко, после се насили да отговори. Само се надяваше думите й да прозвучат безстрастни и практични.
	— Девън е объркан, не трябва да обръщаш прекалено голямо внимание на това, което е казал. Просто си мисли, колко е хубаво и обнадеждаващо, че е проговорил.
	Сълзи се стичаха по хлътналите бузи на Поли, когато тя вдигна поглед към Лидия.
	— Не ми го отнемай — помоли тя горещо и с някакво странно, отчаяно достойнство. — Обещай ми, че няма да го накараш да се влюби в теб!
	Тогава Лидия отиде до Поли и обви с ръка кръста й.
	— Аз не съм омайница — каза тихо, замислено тя. — Не бих могла _„да накарам“_ Девън или който и да е друг мъж да се влюби в мен, дори и да го желая. Сега иди да се разходиш, погрижи се малко за себе си. След това ще се чувстваш по-силна.
	Поли се поколеба, после кимна, отправи към Девън продължителен, изпълнен с копнеж поглед и напусна стаята.
	— Лидия. — Девън произнесе името ясно, въпреки че беше с дрезгав шепот и нямаше съмнение, че каза точно това.
	Нещо близко до отчаяние се надигна у Лидия, но тя се овладя бързо. Каза си, че не трябва да мисли за бедите преди още да са станали.
	— Здравей, Девън, — отвърна тя, привела се ниско над него и седна на стола, където бе седяла Поли. Тихичко въздъхна и после се усмихна храбро, въпреки че знаеше, че не може да я види. Взе здравата му ръка между дланите си. — Май започваш да се залежаваш твърде много. Днес видях онова мише гнездо, което Бригъм нарича „магазина на компанията“. Трябва да оздравееш колкото може по-бързо и да довършиш магазина си. Повярвай ми, имаме отчаяна нужда от него. Ами да, няма нито едно местенце между този град тук и Сиатъл, където да мога да си купя чилета или копринени конци за бродерия…
	Вратата на спалнята се отвори и се затвори. Лидия вдигна глава, за да види, че бе влязъл приятелят й, Джоузеф Макколи. Изглеждаше по-отпочинал, отколкото при първата им среща и беше сменил дрехите си, а в ръката си носеше безнадеждно остаряла лекарска чанта.
	Той се усмихна.
	Лидия се почувства глупаво.
	— Аз само…
	— Зная — прекъсна я Джоузеф с учтивия си, непринуден тон. — Душата му се отдалечава от нас и ти се опитваш да го върнеш у дома. Понякога си спомням как чувах гласа ти тогава, в онази далечна болница на янките. Усещах го като блеснала нишка от златно влакно, хващах го в двете си ръце и го следвах, за да се върна от светлата страна на пелената, с която ме обгръщаше мрака.
	— Говориш като поет — отбеляза Лидия. Прозвуча като сантименталност, но вече беше казала думите, преди да се замисли.
	Джоузеф застана от другата страна на леглото отвори чантата си и извади стетоскопа. Правеше всичко това със странно спокойствие, като се имаше предвид всичко онова, което бе преживял през своите тридесет и пет — четиридесет години.
	— Всеки човек е поет — отговори той, след като внимателно бе слушал сърцето на Девън известно време. — Когато ситуацията го налага.
	Лидия не беше от хората, които мечтаят. След ужасите, които бе видяла, не можеше да вярва в добрите феи и ангелите — пазители. Въпреки това, само за момент, тя си пожела да можеше да обича Джоузеф Макколи. Той би бил прекрасен съпруг с това свое добро и нежно сърце.
	Тя сведе поглед. Малко жени биха били по-подходящи в ролята на съпруга и на помощник за един лекар в пограничните области, отколкото самата тя, при всичките й познания и опит, но щеше да бъде жестока несправедливост да насърчава Джоузеф, когато Бригъм бе човекът, който караше кръвта й да кипи.
	— Лидия.
	Тя вдигна очи при нежната настоятелност в тона на Джоузеф и срещна погледа му.
	— Да? — промълви завладяна от емоциите, изпълнили стаята като нотите на някаква велика, бурна и безмълвна симфония. Усещаше ясно не само собствените си чувства, объркани и пламтящи, но също и упорития копнеж на Девън за живот и стремежът на Джоузеф към траен покой.
	— Когато пристъпих прага на тази кухня долу и те видях там — каза Джоузеф, прибирайки стетоскопа си — аз си казах: „Джоу Макколи, Господ все пак не забравя обикновените си простосмъртни като теб“. Не смятам да те лъжа и да те убеждавам, че не искам нещо повече, но бих могъл да се задоволя само с това през останалите дни от живота си да виждам понякога усмивка на устните ти и да усещам докосването на ръката ти.
	Лидия отново сведе очи.
	— Говориш много прямо, господине, — каза тя и стеснителността, колкото и нехарактерна да бе за нея, беше съвсем непресторена.
	Той въздъхна и се приближи до прозореца, загледан в планините и морето.
	— Има случаи на откровения, Лидия, а Западът е място, което изисква прямота.
	Тя си спомни за Ели Кулиър, заявяваща пред света, че двамата с мъжа й никога не стигнали до там, „да изрекат думите пред свещеник“, спомни си за Поли, която бе заблудила Девън, че е негова законна съпруга. Спомни си и за себе си, легнала на тясното легло до Бригъм, позволявайки му да докосва тялото й като струните на лира.
	Да, помисли тя. Западът наистина предразполагаше към откровения, подчинени на свои собствени социални и морални правила.
	— Не съм влюбена в теб — отвърна тя прямо, но не грубо.
	Джоузеф обърна глава, отправи й усмивка, която би могла да разбуди нежни чувства у нея — ако не беше вече срещнала Бригъм Куейд.
	— Нямам илюзии по този въпрос — каза той. — Ако оня шрапнел на янките беше попаднал в очите ми, а не в ръката и рамото, пак щях да мога да видя, че обичаш някой друг. — Той замълча и загледа пак пейзажа през прозореца. — Бригъм е добър човек, Лидия, но е също труден и безмилостен. На първо място, преди всичко друго, пред всяка жена и дори пред дъщерите му, за него са онези планини. Той черпи енергията си от тях, както дървото изсмуква с корените си влагата от земята; те са част от него и той е част от тях. Ще те пречупи, в крайна сметка, просто със силата на волята си, ще те стъпче като полско цвете под подметките на ботушите си.
	Устните на Лидия бяха пресъхнали и тя ги навлажни с връхчето на езика си. Не можеше да обори думите на Джоузеф, защото знаеше, че в тях звучеше трагична истина. Ако си позволеше да обича Бригъм той просто можеше да я погълне в собствената си огнена сила. Не беше ли я предупредил, през този същия следобед, че когато решеше да я люби наистина, виковете й на удоволствие щяха да прокънтят отвъд планините?
	Тя затвори очи, леко трепна, когато почувства ръката на Джоузеф на рамото си.
	— Не е нужно да бързаш. Лидия — каза той.
	Стори й се, че усети пръстите на Девън леко да стискат ръката й, когато вратата се затвори зад доктора, заради когото веднъж бе извършила предателство, помагайки му да избяга.
	— Всеки ден — прошепна тъжно тя, — жени сключват брак с мъже, които не обичат. След време, ако съпругата и съпругът имат общи интереси и ако се харесват искрено и взаимно, се заражда силната привързаност.
	Девън леко се размърда и от устните му се отрони дълбок, хриплив звук.
	Лидия разтърси глава, за да прогони замечтаните си мисли и стана, за да налее вода от гарафата и да даде на Девън да пие, капка по капка, от чаената лъжичка.
	След малко Поли се върна и Лидия ги остави сами. Намери Шарлот и Мили да се мотаят из кухнята, като бедният Джейк Фийни се опитваше да приготви вечерята.
	— Елате с мен — каза им тя, като ги подкани образно с присвития си пръст.
	Двете момичета я изгледаха в очакване на поучителна лекция. Вместо това Лидия ги заведе в салона, където имаше пиано, седна пред него и прокара леко пръсти по клавишите.
	— Този инструмент има нужда от настройка — каза тя, когато Шарлот се облегна от едната страна пианото, а Мили от другата. — Все пак, струва ми се, ще можем да създадем известна хармония, необходима за всички нас в този момент, не мислите ли?
	Мили изплези език към Шарлот. Шарлот не й остана длъжна.
	Лидия изсвири един акорд и започна да пее:
P>
	Благословени да са нишките,
	които свързват нашите сърца
	в християнска любов…
P$
	Бригъм седеше начело на масата на вечеря, както обикновено, но тази вечер присъстваше и Джоузеф, както и самата Лидия. Шарлот и Мили бяха вечеряли по-рано в кухнята и се бяха прибрали в стаите си.
	Но в центъра на вниманието беше Матю Профет, гостуващият проповедник.
	— Много грях има на това място, — заплаши гръмогласно той, поглеждайки към Лидия изпод рунтавите и побелели вежди така, сякаш държеше нея отговорна за всяка нарушена Божа заповед оттук, та чак до канадската граница. — Да, господине, много грях.
	Джоузеф се ухили, но не каза нищо в защита на Лидия. Бригъм не прояви по-голямо благородство, както стана ясно, въпреки че не остави коментара без съответна забележка.
	— Лично аз, Ваше преосвещенство — кана той, като се пресегна за купата с картофено пюре, за да си сипе повторно, — мисля, че на Куейдс Харбър ще му се отрази добре, ако се понатрупа още грях, вместо да се намали. Чрез един публичен дом да кажем, или кръчма.
	Джоузеф изхълца, което би могло да се приеме като смях, а Лидия кипна от яд. Вярно, Негово преосвещенство беше досадник, но пък беше отдаден на мисията си и посвоему честен, така че Бригъм нямаше право да се заяжда с него.
	— Г-н Профет е гост тук, — изтъкна тя.
	Бригъм я прониза с насмешливите си сиви очи.
	— Както и ти — парира той.
	Проповедникът се приведе напред в стола си, като че ли очакваше косата на Лидия да се превърне незабавно в гнездо от съскащи змии, като на съвременна Медуза, а пък тя си пожела просто за момент, да притежаваше силата да го превърне на камък.
	— Ти живееш тук, нали? — попита я той. — В тази къща? Без покровител?
	Бригъм се усмихна на картофеното си пюре.
	Лидия изпита желанието да захлупи цялата купа върху главата му, защото той така добре се забавляваше от неудобното й положение. Застави се да се усмихне.
	— Аз съм… гувернантката — каза тя.
	— Г-ца Маккуайър всъщност беше доведена тук като поръчана по пощата булка — допълни Бригъм, готов доброволно да изясни ситуацията. — Брат ми я донесе за мен, като подарък от Сан Франциско.
	Сериозното и мъдро лице на Профет се зачерви многозначително и носът му се сбърчи, сякаш грехът имаше миризма и той я бе усетил, витаеща из въздуха.
	— Има две невинни, впечатлителни деца в тази къща, нали така?
	Лидия метна вбесен поглед към Бригъм, после към Джоузеф, затова че не беше се впуснал и нейна защита, както можеше да се очаква от един истински джентълмен.
	— Да — призна тя, объркана в смущението си. — Шарлот и Мили са деца, правилно.
	Джоузеф се задави, докато отпиваше от чашата си с вода, а Лидия усещаше върху себе си очите на Бригъм, блеснали от удоволствие.
	Г-н Профет съсредоточи цялото си внимание върху Лидия, която изведнъж се почувства паднала жена, лош пример за нравствеността в този дом.
	— Щом си дошла тук да се омъжиш за г-н Куейд, защо не си го направила?
	Лидия пое дълбоко въздух, вече разтреперана, но не от обида, а от гняв.
	— Изглежда твърдо сте решили да извършите брачната церемония, Преподобни — започна тя, без да е обмислила думите, с които продължи. — Е, това е хубаво. Можете да свържете д-р Макколи и мен в свещен съюз, още сега, тази вечер.
	Вилицата на Бригъм издрънча по чинията и един бърз поглед й показа, че цялото му весело настроение се е изпарило, а лицето му е изгубило цвета си.
	— Джоузеф!
	Джоузеф се усмихна. Лидия се засрами, че бе реагирала така прибързано и толкова необмислено.
	— Добра идея — каза Джоузеф с учтив поклон.
	Бригъм стовари юмрук върху масата, от което чиниите и приборите издрънчаха.
	— Не! — кресна той. — В тази къща няма да има сватба! Във всеки случай, не между Лидия и добрия доктор!
	Всички погледи се насочиха към господаря на дома.
	Той заканително размаха пръст към Лидия, като че ли тя беше непослушно дете, което непрекъснато разливаше млякото си.
	— Кълна се в лицето на Бога, — проехтя застрашително, гласът му. — Ако продължаваш с глупостите си, Лидия, аз ще разкажа на тези мъже, ще разкажа на целия свят защо именно ти не би могла да принадлежиш на никой друг мъж, освен на мен!
	Лидия се олюля на стола си, зашеметена от яростта и обидата.
	— Мразя те! — прошепна най-накрая тя. Бавно се отмести от масата и се изправи на разтреперани крака. — Ненавиждам те!
	Бригъм също стана с тревожна бързина, приближи се застрашително до Лидия, задиша тежко, като че ли тя му бе организирала гонитба през гъстия храсталак, край стените на стабилната къща. Сивите му очи бяха като стомана, искряща под тънкия слой току-що паднал скреж.
	— Не ме предизвиквай да доказвам, че истината е друга — изръмжа й глухо той, обвивайки думите си с кадифена сладост, което ги накара да прозвучат още по-брутално.
	Тя застана неподвижно, изумена, вбесена и изплашена да продължи по-нататък битката, защото знаеше, че щеше да спечели той. С един поглед, с едно докосване, просто със силата на волята си, той щеше да я накара да го пожелае с отчаяние.
	Смилил се неочаквано, той я освободи от магията си.
	— Върви, — каза й дрезгаво и посочи с жест вратата на трапезарията.
	Лидия се обърна и забърза с изгарящо гърдите й сърце и толкова объркани чувства, че по никакъв начин не можеше да ги подреди. Изкачи стълбите с възможно най-голямата скорост, която позволяваха полите на богато надиплената й дреха, достигна до убежището на стаята си и запъхтяна се облегна от вътрешната страна на вратата.
	Стаята беше тъмна, но тя не си направи труд да запали фенер. Не искаше да види пламналото си лице в огледалото над шкафа, нито сринатата гордост в очите си.
	После закрачи бавно напред-назад, обгърнала тялото си с ръце и си заговори сама.
	В продължение на много години бе успявала да овладява абсолютно чувствата си, независимо от ужасите, с които се бе сблъсквала. А сега, след като бе преживяла войната, бе заобиколила Кейп Хорн, принудена да търси щастието си в един непознат град, след като беше пристигнала чак тук, до Сиатъл, храбра като жена — викинг, тя се бе сблъскала с назиданието на съдбата.
	Бригъм Куейд.
	Лидия ускори крачка, напред-назад, по-бързо и по-бързо, набирайки сили срещу тази съдба, борейки се със себе си. Бригъм бе оголил всички чувства, които с толкова мъка беше потискала, бе ги извадил на бял свят и сега те се надигаха у нея като съществата от кутията на Пандора. Болката бе толкова ужасна, че падна на колене на килима и се разтърси в необуздани ридания.
	Той произнесе името й. Коленичи пред нея и обхвана лицето й в загрубелите си от тежък труд ръце.
	_Бригъм._
	— Не ме докосвай! — изплака тя, събирайки последните остатъци от волята си, за на не изкрещи думите.
	Бригъм я притегли в скута си, притисна я силно и зарови лице в косите й, разпилели се по гърба й.
	— Пусни ги на воля — с настойчив шепот каза той. — Мили боже, Лидия! Не можеш да задържаш тази война вътре в себе си! Освободи чувствата си!
	Пръстите й се вкопчиха в ризата му, вече измокрени от сълзите й. Агониите от бойните полета разчупиха последните й задръжки като водите на буйна, неудържима река.
	— Деца! — изхлипа тя. — Бригъм, онези войници бяха още деца…
	Устните му бяха топли и твърди до слепоочията й, ръцете му силни около тялото й.
	— Зная, малка янки зная.
	Тя чу писъците, канонадата на топовните гърмежи, пронизителния звук на триона, разрязваш човешки кости. Нейният собствен вик се приглуши в рамото на Бригъм.
	Той се изправи, повдигна я с лекота и я отнесе до потъналото в сенки легло. Тя продължи да плаче безмълвно и щеше да се свие на кълбо, ако и беше позволил. Вместо това Бригъм се изпъна в леглото до нея, притисна я пътно към себе си, а тялото и се разтресе от хлиповете й.
	След известно време, когато мъката й я доведе до изтощение, той стана и внимателно свали обувките, чорапите и роклята й. Тя не можеше да протестира и остана да лежи кротко по бельо, изчерпила последните си сили.
	Бригъм напълни легена с вода, точно както бе постъпила тя, почиствайки в началото раните на Девън, навлажни хавлията и започна да мие тялото й и да успокоява кожата й. Душата я болеше, беше пречупена вътрешно, усещаше болка като от току-що направена операция, но знаеше също, че от тук нататък щеше да оздравява и укрепва с всеки изминал ден. Беше успяла да завие зад един ъгъл, бе навлязла в нова фаза на живота си и никога вече нямаше да е същата жена.
	Когато Бригъм приключи със задачата си — а я изпълни по някакъв церемониален начин, със същата значимост, както когато тя се бе вкопчила у него при бурята от мъка, завладяла преди — той отново легна до нея.
	Двамата бяха свързани през тези моменти, за добро или лошо и дори при обърканото си, дезориентирано състояние, Лидия разбираше, че нишката, която ги бе свързала, всъщност никога вече нямаше да може да бъде прекъсната.
	Късно през нощта Лидия се събуди от оздравителния си сън. Чувстваше се пълна с енергия, а кръвта й кипеше трескаво. Бригъм лежеше до нея напълно облечен, дишаше равномерно и дълбоко, а тя го беше пожелала.
	— Бригъм? — Лидия надигна глава, докосна устните му, остави копринения допир на косата си да го разбуди. Истерията й беше преминала и отново бе пълна господарка на чувствата си. — Бригъм!
	Той отвори очи, измърмори:
	— Не.
	Лидия тихо се засмя.
	— Ти вече ме компрометира значително Бригъм Куейд. Ако трябва да живея с тази репутация, а ще бъде точно така, тогава искам да получа удоволствието, което ми обеща.
	Бригъм леко я плесна по дупето.
	— Заспивай, янки. Не знаеш какво говориш.
	— Напротив, зная. Ти ме злепостави с това, че ме съблече и лежиш до мен през цялата нощ и сега искам да разбера какво смяташ да направиш по въпроса. — Лидия беше напълно сериозна. Тя не страдаше от скрупули, но известни норми на поведение просто се налагаше да се спазват, дори в тази дива и отдалечена пустош.
	— Смятам да се оженя за теб — каза той така, сякаш плановете му бяха съвсем очевидни. А с този тон в гласа си, все едно че говореше за наемането на работници, или правеше заявка за нова доставка бял фасул.
	— Това е много великодушно — студено отвърна Лидия.
	Той отново я потупа.
	— Моля, моля — промърмори и заспа.


>	13

	Лидия остана да лежи неподвижна до Бригъм, опиваща се от топлината и силата на тялото му, заслушана в спокойното му, равномерно дишане. Спомни си предишната нощ, когато уж непоклатимото й самообладание на жена от Нова Англия се бе разклатило неимоверно и при спомена бузите й пламнаха.
	Преживяното беше тежко, бе трансформация на чувствата, след която тя бе останала наранена и болна, но сега, след изминалите часове, се почувства по-щастлива и по цяла от когато и да е преди. Беше си върнала способността да преживява усещания и сетивата й бяха изострени и живи.
	Те я изпълниха с невероятна енергии и когато набъбна толкова много, че вече ме можеше да я усмири, Лидия рязко се изправи и скочи от леглото. Отиде до шкафа за чисто бельо, после до гардероба, за да вземе най-красивата си от всички свои обикновени рокли — памучна и ярко жълта, на сини цветя.
	Бригъм надигна глава, измърмори нещо и премигна насреща й със сънените си очи.
	— Какво… — опита се да каже той.
	Лидия се усмихна. Кралят на планините.
	Тя се мушна зад паравана, издигнат в единия ъгъл на стаята, с дрехите в ръце.
	— Беше много любезно от твоя страна да ми предложиш брак, г-н Куейд — викна весело тя, докато се обличаше. — И имах намерение да приема предложението ти. Обаче, сега промених решението си.
	Откъм леглото долетя неразбираема псувня и пружинните изскърцаха.
	— Какво?
	— Реших, в крайна сметка, да не се омъжа за теб. — Лидия вече беше напълно облечена и подаде глава иззад паравана, докато закопчаваше роклята си отпред. — Разбира се, няма да е прилично, ако остана да живея в тази къща. Колкото и да не ми е симпатичен Преподобният Профет, трябва да призная, че беше прав по въпроса. Но от друга страна, не искам да оставя Шарлот и Мили тъкмо когато започнахме да се разбираме добре, така че, с твое позволение, ще се преместя в една от дървените къщи на Главната улица. Например синята, ако вече не е обещана на някой друг.
	Бригъм сега беше седнал в теглото с разрошени коси, измачкани дрехи и гледаше недоумяващо Лидия.
	— Не може да го казваш сериозно.
	Лидия протегна ръка за четката си и започна бързо да реши косата си. По някакво чудо тя се почувства освободена от миналото, един дар, който изобщо не беше очаквала, така че главата й просто плуваше в облаците от радостта за това.
	— О, съвсем сериозно.
	Той се наведе за ботушите си, дръпна единия и рязко го нахлузи.
	— Забравяш нещо янки. Ти и аз току-що прекарахме нощта заедно и сами в една спалня. В едно и също проклето легло. Ако излезеш от тази къща без венчалния ми пръстен на ръката си, ще бъдеш опозорена. Ти го каза сама.
	Тя остави четката и започна да разделя косата си, за да я сплете.
	— Така си помислих и аз в началото — весело отвърна тя. — Обаче, след като размислих, стигнах до извода, че съм сгрешила. О, не искам да кажа, че трябва да захвърлям всички морални задръжки да се държим както ни харесва, но не се намираме в Мейн или Масачузетс, в крайна сметка. Тук сме в граничната зона и правилата са малко по-гъвкави.
	Той се приближи, за да застане зад нея, с лице към огледалото. Разбира се, тя забеляза чудесно застрашителните размери на отражението му, но не позволи на очите си да срещнат неговите. Можеше да я омая в една от опасните си магии, ако го беше направила.
	— А Мили и Шарлот? — попита Бригъм тихо. — Те започнаха да разчитат на теб. За тях ще бъде удар, ако те загубят.
	Лидия си позволи лекичко да се усмихне. Вече беше сплела косата си и сега уви плитките на висок венец, изкусно го прихвана с фибите.
	— Нямам намерение да изоставя дъщерите ти, г-н Куейд. Дните ми ще бъдат посветени на тях. А ако някоя тях се разболее, нека Господ да не позволява, ще им бъда болногледачка.
	Той повдигна ръце, сякаш, за да ги постави на раменете й, но в последния момент се отказа и ги отпусна до тялото си.
	— Къщите на Главната улица не са обзаведени — каза той, леко наклонил глава и загледан към прозореца, където ранният утринен бриз полюшваше дантелените пердета.
	— Във връзка е домакинството няма да ми трябват много неща — отговори тя. — Свикнала съм да се задоволявам с малко.
	Лидия извади пътна си чанта изпод леглото и я сложи върху него. После методично започна да вади вещите си от шкафа и гардероба. Бригъм се поколеба няколко мига, наблюдавайки я с тревожен поглед, после излезе от спалнята и тихо затвори вратата след себе си.
	Решителността й нещо се разклати — ако чувството й за лично достойнство й бе дало избор, Лидия щеше да се омъжи за Бригъм и да му бъде съпруга във всякакъв смисъл на думата. Но да му предложи себе си, когато го обичаше толкова много и когато знаеше прекрасно, че той не отвръща на чувствата й, бе компромис, който тя не можеше да направи.
	Когато Лидия напусна стаята, тя се отправи забавно към спалнята на Девън и почука леко по вратата.
	— Влез — извика Поли.
	Дишането на Девън показваше, че той се чувстваше относително добре. Отокът по лицето му малко беше спаднал, а раните и охлузванията му не изглеждаха така възпалени, както преди. Добре тренираните инстинкти на Лидия й казаха, че този пациент щеше да се справи добре.
	Поли, от друга страна, имаше вид на героиня от гръцка драма. Беше отслабнала и под очите си имаше черни сенки. Косата й, обикновено блестяща и пищна, сега се спускаше безжизнена и безцветна, а дрехите й изглеждаха като несменяни от цяла седмица.
	— Девън се оправя — каза без увертюра Лидия. — Ти, обаче, изглеждаш зле.
	Другата жена въздъхна, без да откъсне хлътналите си очи от спящия на леглото мъж, после мъчително преглътна, понечи да каже нещо, но замълча.
	Лидия остана още минута-две, след това излезе в коридора и продължи надолу по стълбите. В кухнята намери Джейк Фийни заедно с Шарлот и Мили, които поглъщайки лакомо палачинките си, спореха коя от тях ще стане по-висока, когато пораснат докрай.
	Без да обръща внимание на момичетата, които трябваше да се научат да разрешават проблемите и споровете си без намесата на възрастните, взе една чиния от шкафа и започна да я пълни за Поли.
	— Ако имаш време — обърна се тя с широка усмивка към Джейк — би ли стоплил вода за банята на г-жа Куейд?
	Джейк се изчерви, сякаш го бе поканила на валс и кимна. Когато излезе, за да донесе ваната от навеса, Лидия седна на масата и се прокашля, за да направи знак на момичетата, че имаше намерение да каже нещо.
	Два чифта блеснали очи се насочиха незабавно към нея — едните стоманено сиви, другите брилянтно кехлибарени.
	Лидия прочисти гърлото си. Това щеше да бъде най-трудната част — да накара тези деца, които бе започнала дълбоко да обича, да разберат, че никога не би ги изоставила по своя воля.
	— Говорих с баща ви — започна тя със смел, но с малко треперещ глас. — Стигнахме до споразумението, че ще е по-добре ако отида да живея в една от дървените къщи на Главната улица, до времето, когато той и аз ще сключим брак.
	Шарлот отмести поглед, но Мили се приведе още по-напред на стола си, с въпросително изражение на лицето си.
	— Този проблем може лесно да се разреши — каза тя, като чели изтъкваше очевидно на малко бавно мислещата си, но силно обичана леля, останала стара мома. — Ти и татко трябва само да се ожените. Тогава ти ще можеш да останеш, а Шарлот и аз ще имаме майка.
	В сърцето на Лидия болезнено се сви едно малко мускулче.
	— Боя се, че не е чак толкова просто — нежно каза тя. — Един мъж и една жена не трябва да се женят, ако не се обичат.
	Шарлот прехапа долната си устна.
	— Някои хора мислят, че татко с хубав — каза тя. — Той има пари и голяма къща. Никога не бие и крещи рядко. Не можеш ли да се научиш да го обичаш след време.
	Да се научи, наистина, тъжно си помисли Лидия. Задачата й трябваше да бъде точно обратната, за нещастие — да се научи да не обича Бригъм.
	— Предполагам, че бих могла — отговори след кратка пауза тя, — но той също ще трябва да ме обича, а виждаш ли, сега не е така.
	Мили малко се отпусна на стола си:
	— О! — въздъхна тя.
	Златните очи на Шарлот плувнаха в сълзи.
	— Това е ужасно. Аз се привързах към теб, г-це Маккуайър, всъщност, смятах да ти поискам разрешение да те наричам Лидия.
	Лидия се протегна, хвана ръцете на двете момичета и ги стисна успокоително.
	— И двете можете да се обръщате към мен на малко име, освен когато имаме уроци. И решението ми не значи, че няма да се виждаме всеки ден, защото всяка сутрин ще идвате в къщата ми, за да учите чете и аритметика.
	Шарлот направи кисела гримаса, но Мили се плъзна чак до ръба на стола си, за да попита задъхана:
	— Не може ли Ана и останалите също да имат уроци?
	Лидия се усмихна:
	— Разбира се. Ще си направим училище, всичките седем, колкото сме, ще бъдем в моята всекидневна, докато завършат строежа на обществената зала.
	— Отивам да кажа на Ана! — викна Мили, скочи от стола и хукна към задната врата, обзета от прилив на енергия. — Ще си имаме училище, истинско училище! — С тези думи на уста изхвърча навън.
	Шарлот остана на мястото си, без да се зарази от ентусиазма на сестра си. Тя въздъхна и подпря на длан брадичката си, заемайки поза на неизбежно примирение.
	— Куейдс Харбър много скоро ще ти омръзне, — каза тя. — И после ще отплаваш на кораба и ще ни оставиш по-самотни даже от преди.
	Обещанието да остане беше на върха на езика на Лидия, но тя не го изрече пред детето, защото разбра колко прибързано щеше да бъде да поеме такова отговорност. Заплатата й се плащаше от Бригъм и нямаше друг човек, за когото да работи тук, тъй като той всъщност владееше целия град. Ако търпението му към нея се изчерпеше, можеше да я изгони.
	— Не мисля да си заминавам. Шарлот. Все пак, ти си млада жена вече и трябва да знаеш, че в живота не всичко може да се предвиди. Ако ти обещая да остана, Съдбата може изведнъж да реши да се пошегува и да докаже, че съм излъгала.
	Това извика лека усмивка на устните на Шарлот.
	— Да — съгласи се тя. — Вече съм млада жена, нали? Скоро ще бъда достатъчно голяма, за да пътувам! Ще отида до най-далечните кътчета на света. — Тя замълча, въздъхна и вперила поглед навън към хоризонта. — Вероятно ще се омъжа за пират, който ще е толкова красив, че сърцето ми ще затуптява лудо само като го погледна.
	Лидия се усмихна и отмести стола си. Можеше да спести лекциите си за ниските морални стандарти и общата несъвместимост на един пират с обществото за по-късно. Засега беше достатъчно, че Шарлот не беше много разстроена заради преместването и от къщата на Куейд.


	Бригъм си каза, че се радва, на преместването на Лидия в къща на Главната улица. Имаше достатъчно хора около себе си и без това, реши той.
	Пристигайки във фабриката си, изпрати двама коняри с една голяма каруца до къщата на хълма, да натоварят мебели и всичко друго, което Лидия щеше да поиска за новия си дом. Мъжете трябваше да получат нарежданията си от г-ца Маккуайър и да натоварят и пренесат всичко, което тя им кажеше.
	Воят на машините му причини главоболие, така че той отиде в канцеларията си и затвори плътно вратата след себе си. На масата зад бюрото му имаше емайлирана кана с вода и той си наля една чаша, за да се освежи, а мозъкът му бе претоварен от грижи.
	Първата му и най-важна тревога в момента беше Девън. Брат му наистина изглеждаше, че се оправя, но все още не беше се събудил от този дълбок сън, в който бе изпаднал веднага след инцидента в гората. Независимо от предсказанията на д-р Макколи, че Девън ще оздравее, което убеждение се споделяше и от Лидия, Бригъм имаше никакво лошо предчувствие около това положение на нещата.
	После и цяла тази бъркотия с Поли. Тя му беше разказала истината лично, когато го бе потърсила в Сиатъл с молба да я наеме на работа. Беше му разкрила всичко за измамата си спрямо Девън и беше добавила, че не може да го обвинява, ако той не пожелаеше да я види никога повече в Куейдс Харбър. Сега молеше само за едно — да й се даде възможност да поправи нещата и да започне отначало.
	Бригъм се възмути и се ядоса страшно, но някакъв инстинкт все пак го накара и й предостави тази втора възможност и ако не за друго, то поне за това, че Девън някога наистина я обичаше. Освен това почти всички хора, които познаваше, криеха някоя своя злепоставяща тайна. Западът привличаше като с магнит провалилите се авантюристи.
	Не по-различни от самия него.
	Той се усмихна, отпускайки се на скърцащия дървен стол зад бюрото, качи краката си отгоре, облегна се назад и скръсти ръце зад главата си. Любимата му загадка беше всъщност Лидия Маккуайър.
	Бригъм беше почти сигурен, че тази жена си го беше набелязала като цел — в крайна сметка, почти се беше разпаднала в ръцете му през онази нощ в бунгалото, когато я бе научил само на едно-единствено удоволствие. Споменът го накара да се възбуди, моментално и болезнено. Той разтвори малко бедрата си върху бюрото после вдигна поглед към тавана и отчаяно въздъхна.
	Нещо явно не беше наред с него — реши накрая. Може би остаряваше и се държеше се старомодно, защото можеше да обладае Лидия и тя щеше да го приеме с радост в сладката утроба на тялото си, за да получи така нужната му утеха, но проклетото му чувство за чест се беше намесило. Лидия не беше уличница и съвестта му не би позволила да се отнесе към нея като с такава.
	Той се намръщи. Убеждението му, че Лидия го намираше привлекателен, колкото и да не й се искаше да е така, беше непоклатимо. Обаче той беше догматичен мъж и не можеше да пренебрегне с лекота факта, че тя бе отказала да се омъжи за него, при това неведнъж, а два пъти.
	Може би тя сега се опитваше да се насочи към Макколи, докторът джентълмен, а никога не беше прикривала факта, че намираше и Девън за привлекателен. Девън сега беше свободен, след като бракът с Поли се оказа фарс, така че, когато най-после се събудеше от дълбокия си сън, можеше спокойно да обърне към Лидия, нежната Лидия, за да потърси утеха.
	Дясното слепоочие на Бригъм започна да пулсира. Не трябваше да забравя и всички тези дървари, на които направо щяха да им изтекат лигите и да си изпотрошат краката да посещават Лидия в новата й къща, щом разберяха, че е сама и че може да бъде добра плячка, а не жената на шефа, както вярваха голяма част от тях сега. Той щеше да има късмет, ако изобщо успее да се приближи пак до нея, камо ли да я убеди да му стане съпруга.
	На вратата се почука и Бригъм свали крака от бюрото, взе писалката и разтвори пред себе си папка.
	— Влез — извика грубо.
	Пантите изскърцаха и в канцеларията пристъпи Джоу Макколи с докторската си чанта в ръка.
	Бригъм отвори мастилницата си и натопи перото, въпреки, че нямаше и най-малка представа какво щеше да пише. Четливо изписаните в редица от цифри и думи страници, положени до собствената му ръка, в момента му изглеждаха неразгадаеми като египетски йероглифи.
	— Мога да дойда друг път — каза Макколи сърдечно, но с достойнство, — ако си твърде зает, за да говорим сега.
	Бригъм посочи към единствения свободен стол в стаята, изтри перото си и затвори мастилницата. После облегна лакти на бюрото и преплете пръстите си.
	— Можем да говорим сега — каза той, но думите прозвучаха по-остро, отколкото му се искаше.
	Макколи придърпа стола и седна.
	— Разбира се знаеш, че дойдох тук, за да обсъдим проблема с Лидия — каза той. Беше открит и кротък човек и на Бригъм това му харесваше. — Ние и двамата знаем, че Лидия говореше импулсивно на масата снощи, когато спомена, че ще се омъжи за мен, както и това че аз с радост бих я направил своя съпруга.
	Бригъм рязко и дълбоко пое въздух и го изпусна със свистене.
	— Ти влюбен ли си в нея?
	Докторът повдигна в жест едното си рамо:
	— Не съм сигурен дали чувствата, които изпитвам към Лидия, могат да се сведат до такъв опростен термин. Тя е единствената причина, поради която днес съм жив и то не само защото се грижеше за раните ми и ми спаси от ножа на оня касапин — хирург, който смяташе да отреже ръката ми заради хонорар. Не е изминал нито ден, нито час от мига, в който излязох от оня лагер на янките, без да съм мислил непрекъснато за нея. Нейното име беше молитва, която казвах щом болките ми ставах непоносими, или когато се чувствах прекалено обезкуражен и гладен, за да пристъпя дори още една крачка. Не мисля, че е случайност това, че се срещнах отново с нея тук, в Куейдс Харбър.
	Бригъм протегна ръка назад, замачка опънати мускули на тила си.
	— Защо ми разказваш това? — попита той, въпреки че знаеше прекрасно отговора. Красноречивите думи на Макколи го бяха довели почти до отчаяние.
	— Аз съм честен човек, г-н Куейд, както вярвам, си и ти. Не мога да продължа да живея под твоя покрив, когато зная, че твоето желание да спечелиш благоволението на Лидия е толкова силно, колкото и моето. Същевременно, за да изясня докрай намеренията си, ще остана тук, като работя за теб или си отворя частна практика. Ако съумея да убедя Лидия да сподели живота си с мен ще направя и това, без да се колебая.
	Внезапно Бригъм бе завладян от лудия порив да се метне през бюрото и да сграбчи добрия доктор за гърлото, но вместо това се облегна назад на стола си.
	— Няма защо да напускаш дома ми — през зъби каза той. — Искам да бъдеш близо до брат ми. Освен това, Лидия ще живее в една от къщите на Главната улица.
	Макколи изглеждаше доволен и това самодоволно изражение би спечелило на друг човек безмилостните упреци на Бригъм, но в случая Девън имаше нужда от лекар, а също и нарастващото население на Куейдс Харбър.
	— Отлично тогава — каза лекарят, като се изправи и протегна ръка. — Няма да ти отнемам повече време. Целта на посещението ми при теб беше да се убедя, че ще се разберем и ми се струва, че я постигнах.
	Бригъм също отмести стола си и стана, поемайки протегнатата ръка.
	— Ще разбереш, че съм труден съперник — предупреди той, но без хвалба или притворство в думите, само с мрачна искреност.
	— Сигурен съм, че ще бъдеш, — отвърна Макколи с топъл и вежлив глас, както подадената за довиждане ръка. — Сигурен съм.


	По нареждане на Бригъм, Лидия избра легло, бюро и мивка от една неизползвана стая за гости в голямата къща, както и една кушетка, кръгла маса и два стола от стаята на леля Персефона. Не забрави да вземе и спално бельо, а Джейк я снабди с онази кухненска посуда, която реши, че може да задели, без да затруднява работата си. Когато Шарлот и Мили дадоха и своя принос от вещите, подбрали от собствените си стаи и от тавана, каруцата вече се натовари догоре и трябваше да обвържат багажа с въжета, за да не пада.
	Лидия тръгна пред каруцата на път за Главната улица, а Шарлот и Мили вървяха забързани от двете й страни. Горчиво-сладко чувство се обви около сърцето й като облак, кога го видя синята дървена къща, която оттук нататък бе неин дом.
	Щеше да й липсва непосредствената близост до момичетата, а също и до Бригъм, но тя винаги беше копняла да изгради собствен дом в точно такова място. Тук щеше да бъде господарка, между стените тук щеше да взема сама решения.
	Къщата имаше малък двор, отделен от улицата с дъсчена ограда, а в дворчето отстрани растеше някакво плодно дръвче. Отпред се кипреше закрита с покрив веранда, а зад входната врата започваше просторен хол с каменна камина и дъсчен под. После следваха още две стаи, кухня и само една спалня с малка печка в ъгъла. В дъното на двора, откъм главния вход, беше разположена тоалетната.
	Шарлот разгледа къщата заедно с Лидия, докато Мили остана да се люлее на пътната врата.
	— Не е много голяма — отбеляза Шарлот.
	За Лидия обаче тя беше като палат след безкрайните квартири, а после палатката — болница, която споделяше с баща си по време на войната.
	— За теб може да изглежда и така — прие Лидия, но не неучтиво. — В крайна сметка, ти си свикнала с разкоша на голямата къща.
	— Тук ли ще провеждаме уроците си? — попита Шарлот, застанала в средата на хола, разпери ръце като птица и се завъртя около себе си. В движенията й имаше известна театрална грациозност.
	— Да — отвърна Лидия.
	Чу каруцата да спира отвън, натоварила взетите назаем мебели. Ако имаше и едно пиано, помисли тя, щеше да е доволна да живее точно тук, в тази уютна малка къщичка чак до дълбоки старини.
	— В часовете ни трябва да започнем да изучаваме и по-сериозни неща, разбира се.
	В кехлибарените очи на Шарлот проблесна искрица на интерес.
	— Аз вече мога да чета и пиша без всякакви грешки — каза тя. — А за едно момиче съм доста добра и с цифрите. Какво друго има да се учи?
	Лидия се засмя.
	— Само глупаците могат да мислят, че няма какво да учат — леко и се скара тя. — Остава да се научи всичко друго. Кое кара цветята растат? Кое задържа звездите на местата им? Какво би било да живееш в Маракеш, или, да кажем, в Чикаго?
	Момичето изглеждаше заинтригувано, но и изпълнено с известни подозрения.
	— Самата ти знаеш ли всички тези неща, Лидия? Защото ако не ги знаеш, положително не би могла да научиш и мен.
	Лидия вдигна от пода ръчната си чанта и я пренесе в спалнята, като я остави точно зад вратата, подпряна до една от стените.
	— Зная някои от тях — отговори им по същество, приглаждайки косата си. — А за други мога да направя справка в онези прекрасни томове, подредени край стените в кабинета на баща ти.
	Шарлот изпусна една многострадална въздишка.
	— Татко няма да ти позволи даже да докоснеш скъпоценните му книги — каза тя, готова да приключи с това въпроса. — Повечето са за астрономия, география и математика, а той казва, че женският пол не се нуждае от подобни знания.
	— На път е самият той да получи известно образование — промърмори Лидия. Отвращаваше се от нежните чувства, които изпитваше към хора като Бригъм Куейд, но въпреки това ги изпитваше. Колко по-хубаво щеше да бъде, ако вместо това обичаше Джоу, или Девън. Уви, нямаше полза да се горещи за неща, които и без това не можеше да промени.
	Въпреки че Шарлот не изтъкна никакви аргументи, тя бе скептично настроена. Излезе навън, за да изскубне Мили от вратата, така че двамата коняри да могат да внесат багажа.
	Те първо пренесоха леглото и обветрените им, загрубели лица аленееха от смущение, а очите им не смееха да се надигнат, когато Лидия ги поведе в спалнята и им посочи къде да го сложат. После внесоха бюрото и мивката с поставката за голямото огледало и Лидия отиде до каруцата, за да вземе сама вързопа със спалното бельо, което бе събрала от един килер в голямата къща. После застла пухеното легло, докато мъжете пренасяха масата, столовете и канапето, както и безбройните други дребни неща, а Шарлот и Мили явно се надпреварваха как да пречат повече.
	Най-после мъжете свършиха. Лидия успя да изрови чайника, който Джейк й бе заел и отиде до задния двор да източи вода от ръчната помпа. Междувременно Шарлот намери една пропукана кана за чай и изсипа щипка ароматни изсушени портокалови цветчета.
	Трите бяха седнали до кръглата, черешова маса на леля Персефона и пиеха чая си, когато на вратата леко се почука.
	Лидия се изправи и сърцето й пропусна един удар, докато бързо приглаждаше косата и роклята си. Посетителят можеше да се окаже Бригъм, въпреки че от негова страна не можеше да се очаква да е дошъл само от учтивост.
	Отваряйки вратата, Лидия се сепна, когато вида на верандата си непознат. Мъжът беше облечен в импрегнираните панталони и бархетна риза на дървосекачите, но явно бе положил усилия за външния си вид. Беше зализал прилежно оредяващата си сиво-кестенява коса, а пресните ранички по бузите и брадата му свидетелстваха за искрен опит да се избръсне. В дясната си ръка носеше букетче диви цветя, клюмнали от тревожното стискане на пръстите му.
	— Само исках да донеса тези тук цветя — каза той с беззъба, воняща на тютюн усмивка. — Приказка обходи Куейдс Харвър, че ти не си жената на шефа в края на краищата мадам, така че можеш да очакваш още посетители. — Той направи пауза, докосна периферията на опърпаната си шапка. — Ти няма да намериш по-трудолюбив работник от Ърскин Фленгмайър — завърши той. После, без нито дума повече Ърскин й набута цветята в ръцете.
	Лидия ги взе, усмихвайки се колебливо. Беше се изправила с лице срещу тази стара като света дилема как да бъдеш учтив, без да вдъхваш фалшиви надежди.
	— Благодаря, г-н Фленгмайър — каза тя и го проследи с поглед, когато той се обърна и закрачи бодро към портата на двора.
	Шарлот се появи до Лидия и се наведе, за да вдъхне аромата на една маргаритки.
	— Никога досега не бях виждала ухажване. Струва ми се, че следващите няколко седмици ще бъдат наистина интересни.
	Лидия затвори вратата с малко прекалено усърдие и отстъпи назад.
	— Никой не ухажва никого — отсече тя.
	Шарлот я погледна изненадана.
	— Напротив, ухажват те — весело заспори Мили, заела поста си от другата страна на Лидия. — Обзалагам се, че практически всеки мъж от Куейдс Харвър ще дойде да те навести. — Тя взе цветята и тръгна към задния вход на къщата. — Имаш ли вази?
	Лидия извъртя очи.
	— Не — каза тя малко кокетно.
	Не беше се замислила върху това, че новината за изнасянето й от къщата на Бригъм ще се разпростре до останалите мъже в града.
	Шарлот се засмя.
	— Мисля, че ще е по-добре ние двете да си ходим, — викна ти към сестра си, която тършуваше из кухнята. — Лидия трябва да остане сама, за да си оправи нещата и да свикне с новия си дом.
	Мили излезе от кухнята, понесла препълнен с вода стъклен буркан, в който беше сложила цветята. Тъничките й вежди се бяха сбърчили замислено.
	— Ти няма да се омъжиш за никого, нали, Лидия? За никой друг, освен баща ми, искам да кажа.
	Въздъхвайки дълбоко, Лидия се приближи до детето, взе цветята от ръцете й и я прегърна.
	— Нямам никакви планове да се омъжвам, Милисънт, и доколкото си спомням, веднъж вече обсъждахме този въпрос днес.
	— Шарлот и аз ще бъдем много добри, ако се омъжиш за татко — продължи Мили с толкова подкупващ глас, че Лидия и Шарлот се разсмяха.
	Малкото момиче се престори на дълбоко обидено и излетя надолу по пътеката, последвано по-спокойно от сестра си.
	— Ще дойдеш на вечеря в голямата къща, естествено — викна от прага Шарлот.
	Лидия с известно нетърпение очакваше да остане сама, но в същото време изпита болка при тази перспектива.
	— Джейк ми даде малко хляб и студено печено месо. Мисля, че ще е най-добре да вечерям тук.
	В погледа на Шарлот се мярна сянка на разочарование, но тя се усмихна, затвори вратата и извика нещо закачливо към Мили. Лидия застана до прозореца на хола и загледа двете момичета, отдалечаващи се с весел бяг по улицата.
	После излезе, сложи резето на портата и пак се върна в тихия си, не мебелиран хол. Нещата от чая бяха още на масата, близо до кухненската врата, затова ги събра и ги занесе до мивката вътре. Лидия не беше свикнала да стои без работа, така че дори домакинската шетня сега бе за предпочитане пред това, просто да седи и да чака да се случи нещо.
	В пет и половина, беше седнала на масата пред обикновената си вечери от студено пиле и хляб, на вратата отново се почука. Когато стигна до прага обаче, на верандата не се виждаше никой. Все пак, над пътеката все още тегнеше мъничко облаче прах и когато някакъв странен звук в краката й я накара да сведе поглед, тя видя едно малко жълто котенце, сгушено в плетена вълнена шапка.
	С усмивка Лидия приклекна и вдигна дребния си посетител заедно с шапката. Винаги си бе мечтала за собствен дом и за едно коте, което да се гуши в скута й, докато чете. Сега щеше да си има и двете.


>	14

	— Махай се! — прошепна Девън веднага щом отвори очи и видя пред себе си Поли.
	Поли махна нежно от челото му кичур от златистата му разрошена коса. Очите й се бяха изпълнили със сълзи, както от радостта на неговото пробуждане, така и от острата болка от нежеланието му да я вижда. Тя тихо промълви името му.
	Девън отметна глава назад и упорито се загледа в тавана. Следващите му думи нараниха Поли не по-малко жестоко:
	— Къде е Лидия?
	Тя преглътна, напълно наясно с факта, че сама бе допринесла за това ужасно състояние на нещата с лъжата си към Девън и намери куража колебливо да се усмихне:
	— Премести се в синята къща на Главната улица — отговори му тя с треперещ глас, почти пречупен от усилието да се въздържи и да не падне разплакана върху гърдите му, за да моли за неговата прошка. — Тя и Бригъм решиха, че нима да е прилично да продължават да живеят под един покрив, когато вече тук няма по-възрастна жена. Тя замълча и подсмръкна, окуражена от факта, че Девън не беше прекъснал бърборенето й. — Разбира се, сега вероятно целят град ще започне да я ухажва.
	При това, Девън премести погледа си върху лицето на Поли и изражението в очите му я преряза като с нож.
	— Искам да я видя — каза той със студенина, която тя въобще не подозираше, че притежава, след цялата нежност и топлота, с които я бе обсипвал преди ужасното й признание. — Доведи ми Лидия. Сега.
	Поли бавно се изправи от леглото. Преглътна сълзите си. Чувството на невероятна паника се събра на топка в стомаха й и се изкачи до гърлото, но тя продължи да се усмихва.
	— Лидия идваше да те вижда всеки ден след инцидента — каза тя. — Не вярвам днес да бъде по-различно.
	— Искам да я видя сега!
	Поли затвори за момент очи, отвори ги отново.
	— Има нещо, което искам да ти кажа, Девън и ти трябва да ме изслушаш.
	Той отмести поглед.
	— Не ме интересува нищо от онова, което имаш да ми казваш — каза и той. — Махай се!
	Поли се поколеба, зашеметена от омразата му и от размера на бедата, в която бе попаднала. Действително се замисли дали да не скочи от кея при високия прилив, толкова голямо беше отчаянието й, но от друга страна чувстваше, че не би могла да избере подобен изход, типичен само за страхливци.
	Тя се отправи към коридора с царствената си стойка, която владееше до съвършенство. Щом пристъпи през прага обаче и затвори зад гърба си вратата на Девън, Поли издаде тих, бездушен стон и се свлечи по насрещната стена. Цялото й тяло трепереше, разкъсвано от плача, въпреки че след първия стон не издаде нито звук и тя вдигна ръце да се опре на стената, за да не падне.
	След известно време бурята от мъка започна да утихва. Поли смътно бе усетила, че някой стои зад нея, но тъй като знаеше, че не може да бъде Девън, не се обърна.
	Две силни ръце натежаха на раменете й.
	— Г-жо Куейд, каза мъжки глас.
	До този миг Поли беше вярвала, че горчивото и терзание засега бе преминало, но името, което нямаше право да носи, се заби като нокти в душата й, разкъсвайки я като с остри шипове. Тя се обърна, изхлипа и погледна към съчувственото, благородно красиво лице ни д-р Джоузеф Макколи.
	— Стига вече, какво се е случило? — попита той с тон, който я утеши и й подейства като балсам положен върху рана. — Когато прегледах г-н Куейд рано тази сутрин, той изглеждаше добре, така че причината явно не е в това.
	Поли избърса с длан сълзите си.
	— Той се събуди — тъжно каза тя.
	Ръцете на лекаря още я подкрепяха и тя започна да се чувства по-силна.
	— Добре — каза д-р Макколи. После въздъхна бръкна в джоба си и извади чиста носна кърпичка, като я предложи на Поли, преди да продължи: — Често активните мъже като г-н Куейд стават раздразнителни, когато изпаднат в състояние на безпомощност. Освен това, не трябва да забравяме също, че той изпитва много силни болки. Ще стане по-поносим, след като се приспособи към действителното си състояние.
	— Иска ми се да можеше да бъде толкова просто — смутено каза Поли, докато изсушаваше лицето си и възможно най-деликатно почистваше носа си. В този момент беше почти готова да му съобщи новината и страшната тайна, която пазеше, но накрая реши, че не може да довери на един непознат нещо толкова лично.
	Лекарят остави Поли, но продължи да я наблюдава с добродушния си поглед докато стигна до стаята на Девън и отвори вратата, за да влезе.
	Поли оправи косата и роклята си, пое дълбоко въздух и решително се отправи към стълбището. Когато само няколко минути по-късно стигна до къщата на Лидия, намери приятелката си коленичила на предната веранда, опитвайки се да примами едно изплашено мармаладено жълто котенце да изпие млякото си от паничката пред него.
	Лидия вдигна очи, когато чу изскърцването на пантите на вратата и се усмихна. Лек наситен с люляков аромат бриз игриво разпиляваше копринено златната й коса, а очите й изглеждаха сини като метличините по най-добрите сервизи на фамилия Куейд. Поли искаше да намрази другата жена, заради очарованието, с което бе завладяла Девън, но не можеше да извика достатъчно злоба у себе си.
	Лидия потопи пръста си в млякото и го предложи на котенцето, което лакомо го облиза.
	— Тъкмо смятах да намина към голямата къща — ведро съобщи Лидия. — Исках да потърся някои книги за уроците на децата. Как е Девън днес?
	Поли се опита да се усмихне, но безуспешно. Седна на горното стъпало и обгърна коленете си с ръце.
	— Събуди се. Пита за теб.
	Лидия отиде да седне до нея с котенцето, свито в скута й и с купичката мляко на стъпалото пред тях. Продължи да храни разшавалото се същество с пръста си.
	— Непременно ще мина да го видя, когато дойда.
	Загледана в котето, с малките му ушички, присвити назад към гърба и с миниатюрните му, разтреперани крачета, Поли прехапа долната си устна и с мъка сдържа напиращите отново сълзи.
	Почувствала мъката й, Лидия бързо я погледна в лицето и видя въпросите, които се таяха в тези виолетово-сини очи.
	— Бебетата са такива безпомощни малки същества, нали? — Поли сведе поглед към котето.
	Лидия продължаваше да я наблюдава, когато отново вдигна глава.
	— О, Поли — прошепна тихо. — Опитваш се да ми кажеш, че ти… че очакваш дете, така ли?
	Поли протегна ръка, взе котето и го притисна до гърдите си.
	— Мисля, че да. Периодът ми трябваше да дойде миналата седмина, а закъсня. Никога не се е случвало преди.
	— Каза ли на Девън?
	Смехът, с който Поли отговори, съдържаше само мъка.
	— Не още. Не съм сигурна, че въобще ще му кажа.
	Лидия прошепна изумена:
	— Защо не?
	— Първите думи, които Девън ми каза, когато се събуди, бяха „Махай се“! Той ме мрази.
	— Ядосан е — каза Лидия. — А и сигурно раните много го болят. Точно сега перспективата за раждането на едно дете би могла да му бъде подкрепа.
	Пухкавото, безтегловно коте бе заспало доволно притиснато до гърдите на Поли.
	— Достатъчно лошо е това, че Девън не ме иска — каза тя, загледана в далечните, заснежени планини. — Не бих могла да понеса ако обърне гръб и на нашето дете.
	Лидия хвана ръката на Поли и я стисна нежно.
	— А ако предположим, че не стане така?
	Поли вдигна хъркащата топчица от копринена козина и нежно я притисна до бузата си. В същия момент й хрумна една ужасна мисъл: Девън можеше да реши, че вече е била бременна, когато я е срещнал и бебето е просто още една бримка от сложната мрежа лъжи, в които го бе оплела.
	— Той може и да не ми повярва — вече убедена каза тя, — за което мога да се сърди единствено на себе си. — Тя върна котето на Лидия и пое дълбоко дъх. — Къде са Шарлот и Мили?
	Лидия въздъхна:
	— С децата на Холмез и момчетата на Ели Кулиър. Изпратих ги да събират образци от растения за следобедния ни урок по ботаника.
	Поли се изправи и се загледа към малкия кораб, който навлизаше в пристанището. Може би просто трябваше да отпътува с него и да се опита да създаде нов живот за себе си и за детето някъде другаде. Винаги можеше да се върне в Сан Франциско, да обяви, че е вдовица и да си намери друг съпруг.
	Сбогува се разсеяно с Лидия и тръгна по пътеката с безнадеждно объркани мисли. Но още тогава знаеше, че бягството не можеше да бъде решение на проблемите й. Освен това, не можеше да вземе друг съпруг, не и когато обичаше Девън толкова много. Само мисълта да позволи интимност на някой друг, я накара да потръпне от отвращение.


	Лидия отнесе котенцето и купичката с мляко обратно в кухнята, но мислите й последваха Поли по пътя й към къщата на хълма. Колебаеше се дали да не отиде право при Девън Куейд и да му обясни възгледите си за него самия и за проклетата му гордост.
	Тя постави котето в малкото легло, което беше приготвила от една кутия и мека възглавничка. Докато сресваше косата си и миеше лицето си, Лидия прецени, че не би отишла при Девън по толкова личен въпрос. Той и Поли трябваше да се разберат помежду си.
	Вървейки към къщата, Лидия спря да погледа пристигналия вече кораб. От него слязоха няколко едри мъже, последвани от две бедно облечени жени, прикрили се под общ чадър.
	Тъй като г-н Харингтън, счетоводителят на Бригъм, беше там, за да посрещне новодошлите, Лидия потисна любопитството си и продължи по пътя. Щеше да потърси жените по-късно и да ги поздрави с пристигането им в Куейдс Харбър.
	Тя стигна главната порта, извади резето и влезе. После продължи по коридора и зави към кабинета на Бригъм. Излъчваше уют, обзаведен с кожените си мебели, персийския килим и високите прозорци, обърнати с изглед към залива и безкрайните планини. Дори рамката на камината можеше да се нарече мебел сама по себе си, така изкусно беше гравирана с дребни животни, птици, дъбови листа и жълъди по колоните, издигащи се от пода до тавана.
	Лидия се прехласна, докосвайки образа на една забележителна катеричка. Сигурно само рунтавата й опашка беше струвала на ваятеля няколкостотин фино издълбани линийки с резеца. Дъбовите листи имаха идеално изсечени нишки, а жълъдите изглеждаха така сякаш бяха готови да разпръснат семена.
	Остана дълго така, откривайки нови фигурки по лавицата. Високо над главата си забеляза една вещица, умело прикрита, сред другите фигурки, после един величествен елен, а наблизо увито дърво, отрупано с плод. Накрая, изкушението на дългите редици с книги, опасващи стените, стана твърде силно, за да му се противопоставя.
	Лидия взе табуретката и се качи на нея, за да прегледа заглавията. Беше си казала, че няма да се бави много, а само ще намери някакъв том по ботаника, ще го вземе, ще остави бележка на Бригъм, че й е трябвал за уроците и ще се върне бързо в къщичката си.
	Но при всичките й добри намерения, за нея книгите имаха онази привлекателна сила, която има алкохолът за пияницата. Тя обичаше дори само да гледа книги, да докосва кориците им, да чете заглавията, да си избира пасажи от онези, на които простя не можеше да устои.
	Дотолкова беше погълната от историята на действителните преживявания на един автор, прекарал две години сред горилите в сърцето на Африка, че когато две ръце обхванаха здраво бедрата й изпищя и едва не изпусна скъпоценното, подвързано в кожа томче.
	Бригъм я погледна с усмивка в очите, но задържа ръцете си на същото място, с което запали огън в плътта й, независимо от слоевете фусти и от роклята, която я прикриваше.
	— Владей си нервите, янки — каза насмешливо той. — Тази табуретка не е много стабилна и не исках да рискувам да те стресна. — Казвайки това, той я пусна, но беше готов да я хване отново, ако се наложеше.
	С пламнало лице, Лидия върна на лавицата книгата за историята на горилите. Сега проблемът беше да стъпи на земята, без да си строши врата.
	Бригъм се ухили, поклати глава и обви талията й с ръце. Преди да успее да протестира, той я вдигна от табуретката. Гърдите й се докоснаха до тялото му, когато бавно я сваляше на пода и искрицата в очите му показа, че го беше направил нарочно.
	Остра възбуда разтърси тялото на Лидия, интимните му кътчета лудо запулсираха при спомена за сладкото блаженство, изпитали веднъж. Тя залитна назад, за да избяга от допира му, но не стигна далеч — бюрото спря отстъплението й.
	Бригъм застана пред нея.
	— Не знаех, че нарушаването на границите на частната собственост е още един от многобройните ти и забележителни таланти, г-це Маккуайър — провлечено изрече той. Изражението му стана сериозно, когато спря поглед на косата й, продължи към вдлъбнатината в основата на шията, където видимо пулсираше сърцето й. — Мога ли да попитам какво точно правиш тук, ровейки се из книгите ми?
	Топла вълна разтърси Лидия и тя скръсти ръце пред гърдите си.
	— Знаеш много добре, че не се _„ровех“_ из книгите ти — отвърна тя, на границата на търпението си. — Дойдох само, за да взема за кратко време никои материали по ботаника.
	Той кимна снизходително, наслаждавайки се с поглед на явното й смущение.
	— О, да, разбирам. Обаче мисля, че проблемът по половите сношения на горилите е нещо сякаш по-различно.
	Лидия не бе допускала, че беше възможно да се изчерви още повече — беше сигурна, че всяка капка кръв от тялото й вече бе нахлула в бузите й. Но не, горещината в тях все пак се засили. Тя трескаво затърси с поглед заглавието на книгата, което бе прелиствала, после присви очи и свирепо изгледа Бригъм.
	— Не четях за половите сношения на никого — ядно му отвърна тя.
	Бригъм подхвана с пръст брадичката й и леко я повдигна. Устните му бяха толкова близо до нейните, че усещаше топлината им, чувстваше плътта им, представяше си допира им.
	— Стига с тези глупости — промърмори той.
	Лидия си каза, че трябва да избегне целувката му, но не направи даже опит за това, защото я искаше толкова силно. Тялото й звънна като опъната струна на лира, когато устните на Бригъм я докоснаха. Ръцете му се плъзнаха по кръста, стигнаха до деликатната заобленост на гърдите й, езикът му затанцува по очертанията на устните й и после завладя устата й.
	Тих, съвсем неволен стон се изтръгна от нея. Вместо да отблъсне Бригъм, както знаеше, че трябва да направи, тя прегърна раменете му, сякаш да го приближи още повече. Усети нарасналите размери и огъня на мъжествеността, притиснала се до корема й и потъна, в сладостна омая. Лидия знаеше със сигурност, че що припадне, ако той не я пуснеше веднага, но целувката продължи, а тя не изгуби съзнание. Имаше чувството, че се е понесла в устрема на буреносна мълния. В тялото й започваше да се заражда началото на още една скандална вътрешна експлозия, подобна на онази, която я беше разтърсила в леглото на Бригъм в бунгалото.
	Тъкмо когато се олюля на ръба й, готова да потъне в нея, Бригъм оттегли устните си. Очите му искряха предизвикателно, но в дълбините им Лидия не съзираше нищо, наподобяващо усещанията, покорили нейното тяло.
	— Край на тези безсмислици — каза той с дрезгав глас, докато палците му свободно си играеха с пъпките на гърдите й, набъбнали под роклята и лудо закопнели за пряката ласка на пръстите, на езика му. — Трябва ти съпруг, а аз положително имам нужда от съпруга. Искам да се омъжиш за мен, Лидия. Сега. Днес.
	Тя се изскубна от прегръдката му и въпреки че той не й помогна, не се опита също да я спре. Тя оправи роклята си и вдигна ръце към короната от плитки на тила си, което се оказа грешка, защото острият поглед на Бригъм моментално се плъзна към гърдите й, с което предизвика у нея реакция, почти равна по сила на тази от непосредствения му допир.
	Лидия му обърна гръб, борейки се да си поеме дъх. Когато най-после успя, тя вдигна високо глава, усещайки прекалено добре, че той беше близо зад нея, и че много лесно можеше отново да я привлече до твърдата маса на бедрата и гърдите му.
	— Тогава, ти си се влюбил в мен? — каза тя, но отлично знаеше какъв щеше да е отговорът му.
	— Не — отвърна той с обидна прямота. — Любовта е нелепо понятие, измислено от поетите. Аз ти предлагам нещо солидно и достижимо, предлагам ти партньорство, янки, петдесетпроцентов дял от всичко, което притежавам. А в замяна искам няколко неща: да споделиш леглото ми, да се грижиш за дъщерите ми и да ми родиш един-двама синове.
	Сега Лидия се обърна рязко към него, отново с алено лице, но този път от гняв и възмущение, а не от неудобство.
	— Може да си мислиш, че любовта е _„нелепо понятие“_, — избухна тя — а без съмнение уважаваш патриотизма и личната чест точно толкова малко. Но аз, г-н Куейд, нима да се задоволя с нищо по-малко от истинските и дълбоки чувства на мъжа, когото ще избера за съпруг!
	Устата му се изкриви в презрителна усмивка и той скръсти ръце:
	— Значи ето защо си отговорила на онази обява в Сан Франциско и доброволно си се съгласила да се омъжиш за съвършено непознат човек. Но какво общо, по дяволите има патриотизмът с това?
	Лидия се поколеба. Тялото й я притегляше в една посока, а разумът в друга. Разкъсваха я противоречия и объркване.
	— Да се омъжа за Девън, щеше да бъде различно — запъна се тя. — Той е джентълмен.
	Бригъм се престори, че изтръгва въображаема стрела от гърдите си. После повдигна едната си вежда и не даде никакъв знак, че възнамерява да я пусне да мине край него.
	— Добре — великодушно каза той. — Да бъде както искаш. Но все още очаквам обяснение на онази забележка за патриотизма.
	Тя преглътна заседналата в гърлото й буца и съжали, че изобщо му беше подхвърлила това предизвикателство. Кога най-после щеше да се научи да не налапва кукичката със стръвта всеки път, когато този човек размахваше въдицата под носа й? Реши да възприеме тактиката на перченето, защото гордостта, не и позволяваше да признае, че беше говорила прибързано в яда си.
	— Докато другите мъже се биеха и умираха по бойните полета в Гетисбърг, Антинам и Бул Ран, ти тук си рязал дървета. И не само че подло си избягал от опасностите, но на всичко отгоре си имал нахалството да продаваш дървен материал и на двете враждуващи правителства!
	Имаше причина да съжалява за това си изказване, както и за предишното, и то още в следващия миг. Очите на Бригъм придобиха стоманен отблясък, а челюстите му се очертаха от рязка бяла линия.
	— Страхливец ли ме наричаш? — попита той.
	Гласът му беше тих и смъртоносен.
	— Не — каза Лидия, стараейки се да го умилостиви. — Ти си мошеник и нехранимайко, но не ти липсва смелост.
	Кимването и кратката му усмивка бяха горчиви.
	— Е, благодаря за мнението — каза той. След което я притисна назад върху бюрото и остана надвесен над нея, подпрял ръцете си от двете й страни, което правеше бягството й невъзможно. — Бих казал, че и на теб самата не ти липсва дързост — продължи той, отмервайки всяка дума, на практика изплювайки ги една по една. — Ти пристигна в къщата ми като Шърман, завладявайки Атланта, после поиска да ти дам твоя собствена къща, наред с дебела заплата, че и училище. А сега те намирам тук да се ровиш из вещите ми.
	Лидия никога не беше се чувствала толкова потресена. В действителност лежеше по гръб, бедрата й бяха при притиснати безсрамно към тези на Бригъм и всичките й нервни окончания подскачаха под кожата й. Искаше да избяга от него, но искаше също и да го поеме дълбоко в себе си, да го пусне в тялото си направо тук, на бюрото и да се слее с него.
	— Аз… не се ровех из нещата ти — промълви тя, едва успяваща да си поеме въздух. — Аз вече обясних…
	Той я изправи с внезапно, рязко движение.
	— Обясни ми това! — избоботи гласът му — Как така аз съм „мошеник и нехранимайко“, само защото съм отказал да взема страна между Севера и Юга? Джоу Макколи се би на страната на врага, янки. Как стана така, че ти изпитваш към него такива топли чувства?
	Лидия прекара език по пресъхналите си устни.
	— Той е добър човек, лекар. Двамата имаме много общи неща.
	Бригъм въздъхна, после се обърна с гръб към нея, прокара пръсти през косата си. Докато Лидия все още се бореше да възвърне самообладанието си, той отиде до лавиците и свали един дебел том със зелена кожена подвързия.
	— Ботаника — каза той дрезгаво и тръшна книгата на бюрото. После без нито дума повече, излезе от кабинета и остави Лидия да гледа като втрещена след него и да се чуди на дивите усещания, които бе предизвикал не само в тялото, но и в душата й.
	Тя не си спомняше нищо от обратния си път за вкъщи, освен това, че вървеше толкова бързо, че на два пъти се заплете в полите си и едва не падна.


	Следобедът беше приятен.
	Лидия заведе шестимата си ученици до един висок хълм с изглед към залива и към мястото на новата обществена зала, която Бригъм бе обещал да построи и седнаха в кръг. Учебникът по ботаника лежеше разперен в скута й и едно по едно, идентифицираха листата и стръкчетата трева, които децата бяха събрали сутринта.
	— Г-н Фийни ми каза, че когато занесъл подноса с обяда на чичо Девън, той питал за теб — загрижено сподели Шарлот, докато се връщаха по-късно към центъра на града.
	Момчетата на Ели Кулиър щяха сами да се върнат в лагера в планината, а малките Холмез живееха в жълтата къща, недалеч от дома на Лидия. Мили беше избързала напред да поиграе в двора на Ана.
	Лидия въздъхна. Тя наистина имаше намерение да мине да види Девън, но след инцидента в кабинета на Бригъм, беше избягала панически от къщата. И нямаше да се върне, докато не беше сигурни, че господарят на дома отсъства.
	— Моля те, предай на чичо си, че непременно ще дойда да го видя утре — каза тя. Сутринта щеше да е удобно, помисли си тя, преди да започнат уроците, които беше планирала за децата. Знаеше, че Бригъм щеше да е заминал в канцеларията си или в планината, дълго преди останалите да са се събудили. — Как е той?
	— В ужасно настроение — сподели Шарлот. — Повиши тон на бедничката Поли и я накара да плаче. И не само това, а когато тя отиде да го измие, той блъсна легена и разля водата по целия под. — Прекрасните очи на момичето се бяха разширили от учудване: — Прилично ли е една жена да къпе мъж?
	Лидия потисна усмивката си.
	— Съвсем прилично е, в случай че го налагат обстоятелствата.
	Шарлот все още обмисляше думите й, когато стигнаха до гордо извисилата се къща на Куейд. Тя се усмихна разсеяно на Лидия, помаха с ръка и се запъти към сенчестата алея.
	Когато пристигна в къщи, Лидия намери на верандата кошница с плодове, една кутия шоколадови бонбони и цял наръч диви цветя. Несъмнено портокалите и сладкишите бяха пристигнали на борда на последния товарен кораб, защото подобни лакомства положително не се намираха в отвратителния „магазин на компанията“ на Бригъм.
	Лидия грижливо събра подаръците, после огледа улицата. Явно, беше станала обект на съвсем сериозно ухажване и то вероятно от страна на няколко мъже едновременно, но досега само г-н Фленгмайър беше се представил на входната й врата и бе заявил намеренията си.
	С въздишка и леко присвиване на раменете. Лидия влезе. Котенцето, което беше нарекла Офелия, се заклатушка да я посрещне на още нестабилните си крачета, насочило изцяло вниманието си към полите на роклята й. Тя остави портокалите в средата на масата, цветята в едно бурканче от конфитюр, а шоколадите в горното чекмедже на бюрото. Реши да изяде два портокала — един след вечеря, а другия на закуска на следващия ден, като останалите запази за учениците, да послужат като един вид награда за добрата им работа в часовете.
	Тъй като котето още висеше на полата й, когато прибираше шоколадите, тя се наведе и внимателно освободи острите му нокти от материята, след което се отпусна изтощена на пухения дюшек. Офелия пропълзя колебливо до шията й и церемониално се сгуши там.
	Очите на Лидия се изпълниха със сълзи и тя погали котето леко, само с върха на пръстите си, разнежена от приятната топлина на телцето му. Само миг по-късно, изморена от тежкия ден и от сблъсъка с Бригъм, потъна в сън. Когато се събуди, здрачът хвърляше пурпурни сенки през прозореца, а Офелия се беше сгушила до дясната й буза и доволно мъркаше. Лидия внимателно я свали на пода и седна в леглото, прозявайки се.
	Нямаше намерение да заспива; трябваше да приготви вечеря, да стопли достатъчно вода, за да се изкъпе в дълбоката вана, която бе взела от тавана на Куейд, а после да подготвя уроците за следващия ден. Ако и останеше време, щеше да се запознае с двете новопристигнали жени.
	С въздишка Лидия спусна краката си на пода и оправи няколко измъкнали се от прическата й къдрици. Може би тези жени не бяха омъжени и дървосекачите щяха да насочат ухажванията си към тих, вместо към нея.
	Дано да станеше така.
	Отиде до тоалетната в задния двор, изми ръцете си под помпата вън, после напълни най-големия чайник, който имаше и сложи водата да се топли.
	Вечерята беше проста; едно сварено яйце, от тези, които й беше дал г-н Фийни и препечена на малката скара филийка с масло. След като си наля и чаша мляко, тя седна да се нахрани тихо на кръглата си маса.
	Лидия тъкмо приключваше с вечерята си, когато на вратата се почука.
	Сърцето й отново изтръпна; нямаше сили за още един сблъсък с Бригъм, а освен това нямаше да е прилично той да я посещава. Хората щяха да започнат да говорят, че е негова любовница, че му е държанка.
	— Кой е? — Извика с несигурен глас тя, напълно готова да го отпрати, ако се окажеше Бригъм. Да, живееше в неговата къща и неговия град, но тя бе тази, която рискуваше да загуби доброто си име.
	— Джоузеф е — прозвуча през затворената врата гласът на доктора. — Дойдох ти на гости г-це Лидия. Помислих си, че можем да поседнем заедно тук на предната ти веранда.
	Облекчението, което Лидия изпита, можеше да се сравни по сила само с разочарованието й. Тя се насили да се усмихне и отвори вратата.
	— Здравей, Джоузеф. Няма ли да влезеш?
	— Няма да е прилично да го направя — каза той и в гласа му прозвуча лека нотка на снизходителен упрек. — Трябва да мислим за репутацията ти, скъпа.
	Лидия въздъхна. Да можеше и Бригъм да се погрижи за малко диви теменужки и за известно благоприличие, нещата щяха да бъдат толкова по-прости… Тя отново се усмихна и прекрачи прага, приемайки предложението на Джоузеф и двамата седнаха на най-горното стъпало.
	— Как е Девън? — попита тя, след като вдъхна прекрасния аромат на букетчето диви цветя, които й бе донесъл.
	— Държа се грубо — отговори той след тежка въздишка. — Прави живота на г-жа Куейд наистина ад.
	Лидия бе обзета от сестрински гняв:
	— Трябва да го нашибат с камшика. Може Поли да е направила грешка, но тя обича Девън, а и той я обича. Просто се надявам да го разбере, преди да е станало прекалено късно, а пък и това бебе… — Тя внезапно млъкна, ужасена, че е издала толкова важна тайна.
	— Девън знае ли? — попита Джоузеф след дълга пауза.
	Лидия не се поколеба. Поли положително не беше запазила само за себе си нещо така жизненоважно, независимо колко се страхуваше от реакцията на Девън.
	— Сигурно. Поли почти няма друг изход, освен му каже.
	Докторът не отговори.


>	15

	Преди да бе изминала и една седмица, Поли прекрасно разбра и на практика, че очаква дете. Сутрин я измъчваше невероятно гадене, а следобед се чувстваше дотолкова изтощена, че трябваше да лежи в тиха агония на кушетката в един от ъглите на стаята на Девън. Нощем не можеше да спи от тревоги.
	През повечето време Девън изобщо не й обръщаше внимание, а след посещенията на Лидия ставаше още по-мрачен и зъл. Здравето му обаче се подобряваше с всеки изминал ден и той скоро можеше да става от леглото и да ходи с помощта на бастун.
	Поли, свита в едно кресло до камината в стаята разбра, че повече не можеше да се отлага неизбежното. Не след дълго, Девън нямаше да е вече прикован към леглото и щеше да му бъде още по-лесно да я отбягва.
	— Девън — започна тя твърдо, въпреки че смелостта беше последното нещо, което можеше да се закълни, че притежава в момента.
	Той беше застанал до прозореца, облечен само в долната част на пижамата си и подпрян на бастуна от яко борово дърво, който бе изработен специално за него от един от хората на Бригъм.
	Сърцето на Поли се изпълни с нежност, докато наблюдаваше бащата на бебето, което растеше в тялото й, мъжът, който за нея винаги щеше да си остане нейният съпруг, дори и ако той не можеше никога да й прости вината.
	— Девън — повтори тя.
	Той се вкамени, а мускулите на плещите му изпъкваха толкова красиви и мощни.
	— Остави ме на мира — каза той.
	Поли спусна краката си на пода и се изправи, приглаждайки полата си.
	— Наистина, Девън, държиш се като разглезено дете. — Последната дума я парна, защото беше толкова актуална и тя си пое дълбоко въздух. — Искам да кажа нещо важно и за Бога, ще го кажа, независимо дали си против това, или не.
	Девън извърна глава и я погледна със сурови, сини като викинг очи. Някога тя събуждаше у него нежност и любов. Сега той едва понасяше присъствието й. Не каза нищо, само продължи да я пронизва с онова свое предизвикателно изражение на още не докрай излекуваното си, но все пак хубаво лице.
	Сякаш целият свят започна да пулсира като някакво гигантско сърце и ушите на Поли забучаха. Тя се насили да гледа Девън право и очите и каза:
	— Ще имам дете. През януари, мисля.
	По лицето му премина сянката на цяла поредица чувства, но той успя да ги овладее, преди Поли да ги разчете.
	— Поздравления — каза той.
	Думата прониза Поли като стрела, но тя някак си намери сили да каже с достойнство:
	— Ти си бащата на това дете, Девън.
	Той отново й обърна гръб и се загледа през прозореца.
	— Колко удобно — отвърна след дълга пауза, която за Поли се бе превърнала в мъчение.
	Тя затвори очи и се хвана за ръба на масата, за да не се свлече на пода. Беше предполагала каква можеше да е реакцията му, но въпреки това й подейства като брутален удар. Защото Поли не бе отхвърлила напълно надеждата, че той ще си спомни, че някога я бе обичал, ще си спомни всичките планове, които двамата биха градили заедно. Сега, обаче, нямаше какво повече да се каже.
	Девън протегна ръка, грабна нещо от плота над мивката. После бавно, облягайки се на бастуна си, се обърна и хвърли онова, което държеше в ръката си.
	Цяла вихрушка от банкноти полетя към Поли.
	— Дръж! Това искаше, нали? — изръмжа той. — Вземи ги. Вземи всяко проклето нещо, което искаш от тук и изчезвай, по дяволите, от живота ми!
	Поли беше вършила някои съмнителни неща в миналото си и знаеше, че годините напред можеха да се окажат много горчиви и тежки за нея и детето й. Въпреки това, би предпочела да умира от глад, вместо да вземе тези пари. Тя вирна брадичка, стараейки се трескаво да измисли как би постъпила Лидия на нейно място.
	В момента, в който взе това решение, се случи нещо странно. У Поли се вля нова енергия и тя каза нещо, което не беше запланувала, което дори никога не беше си мислила:
	— Няма да те улесня толкова, Девън. Оставам тук, в Куейдс Харбър. Ще се омъжа за първия, който ми предложи брак и всеки ден, до края на целия си живот, ще трябва да виждаш или мен, или детето, което отрече. Твоето дете.
	С това, Поли се обърна и напусна стаята.


	По обяд Бригъм слезе от планината. Дрехите му се биха спекли от пот, смола и мръсотия. Най-добрият му водач на волове беше напуснал в пиянския си бяс, после една оса го бе ужилила отзад по врата, а на всичко отгоре бе дотолкова завладян от мисли по Лидия, че по-скоро пречеше на работниците си, отколкото им помагаше.
	Когато стигна до прохладната си канцелария — хралупа, той загреба цял черпак вода от кофата, изпи я и се смръщи към Харингтън, който седеше до работната си маса на отсрещната страна и се ровеше на книжата.
	— Има проблем, сър — храбро заяви Харингтън, след като се изкашля два пъти и пошумоля още малко.
	Бригъм пипна ужиленото място и изпсува.
	— Има не един проблем, Харингтън — заядливо отговори той.
	— Този е доста спешен, г-н Куейд. Две жени пристигнаха с товарния кораб миналата седмица. Те са мисионерки.
	Мисионерки. Бригъм извади една бутилка от долното дясно чекмедже на бюрото, независимо от факта, че обикновено се придържаше строго към правилото си да не пие преди шест вечерта, отхвърли назад глави и отпи една голяма, огнена глътка, после още една.
	— Къде са се настанили?
	— Дадох им моето бунгало — отвърна Харингтън. — Обаче се боя, че не мога да издържам повече горе в лагера с другите мъже.
	Бригъм можеше да си представи отлично как би се оправил този кльощав, сериозен младеж сред дърварите; те сигурно го задяваха безпощадно. Той въздъхна и разтърка очите си с палци.
	— Тези жени са дошли да ни спасяват душите ли? — попита той с въздишка, но предварително знаеше отговора.
	Обаче Харингтън го изненада:
	— Не съвсем, сър. Струва ми се, те вярват, че ние тук сме неспасяеми безбожници, погледнато от всички страни, затова очакват по-добра жътва сред индианците. Освен това, търсят и Преподобния Матю Профет.
	Преподобният беше стегнал багажа си и бе отпътувал на един от пощенските кораби преди няколко дни и оттогава Бригъм не беше се сещал за него. Само се беше надявал, между другото, старецът да няма шанс да причини твърде много вреди на доброто Божие име, преди никой да го линчува в раздразнението си от проповедите му.
	— За какво им е Профет? — попита най-после той. Въобще не го интересуваше отговорът, но знаеше, че Харингтън нямаше да се укроти, докато не се изкаже докрай.
	— По-възрастната от двете твърди, че му е съпруга, — каза Харингтън. — А пък по-младата, дъщеря.
	Бригъм се заинтересува най-накрая.
	— Велики Зевсе! — промърмори той. — Профет е изоставил собственото си семейство?
	— Да — каза Харингтън и този път в гласа му се усети гняв.
	Бригъм се усмихна.
	— Хубава ли е? Дъщерята имам предвид.
	Счетоводителят се изчерви и погледна настрани.
	— Да. — Той избута очилата си по-нагоре. — Не е правилно момиче като нея да се скита по границата единствено под закрилата на майка си.
	Ужиленото на врата на Бригъм още пареше.
	— Може би не е — склони нетърпеливо той, като се запъти към вратата, — но се случва достатъчно често след края на войната. Кажи на дамите, че могат да се настанят в една от къщите на Главната улица. Временно.
	— Да, сър — въздъхна облекчено и много по-весело Харингтън.
	Бригъм тръгна към къщата си, където смяташе да се изкъпе, а после да намаже ужиленото място с хлебна сода. Може би след това щеше да може да се съсредоточи върху работата си.
	Леещият се като музика смях достигна до слуха му много преди да стигне до входната врата на Лидия и той се спря, за да погледа играта, която бе в разгара си в страничния двор. Очите на Лидия бяха завързани с ярка червена кърпа и тя залиташе наоколо из тревата с протегнати напред ръце, докато шест примиращи от удоволствие деца, се стараеха да й избягат.
	Бригъм се прехласна. Наред с пламтящите и елементарни нужди, които той изпитваше винаги когато видеше Лидия, имаше и някакви друга, нежна магия. Прииска му се да се включи в играта, да я плени в прегръдките си и да целуне тази засмяна уста!
	Докато той ги гледаше, Мили нарочно се остави да бъде заловена и в резултат на това трябваше да се превърне в „нещото“. Лидия свали превръзката си и внимателно завърза очите на Мили. Едва когато Мили се запрепъва с разперени ръце да хване някое от децата, които шеговито й подвикваха, Лидия Маккуайър вдигна поглед към оградата и видя втренчилия се в нея Бригъм.
	Той забеляза как тя изпъна тялото си и приглади косата и дрехите си. Тези женствени жестове бяха по привичка, той знаеше това, а вероятно дори и несъзнателни. Докато се приближаваше към него, тя явно се опитваше да подреди мислите си.
	— Виж, просто в случай, че се каниш да ми изтъкнеш, че играта на „сляпа баба“ е пропиляно учебно време…
	Бригъм вдигна ръка с обърната към нея длан, за да я накара да млъкне.
	— Не се канех да изтъкна нищо подобно. Истината е, че си мислех колко е хубаво да гледам как децата играят заедно. — _Вярно, истина беше_, продължи мисълта си наум той. _Само че не беше цялата истина._
	Веждите й се сключиха и ти наклони главата си на една страна.
	— Вратът ти подут ли е?
	Бригъм се почувства като глупак заради това, че толкова много му се искаше съчувствието й и нежното й докосване. Разбира се, постара се да прикрие чувствата си.
	— О, само едно ужилване от оса, нищо повече — каза той.
	Тя се надигна на пръсти и се наведе през оградата.
	— Такива неща могат да бъдат доста сериозни. Нека да погледна.
	Той обърна главата си, за да й даде възможност да види по-добре ужиленото и кой знае защо, изпита необяснимо удоволствие от загрижеността й.
	— Не ми харесва как изглежда. Ела да седнеш на верандата. Ще извадя жилото и ще намажа раничката с някакво дезинфекциращо средство.
	Бригъм отвори вратата и покорно я последва по пътеката, докато разгорещената игра на „сляпа баба“ продължи необезпокоявана от никого. Той седна на най-горното стъпало, а Лидия влезе вътре и се върна след няколко минути с леген с вода, хавлия и шишенце с някаква тинктура. Беше измила ръцете си и край нея се носеше дъх на сапун.
	Действията й бяха обиграни и сръчни. Бригъм не си спомняше кога за последен път го бе докосвала жена с нежност — със страст, да. Със злоба, също. Но не с нежност и загриженост.
	Завладя го слабост под ефирния допир на пръстите й, почувства се така замаян, сякаш бе изпил половин бутилка лауданум наведнъж.
	Тя изцъка с език, изпълнена със съчувствие и Бригъм не можеше да не си помисли за твърдоглавия й отказ да се омъжи за него. Той беше искал да я вкара в леглото си почти още от самото начало, но сега скърбеше дълбоко за загубата и на нещо друго. Болеше го от мисълта, че може би никога нямаше да изпита щастието съпругата му да го обсипва с грижи като тези сега. Толкова много пъти гърбът му се бе схващал от умора, когато слизаше от планината след дълъг и тежък ден и би било прекрасно, ако тогава можеше да усети върху тялото си силните й ръце, прогонващи от мускулите му изтощението и болката. Тя би могла да подстригва косата му, да го слуша в утешително мълчание, когато й разказваше за нещата, не станали точно според замислите му, би могла и да измива вместо него онова трудно достижимо място между раменете, когато се къпеше.
	— Готово! — заяви тя кратко, разрушавайки магията. Отдръпна ръцете си, неспособна да измисли ново оправдание, за да не прекъсва контакта им с тялото му. — Сигурна съм, че сега ще оживееш, независимо от раната си.
	Бригъм се обърна, погледна в сините й очи и вътрешното му равновесие отново незабавно се наруши. Заговори й сурово, за да не й покаже колко силно го бе разтърсила дори само с това, че седеше там, с този дъх на обикновен сапун, носещ се от нея и го докосваше с нежните си пръсти.
	— Харингтън ми каза, че миналата седмица пристигнали една жена и момиче и разпитвали за преподобния Профет.
	Лидия погледна към децата, а изплъзналите се от косата й меки къдрици танцуваха по бузите й и проследи с полуусмивка играта им, когато Ана се превърна в „нещото“, а другите затичаха край нея. Чистото веселие в смеха им предизвика странно усещане в сърцето на Бригъм — подобно на онова, породено от близостта на тази жена.
	— Зная. — Отидох да ги видя, след като се настаниха в жилището на Харингтън. Странна ситуация.
	— Харингтън е хлътнал по момичето, струва ми се — каза Бригъм, но въобще не му пукаше за романтичните интереси на счетоводителя. Просто още не беше готов да стане и да си тръгне.
	Усмивката на Лидия произведе по-голям медицински ефект върху него, отколкото лекарството, с което бе намазала раната му. Тя накара сърцето му да се свие на топка в гърдите, а после да експлодира с болезнена скорост.
	— Изглежда, любовта витае из въздуха. Г-н Фийни напоследък посещава Ели Кулиър, а при мен не минава ден, без да получа подарък от някой ухажор.
	Във вените на Бригъм се втурна безмълвна ярост, по-убийствена от отровата на осата, и той се изправи.
	— Не искам да приемаш подаръци! — отсече той. — Не е прилично.
	Тя го изгледа без капчица разкаяние, а едно малко, златножълто котенце запълзя по полата и, за да се сгуши на топло в скута й.
	— Откога си започнал да се тревожиш за това, кое е прилично и кое не? — възрази съвсем спокойно тя. Погали котето, а Бригъм пламна от завист.
	Той не можеше да й отговори. Бригъм Куейд не даваше и пет пари за благоприличието, освен когато то не се отнасяше до дъщерите му, а Лидия явно знаеше това.
	— Джоу Макколи посещавал ли те е? — заплашително попита той. Мястото, където го бе ужилила осата, не го пареше и наполовина толкова много, колкото онова място, където Лидия така болезнено бе захапала гордостта му.
	Лидия кимна:
	— Да. Но той не запази в тайна намеренията си, Бригъм. Съобщи ги дори лично на теб.
	Това беше съвсем вярно. Всъщност, Макколи бе заминал за Сиатъл едва предишния ден, само за да потърси заем, с който да построи в Куейдс Харбър свое жилище, съчетано с приемен кабинет. Бригъм беше предложил самият той да му отпусне този заем, защото ако градчето трябваше да се разраства според плановете му, то щеше да има нужда от лекар, но Макколи учтиво бе отказал. Той направо беше отговорил, че не иска да се чувства зависим; сградата и лекарската му практика трябваше да останат под собственото му ръководство.
	Бригъм беше разбрал това, защото той споделяше същите виждания и съответно уважението му към този човек беше нараснало, но от друга страна бе изпитал лудото желание да прогони Макколи като бясно куче, защото ако Лидия се омъжеше за доктора, тя щеше да го следва заради вече семейната им лекарска практика из целия град, а Бригъм следователно щеше да я среща навсякъде.
	След време коремът й щеше да се надуе от детето на Макколи, а той трябваше да живее с мисълта, че тя споделя леглото на друг мъж, че намира удоволствие под ръцете, устата и бедрата на този друг мъж.
	Бригъм не мислеше, че ще може да понесе това, но от друга страна, проклет да бъде, ако напуснеше Куейдс Харбър. Беше се трепал прекалено много и бе изстрадал също прекалено много, за да се откаже от плодовете на труда си сега, заради някаква си апетитна малка янки.
	Смехът й, внезапен и ясен като камбанен звън в тиха утрин, го изтръгна от мислите му.
	— За бога, Бригъм — смъмри го тя, изправена до него на пътеката пред стъпалата на верандата. — Изглеждаш мрачен като буреносен облак. Сигурен ли си, че се чувстваш добре?
	— Добре съм! — озъби й се той, а после се обърна и тръгна по пътеката.
	Бригъм се прибра в къщи и отиде право в стаята на брат си. Намери Девън седнал в леглото си с пура в уста и улисан в игра на покер с Джейк Фийни.
	Мрачното му настроение малко се разведри, когато види брат си, възвърнал почти напълно предишния си вид.
	— Май сега бих хапнал от онзи кейк със стафиди! — каза Девън на готвача, а докато говореше, пурата подскачаше между белите му зъби.
	Джейк схвана намека и излезе, след като кимна сърдечно на Бригъм.
	Девън се протегна и хвана за гърлото една бутилка уиски и чаша, която стисна в същата ръка.
	Бригъм се намръщи.
	— Не го казвай! — предупреди Девън, преди брат му да успее да коментира нещо за ранния час и пиенето. Бутилката изтрака по ръба на чашата, кога си наля двойна доза — не първата за деня, ако съдеше по дъха му. — Имам нужда от това. Успокоява болката.
	Бригъм се вгледа тревожно в бутилката, познавайки чудесно въздействието й върху един живот, в който тя започнеше да господства.
	— Може би е време да излезеш от тази стая, Дев — каза той тихо, като придърпа стола, обикновено заеман от Поли. — Ще наредя на една от бригадите ми да довърши магазина вместо теб, а можеш да си поръчаш вече стока от Сан Франциско…
	Девън пресуши чашата на един дъх и я остави настрани с малко несигурна ръка, при което тя се сблъска с бутилката.
	— Няма да ми трябва магазин! — каза той. Аз напускам Куейдс Харбър, Бриг. Завинаги.
	Думите му се стовариха върху Бригъм като ствола на тригодишно дърво, пернало го с все сила през кръста. Мечтата да се построи приличен град, място, където хората спокойно да живеят и работят, ние беше само негова. Някога Девън също я беше споделял.
	— Какво? — глупаво попита той, все още зашеметен от новината.
	— Не мога да остана тук и да наблюдавам как Поли надебелява с бебето на онова копеле — изръмжа Девън.
	Бригъм впери поглед в него, изумен.
	— За какво копеле говориш? — попита той след много дълга пауза.
	Девън пак се пресегна за бутилката, но Бригъм стана и я издърпа от ръката му. Дълго време двамата се гледаха вбесени и при други обстоятелства, Бригъм беше сигурен и това, непременно щеше да се стигне до бой.
	— Детето не е от мен! — каза най-накрая Девън, поемайки си тежко и дълбоко дъх.
	Бригъм бавно отпусна бутилката върху мраморния плот на бюрото.
	— Тя ли ти каза това?
	— По дяволите, не! — отговори Девън със свирепо изсъскване. — Тя казва, че бащата съм аз.
	Бригъм се бореше да не загуби търпението си. Той не можеше да не чуе някои от страстните звуци, които се разнасяха от тази стая, когато минаваше по коридора през дните непосредствено след завръщането на Девън от Сан Франциско.
	— И вероятно си.
	Девън въздъхна и при цялата горчивина във въздишката му имаше нещо прекършено.
	— Не. Тя излъга преди, лъже и сега.
	— Какво те кара да бъдеш толкова сигурен? — Бригъм се замоли на Бога, да му прати проблемите на Девън! Ако беше направил така, че Лидия да забременее от него, тогава тя можеше и да му стане съпруга. Кой знае.
	Брат му облиза пресъхналите си, напукани устни:
	— Сигурен съм и точка. Чудеса като това стават само и книжките на Шарлот, а аз вече не вярвам във вълшебни приказки.
	— Ти си един проклет глупак! Това бебе е Куейд, Девън, и ти не можеш просто да му обърнеш гръб!
	Девън не каза нищо. Абсолютно нищо.
	Бригъм потисна порива си да сграбчи брат си за раменете и да блъска главата му в таблата на леглото, докато му вкара малко разум. Вместо това, той безмълвно взе свое решение по въпроса и излезе.
	Ако Девън не поемеше отговорност за това бебе, което беше толкова Куейд, колкото и всеки един от тях, то тогава щеше да я поеме самият той. Дори ако това означаваше да се прости завинаги с някои от собствените си мечти.


	Лидия изпусна картофа, който белеше и втренчи поглед в Поли, приседнала до нея на стъпалото на верандата й. Здрачаваше се, пощенският кораб бе пристигнал и после отплавал, а трионите на дъскорезницата слава Богу бяха вече замлъкнали, но спокойствието бе разкъсано на хиляди парченца само от няколко обикновени думи.
	— Ти ще направиш какво?
	Поли не смееше да я погледне.
	— Ще се омъжа за Бригъм. Той ме извика в кабинета си преди малко и ми направи предложение. Няма да живеем заедно естествено, но детето ще носи името Куейд. Бригъм обеща да ми помогне да навляза в бизнеса веднага, щом довършат магазина.
	Лидия не направи опит да вдигне почти обеления картоф, който сега бе станал кафяв от праха на пътеката, въпреки че идеята да не се прахосва храна бе дълбоко вкоренена у нея. Беше замаяна от объркването и изненадата, а фактът, че Бригъм и Поли нямаха намерение да споделят едно и също легло, изобщо не беше утеха. Бригъм беше здрав и жизнен мъж, Поли красива жена. Така че, щеше да бъде само въпрос на време, преди Бригъм да предявеше съпружеските си права.
	— А Девън? — попита тя, когато успя да проговори.
	Поли се наведе, взе картофа и се опита да го избърше в полата си. Една сълза се търкулна по бузата й и падна на корсажа.
	— Девън си отива от Куейдс Харбър. Той мисли, че го лъжа за бебето. — Тя извърна глава в такова отчаяние, че Лидия не можеше да й се сърди. — Аз… аз не бих казала _„да“_ на предложението на Бригъм, но ти показа толкова ясно, че не го искаш за съпруг.
	През тези няколко минути Лидия ревизираше основно досегашните си възгледи. Тя обичаше Бригъм Куейд — дързък и твърдоглав, какъвто си беше и сега остатъкът от живота й заплашително се простираше пред нея — дълъг и самотен без него. Прииска й се да беше приела настояванията му, да беше се съгласила да му стане съпруга, а да остави спечелването на по-благородните му чувства за по-късен период.
	— Разбирам! — отговори тя.
	Поли се изправи да си ходи, изтръсквайки полите си.
	— Аз не съм силна като теб, Лидия — каза тя на все още шокираната си приятелка. — Не бих могла да се справя сама в този свят, не и когато ще имам дете, за което трябва да се грижа.
	Лидия не можеше да говори, можеше единствено да кимне. Още щом портичката се затвори зад Поли и бъдещата булка на Бригъм се скри от поглед, тя даде воля на сълзите си.
	Тази нощ не беше нито спокойна, нито щастлива за Лидия. Тя плака и крачи из стаите, а разтревоженото котенце се препъваше след нея и се опитваше да се вкопчи в полите й. Сутринта с пресипнал глас и зачервени и подути очи, Лидия проведе часовете си както обикновено, седнала сред децата в страничния двор.
	След обяд Джоу Макколи се върна с пощенския кораб и веднага се появи на вратата на Лидия, усмихнат и с препълнени с пакетчета ръце. Тя беше успяла да накара децата да повярват, че яркожълтият шотландски повет, разцъфтял из цялата околност, беше раздразнил носа и очите й, но с Джоу беше друго — той добре разпознаваше пораженията на сълзите, щом ги видеше. Затова той наруши собственото правило за спазване на благоприличие и въведе Лидия в къщата, слагайки я да седне на един стол, след което изсипа пакетчетата в скута й.
	После приклекна пред нея:
	— Бригъм ли?
	Тя подсмръкна и кимна:
	— Той ще се жени за Поли. За да не бъде бебето й незаконородено.
	Джоу отмести един кичур коса, плъзнал се по челото й.
	— Той самият ли ти каза това?
	Тя поклати отрицателно глава, преглъщайки отново не спиращите си сълзи.
	— Не. Страхливец. Обаче замина за Сиатъл, за да доведе някакъв свой приятен свещеник. Решил е наистина да го направи.
	— Вероятно е най-добре да отидеш при Бриг и да му признаеш чувствата си — нежно каза Джоу.
	Беше ясно, че никак не му беше безразлична, че беше влюбен дълбоко в нея, но явно нейното щастие бе по-важно за него, отколкото собственото му, от което цялото положение изглеждаше още по-голяма ирония на съдбата, според преценката на Лидия.
	Лидия се замисли как беше отказала предложенията на Бригъм; сега погледнато, отказите й изглеждаха арогантни, като се вземеше предвид фактът, че тя бе започнала да го обича, още преди той да й предложи да й стане съпруг.
	— Не мога да направи това Джоу — каза тя. — Ако има едно нещо, което зная за Бригъм Куейд, то е, че нищо не може да го отклони от дадена цел, след като веднъж вече е взел решението си. Той просто ще направи онова, което е решил. — Тя погледна към приятеля си с молба да прояви разбиране. — Освен това, какво бих направила за Поли? Какво ще се случи с това невинно малко бебе?
	Джоузеф протегна ръка и погали брадичката.
	— Често се изправяме пред труден избор в този живот — мрачно каза той. После лицето му се озари от усмивка, той намери ръцете й под пакетите и ги стисна. — Успях да си осигуря заем и ще построя къща и лекарски кабинет малко по-надолу по улицата, на онова празно място от другата страна на къщата на Холмез.
	Лидия се усмихна през сълзи и го целуна по челото, при което едва не разпиля по пода подаръците от скута си.
	— Това е чудесно, каза тя благодарна, че той не я притесняваше с настоявания да насочи веднага вниманието и чувствата си към него, точно сега, когато губеше Бригъм завинаги.
	— Отвори пакетите! — развълнувано помоли той.
	Лидия избърса сълзите с ръкава си, подсмръкна пак и отвори първия от купчинката пакети, обвити с кафява хартии и завързани с канап. Вътре имаше една красиво подвързана книга с разкази и есета. Следвалият пакет съдържаше огледало с гравиран сребърен гръб, а последният — красив шал, фино изплетен от тюркоазна коприна.
	— Как, за Бога, успя да намериш толкова красиви неща в Сиатъл? — попита удивена Лидия. Дори там търговците обслужваха най-вече дървосекачи, миньори и фабрични работници и хубавите дреболийки се намираха трудно.
	Усмивката на Джоу повдигна малко духа й.
	— Преди известно време в пристанището беше хвърлил котва един кораб „Енчантрес“. Беше пътувал до Китай с търговска цел, после беше спрял по път и в Сан Франциско. Наред с никои други товари, капитанът донесъл и малко фина стока за търговците, по-особена стока.
	Нещо в тона му събуди интереса на Лидия. А може би тя просто си търсеше нещо, което поне за няколко секунди да отклони мислите й от предстоящата женитба на Бригъм.
	— Каква стока? — попита тя.
	Загрубялото от ветровете лице на доктора леко порозовя около скулите.
	— Едва ли ще поискаш да узнаеш.
	— Напротив, Джоузеф! — отвърна Лидия, приглаждайки полата си. — Точно затова те попитах.
	— Жени.
	Лидия не разбра.
	— Жени?
	Джоузеф отиде да седне срещу нея върху един обърнат сандък. Погледът му се спираше навсякъде, но не и на лицето й.
	— Да, Лидия — каза най-накрая той. — Жени. Особен тип жени.
	— Ти положително не мислиш, че съм толкова деликатна, та не зная какво е това проститутка. Джоузеф! — каза Лидия, леко раздразнена от недомлъвките му. А и какво й влизаше в работата, ако няколко опетнени гълъбици свиеха гнездо в мръсните вертепи на улица Скид Роуд в Сиатъл?
	Той се изкашля.
	— О, няма нищо — успокои съвестта му Лидия. Тя не се чувстваше на себе си, откакто Поли й бе съобщила новината за предстоящата сватба и просто не можеше да разсъждава нормално. Но преди да успее да измисли разумен отговор, някой почука силно на вратата.
	Джоузеф се размърда нервно върху сандъка, после стана и отиде да отвори.
	Девън бе запълнил с тялото си цялата рамка на вратата, облегнат на боровия си бастун и облечен в хубав сив костюм, съчетан с раирана жилетка и допълнен от елегантно бомбе. Без да обърне каквото и да е внимание на доктора, той нахлу в стаята, превърнал се внезапно в доминираща фигура с едрото си тяло и бурно излъчваната от личността му енергия.
	— Напускам Куейдс Харбър завинаги — без предисловия заяви той, свали бомбето си отправил поглед право в разширените от недоумение очи на Лидия. — Дойдох тук, за да те помоля да заминеш с мен.
	Сега вече Лидия съвсем онемя от изненада. За един влудяващ миг, тя едва не каза _„да“_ на Девън, но през цялото време всъщност знаеше, че не би могла да направи подобно нещо. Не би могла толкова лесно да захвърли чувствата си към Бригъм.
	— Не мога — тихо каза тя.
	Девън стисна челюсти, но прие изявлението й без друг израз на чувствата си. Лидия остана с подозрението, че той вероятно дори бе изпитал известно облекчение от отказа й.
	Той се приведе бавно, този добър и благодарен мъж, който в крайна сметка беше я довел тук в Куейдс Харбър, и положи лека целувка по челото й.
	— Довиждане, тогава — каза той и си отиде.
	Точно когато Лидия се питаше как би могъл да пътува в това свое състояние, се чу рязкото изсвирване на сирената на някакъв товарен кораб, което даде отговор на въпроса й.


>	16

	Беше предвидена проста сватбена церемония в страничния двор на голямата къща на хълма, като булката и младоженецът трябваше да застанат в беседката на леля Персефона, а на тържеството изглежда бяха поканени да присъстват всички от областта. Докато събитието по сватбата на Бригъм и Поли не предизвикваше празнични чувства у Лидия, то във въздуха наоколо витаеше определено празнична възбуда, тъй като обществените празници бяха толкова рядко явление в Паджет Саунд. Мълвата бе плъзнала много бързо и всеки ден пристигаха цели фермерски семейства и дори индианци, които разпъваха палатките си в покрайнините на града.
	Сред всичко това кипеше трескаво строителство. Бригъм бе изпратил една от бригадите си да довърши магазина, а фактът, че вече бе поръчал да му доставят стоки чак от далечните Бостън и Ню Йорк, бе станал всеизвестна тайна. Къщата на Джоу Макколи в края на Главната улица също бе започната, бяха поставени основите и на обществената зала — училище, както и на една голяма постройка, която според Шарлот щеше да бъде хотел. Ехото от постоянните удари на чуковете се носеше над реката, придружавано от непрекъснатото стържене на трионите и Лидия крачеше неспокойно из малката си къща, когато не се занимаваше с уроците на децата.
	През цялото време проклинаше Девън за това, че не се връщаше, за да признае законно съпругата и детето си, както и Бригъм, заради непоклатимото му чувство за чест. Беше странно сега, че той някога се подиграваше на нея заради старомодните й морални норми на жителка на щата Нова Англия. Всъщност Поли беше единствената, която не предизвикваше гнева й; тук, на границата, жените имаха право да постъпят както намерят за добре, за да си завоюват място в този свят. За повечето от тях, това бе въпрос на оцеляване.
	Лидия старателно отбягваше срещите с Бригъм, въпреки че той на няколко пъти се бе опитвал да я заговори. Първия път, той се бе явил дръзко пред вратата й и тя просто се престори, че не си е у дома.
	Скоро след това бе изпратил при нея Харингтън с любезно формулирана покана двамата да се срещнат на неутрална територия — в канцеларията му до дъскорезницата.
	Лидия бе отпратила Харингтън с такъв отговор, от който ушите му бяха пламнали.
	Най-накрая, Бригъм падна толкова ниско, че помоли дъщерите си да свършат мръсната работа вместо него. Шарлот и Мили биха пристигнали при Лидия един следобед след уроците и я бяха поканили на вечеря в голямата къща.
	Децата се бяха смутили не по-малко от самата Лидия. Тя подбра съвсем внимателно думите за отказа си, но не даде обяснения.
	Пощенски и товарни кораби извън редовните графици идваха и отплаваха и най-после ужасяващият ден настъпи.
	Лидия облече най-красивата си рокля, сивата с розовите райета и направи най-старателно прическата си тази сутрин. Въпреки че би предпочела да си остане в къщи и да се наплаче, тя беше взела решение да седне на първия от редицата подредени за гостите столове, с високо вдигната глава и предизвикателни, а не разплакани очи.
	Тя закрепи с иглите новата си сламена шапка — която, както много от другите вещи, изпълващи стаите на малката й дървена къща, бе подарък от един от обожателите й — и се огледа критично в огледалото над бюрото. Изобщо нямаше вид на огорчена стара мома, каза си тя, независимо че се чувстваше именно като такава.
	Малко след това Джоу Макколи дойде да я вземе, предлагайки й да го хване подръка по своя галантен начин и двамата закрачиха заедно нагоре по хълма към къщата на Бригъм.
	Лидия се чувстваше като престъпница, поведена към бесилото, но се бе въоръжила с широка усмивка за всички хора, които срещаха по пътя.
	Подготовката за сватбата бе много проста; някой беше изнесъл от къщата всички възможни столове и ги беше подредил в редици, обърнати с лице към беседката. Имаше и няколко големи торти без желиран крем, а от един калаен умивалник, закрепен върху две кърпени магарета, се наливаше червен пунш. Пред стъпалата на беседката стояха няколко самотни букетчета цветя, натопени в бурканчета от конфитюр.
	Джоу настани Лидия на първата редица и зае мястото си до нея. Членовете на семейството и най-близките приятели трябваше да седят най-отпред, помисли си тя, а дърварите и фермерите, фабричните работници и моряците, индианците и неколцината пътуващи търговци, вече избираха местата си в тревата отзад.
	Появи се г-н Харингтън, придружаващ гордо своята мисионерка, крехката и симпатична Естър Профет. Носеше се слух, че Харингтън и г-ца Профет бяха запланували собствената си сватбена церемония за един от недалечните дни.
	Лидия се усмихна, въпреки че сърцето й бе натежало, дори смазано от невероятна скръб, която не искаше да я напусне.
	Денят бе слънчев; откъм залива се носеше солен копринен бриз и тя чу сирената на още един товарен, кораб, но всъщност не й обърна внимание. Стремежът й да задържи на място фасадата, която скриваше наранената й и кървяща гордост, изискваше пълна концентрация на усилията й.
	Появи се Бригъм, просто сърцераздирателно красив в тъмния костюм и бялата си ленена риза и въпреки че Лидия положи усилия да не поглежда към него след оня мимолетен поглед в началото, тя усещаше пронизващите му очи върху себе си. Джоу стана и отиде да поговори с младоженеца, след като потупа лекичко ръката на Лидия, опитвайки се да й предложи утехата си.
	Някой свиреше на цигулка някъде, и сред гостите се разнесе смях и непринуден, весел говор. Най-после Ели Кулиър се отпусна тежко на стола до Лидия и каза с обичайната си добродушна прямота:
	— Тази работа тук е най-проклетата глупашка ситуация, на която съм попадала никога. Бриг трябваше сега да се жени за теб. Ами да, той буквално те изпива с поглед още от момента, в който се показа от тая своя къща. Ако гледането беше като яденето, вече да те е изял.
	Лидия се изчерви.
	— Той сам взе решението си — каза тя и се размърда смутено на стола си. — И просто ще трябва да живее с него. — _Както и аз_, добави тя тъжно наум.
	Смътно тя чу шумовете от пристигането на още коне и каруци, а учениците й — децата на Холмез и двете момчета на Ели Кулиър, Шарлот и Мили, тичаха като подивели из тълпата. По всяко друго време, Лидия би ги хванала за ушите, едно по едно, и би им изнесла лекция за учтиво поведение. Сега обаче, тя можеше само да седи на оня стол, изваден от малкия салон и да се моли всичко това да е вече минало.
	Най-после Поли излезе от къщата и изглеждаше прекрасна в античната си дантелена рокля. Лидия знаеше, че роклята бе принадлежала на първата съпруга на Бригъм, Изабел, а Поли бе измъкнала тази чудесна рокля от един скрин и я беше преправила за себе си. Булката беше наистина очарователна с тъмната си, разкошна коса, сплетена само на една плитка, в която бях преплетени нежни тигрови лилии и прекрасни горски теменужки.
	Очите на Лидия се наляха със сълзи. Поли беше добра жена, която бе направила някои погрешни преценки в живота си, нищо повече — и дори тогава, когато собственото сърце на Лидия се разкъсваше от болка, тя не можеше да ненавижда другата жена за това, което вършеше в момента. Надяваше се искрено Поли да бъде щастлива като съпруга, въпреки че ако изобщо мислеше да пожелае нещо на Бригъм, то бе да го измъчва зъбобол чак докато стане на осемдесет години.
	Чуха се първите акорди на сватбения марш, засвирен не само от цигулката, а и от волно леещия се плач от острието на триона, който тя бе слушала вече в Сиатъл и зрителите заеха местата си. Джоу отново потупа ръката на Лидия и стана, за да се приближи до тревната площ зад редиците столове и да поведе от там подръка Поли. Свещеникът, един приятен на вид мъж на средна възраст с леко оплешивяла глава и домашно ушит костюм, застана под арката на беседката.
	Бригъм се изправи в основата на стълбите, обърнат с лице към пастора и изпънал неподвижно широкия си гръб към публиката. Вътре в себе си Лидия изплака, въпреки че външно остана горда, дори високомерно спокойна.
	Джоу и Поли минаха по пътеката, а роклята й шумолеше приятно, когато се движеха през тревата и щом се изравни с Лидия, булката срещна погледа й. Двете си размениха горчиво-сладостни чувства.
	Поли застана до Бригъм.
	Пасторът започна да реди свещените думи, изричайки светия обет, който, що се отнасяше до Лидия, свързваше мъжа и жената наистина чак докато смъртта ги раздели.
	По едно време отзад сред тълпата настъпи известно раздвижване, но Лидия не му обърна внимание.
	Гърлото й се беше свило толкова много, че я болеше и й трябваше цялата воля, за да сдържи сълзите си.
	Накрая, съдбоносно, пасторът отправи поглед над покритата с було глава на Поли и тъмната, сведена глава на Бригъм и попита е ясен глас:
	— Има ли някой тук, който може да изтъкне справедлива причина защо тези двамата не могат да бъдат обвързани в свещен брачен съюз?
	Лидия положително не беше имала никакво намерение да се изправи, а още по малко — пази Боже! — да проговори, обаче го направи. Тя в един момент просто се намери на крака и думите сами излизаха от устата й, преди да успее да разбере и да може да ги спре.
	— Аз мога! — каза тя в хор с един мъжки глас, който правеше съвсем същото изявление. С ъгълчето на окото си Лидия видя Девън, застанал на пътеката между столовете, опрян върху бастуна си.
	Настъпи смут. Естествено гостите оживено заприказваха помежду си, а Бригъм и Поли се обърнаха едновременно с лице към множеството.
	Бригъм се хилеше безсрамно на Лидия, а Поли наблюдаваше Девън със смесица от страх и надежда.
	— Този брак е една измама — изрече Девън ясно и решително. — Няма да разреша брат ми да провали живота си по този начин!
	Поли направи няколко несигурни крачки към Девън, стиснала здраво букета си от диви цветя и настръхна, когато тя застана пред него. Бригъм още наблюдаваше Лидия с леко извити устни и оловно сиви, пълни с насмешка очи.
	— По скоро аз ще се оженя за теб! — продължи Девън и Поли малко се сви, защото в гласа му нямаше и следа от любезност или любов.
	— Почакай минута — прекъсна го Бригъм и отстъпи от олтара на беседката. — Искам да чуя възраженията на г-ца Лидия Маккуайър срещу този брак.
	Лидия се изчерви и повдигна брадичка:
	— То е много просто. Поли заслужава някой много по-добър от теб, г-н Куейд!
	Бригъм се разсмя, но погледът му би могъл да разреже стомана, когато го насочи към блудния си брат.
	— Днес дойдох тук, за да си взема жена! — каза той, с което изтръгна нов възбуден вик от тълпата. — А Поли още не е заявила кого предпочита за съпруг.
	Поли погледна отчаяно от Бригъм към Девън, после към Лидия.
	Лидия бе отишла вече толкова далеч, че сега нямаше смисъл да се отказва. Тя си пое дълбоко дъх. Почти беше загубила Бригъм заради гордостта си преди, но нямаше да повтори грешката си.
	— Ти ми направи предложение неотдавна, г-н Куейд — обърна се към него тя, мечтаейки земята да се разтвори под краката й и да я погълне. — Предложението сериозно ли беше?
	— Да! — отвърна Бригъм с ясен глас и на лицето му отново проблесна онази невъзможна усмивка.
	— Тогава аз… — Тя замлъкна, преглътна с мъка. — Аз приемам, ако не е много късно.
	Бригъм и протегна ръка.
	— По-добре късно, отколкото никога — увери я той с развълнуван и изненадващо нежен глас.
	Лидия пристъпи на пътеката, посрещната от радостните възгласи на гостите и отиде до него. Погледна веднъж назад към Джоу Макколи, който й отвърна с тъжна усмивка и леко свиване на раменете и се остави на Бригъм да я поведе към олтара.
	Въпреки че след време Лидия щеше да чуе най-различни преценки за събитието от Шарлот, Мили, Ели и някои други, тя не усещаше почти нищо през двойната брачна церемония, която последва. Лидия се омъжи за Бригъм, а Поли взе Девън за съпруг, законно този път.
	Поли и Девън изчезнаха скоро след размяната на брачните клетви, но Лидия не мислеше, че някой от двамата изглеждаше особено щастлив.
	А що се отнасяше до нея самата, тя просто летеше от радост и се чувстваше все още замаяна от невероятната дързост на постъпката си. Златната халка, която Бригъм бе купил за Поли, сега блестеше на нейната ръка и за момента това беше единственото важно нещо. Тя щеше да посрещне ужасните последици от това, което бе извършила, по-късно, след като отново възвърнеше равновесието си.
	Един предприемчив фотограф беше пристигнал в Куейдс Харбър с един от последните пощенски кораби, тъй като бе чул за предстоящата сватба, докато снимал екип от работници в Сиатъл. Той нагласи Лидия до Бригъм, пред беседката и запечата завинаги тържествените им образи върху вълшебните си фотографски плаки.
	Последваха толкова много проблясъци и експлозии от светкавицата на апарата му, че Лидия една не ослепя. Най-после Бригъм я хвана за ръка и я отведе, за да й предложи торта и пунш.
	Зрението й вече се проясняваше, когато от двете й страни се приближиха Шарлот и Мили и едновременно я прегърнаха. Когато видя радостта, изписана по лицата на двете си доведени дъщери, Лидия почувства значително отпускане на опънатите си до крайност нерви.
	— А аз дори не смеех да се надявам, че ще ми станеш майка! — довери й Мили, като подръпваше полите на скромната рокля на Лидия, за да я накара да се наведе.
	Лидия целуна малката по челото.
	— Ти си най-хубавото нещо в тази сделка — прошепна в отговор тя. — Ти и Шарлот.
	Едва след като дъщерите му пак се бяха стрелнали нанякъде из препълнения с гости двор, Бригъм показа, че е чул забележката на невястата си. Той повдигна едната си вежда над блесналите си като излъскано сребро очи и каза:
	— Считам за свой дълг да ти докажа, г-жа Куейд, че има и други неща, които ще ти харесат в тази _„сделка“_, освен децата ми.
	Думите му предизвикаха значително притеснение у Лидия точно, както той бе възнамерявал. Тя се изчерви.
	— Аз само исках да кажа, че…
	Бригъм обхвана брадичката й с длан и прекъсна потока й от думи нежно, но твърдо:
	— А ето какво исках да кажа аз! — гласът му прозвуча тих и интимен като милувка, доловим само за нея, не за тълпата наоколо. — Ти бе едно сладко изтезание за мен още от мига, в който те видях за първи път. Доставяйки ти удоволствие на онова легло в бунгалото, без да имам възможност да те притежавам изцяло след това, за мен бе такава фина инквизиция, че после нервите ми не можеха да се укротят цели дни наред. Сега, моя скъпа и прекрасна малка янки, ти си моя съпруга и аз възнамерявам да изпълня обещанието си.
	Лидия преглътна с мъка. Стана й прекалено горещо, леко й се виеше свят, но все пак бе толкова прекрасно.
	— К-какво обещание? — прошепна тя.
	Бригъм се наведе, докосна устните й със своите и после каза тихо до ухото й:
	— Ще ти дам в леглото толкова много, г-жо Куейд, че чак планините ще чуят, когато викаш името ми в страстта си.
	Още по-горещ трепет проряза Лидия и тя се опита да се отдръпне от него в смущението си, но Бригъм не й позволи. Устните му се плъзнаха по ухото й, изпращайки огнена стихия във вените й от тази така уязвима точка и въпреки цялата си невинност и незнание, Лидия разбра, че това беше само началото на онова, което щеше да се случи после.
	Зърната й набъбнаха под сиво-розовите райета на роклята, а от гърлото й се изтръгна тих, отчаян стон.
	Бригъм се засмя и я целуна толкова дълбоко, че тя се почувства като пияна, когато я пусна, а гостите откликнаха с бурен възторг.
	Цигулката продължаваше да свири, акомпанирана от тъжния, нежен плач на триона, а празнуващите танцуваха по тревата. Бригъм понесе Лидия във вихъра на следващия валс, без да свали нито за миг очи от лицето й, но когато песента свърши, я поведе към задната част на къщата.
	Ето, това е, помисли си Лидия възбудена и готова, но не без известен страх. Женихът й явно я отвеждаше към спалнята си, където от нея щеше да се очаква да свали дрехите си и да се подчини на желанията му.
	Само че Бригъм я поведе по пътеката към бунгалото. Накъде около средата на пътя той я вдигна и понесе на ръце.
	Лидия на практика вече не можеше да си поеме дъх. Тя беше дошла, за да присъства на една сватба, при което самата бе станала младоженка и ето че сега младоженецът я отнасяше, за да отнеме девствеността й. Твърде много събития за един само ден и те я бяха смазали.
	— Не мислиш ли, че бихме могли да почакаме? — попита тя, когато стигнаха бунгалото. Бригъм се наведе, за да освободи резето, после отвори вратата с крак. — Да почакаме поне малко?
	— Да почакаме за какво? — отвърна с въпрос той застанал точно на прага, все още с Лидия на ръце. Беше спрял поглед на устните й, сякаш ги намираше за особено интересни.
	— Нямах намерение да се омъжа днес — изтъкна Лидия, но някак неубедително.
	Той се приведе плътно до ухото й и й каза на какво още може да разчита, че ще се случи през този същия ден и безочието му направо я вбеси.
	Бригъм се разсмя на разгорещения й отговор, пусна я да стъпи на пода и затвори врата с петата на ботуша си. После скръсти ръце:
	— Какво има, янки? Съжаляваш за постъпката си?
	Лидия си спомни как се беше изправила и спряла сватбата и не бе утешена от факта, че Девън бе изрекъл същите думи по същото време.
	— И какво, ако е така? — наежи се тя, приглаждайки полата си.
	Той сви рамене.
	— Няма да се промени нищо. Аз сключих сделка за съпруга и няма да те изпусна от погледа си, преди да сме консумирали този брак.
	Тя затвори очи, усети как бузите й отново пламнаха.
	— Трябва ли да бъдеш толкова циничен?
	Бригъм не отговори. Вместо това протегна ръка и развърза панделката на шапката й. После я остави да падне на пода и започна да изважда фибите от косата й.
	Лидия стоеше пред него, трепереща от покорно възмущение, когато той разпусна русите къдрици, прокара пръсти през копринения им разкош и ги разстла над гърдите й.
	— Ти си толкова красива. — Прошепна той, поставил леко ръце на раменете й, под каскадата от коси, после я притегли към себе си. Целуна я, езикът му първо заигра по устните й, за да ги накара да се разтворят, после нахлу в нея, завладя я.
	Коленете на Лидия омекнаха и се подгънаха, сърцето й заби така бързо, че имаше опасност да изхвръкне от мястото си.
	Когато целувката свърши, едва стоеше изправена. Бригъм я задържа да не падне, като обви ръка през кръста й. Тя леко се облегна на свивката на лакътя му, докато той използва свободната си ръка да разтвори копчетата на корсажа на роклята й.
	— Сега е много важно да ме изслушаш, Лидия — каза той с неловка нежност, продължавайки да я съблича. — Първият път за теб може да бъде малко болезнено, но аз ще ти доставя цялото удоволствие, което би могла да понесеш преди това. След ден или два болката ще изчезне, обещавам ти това. Той замълча, за да захапе отново леко ухото й и в същото време плъзна ръката си под ризата й, за да обхване в шепа голата й, закопняла гръд.
	Зърното нарасна под дланта му.
	— Чу ли какво ти казах? — попита той със сериозна загриженост.
	Тя успя само да кимне. Беше чула, да, но й беше все едно. Копнежът да се слее с него бе твърде първичен и прекалено всепоглъщащ, за да й остави място за страх.
	— Аз… аз вероятно ще изкрещя, както предният път, — успя да каже тя, докато той продължаваше да се опива с устни от шията й.
	Смехът на Бригъм се отрони дълбок, наситен, извиращ от самия център на душата му.
	— О, да. Мога да ти гарантирам това, янки. Сега ще те науча на нещо, което ти никога няма да забравиш.
	Лидия отново изхлипа. Думите му бяха опасни колкото ласките му и я караха да танцува върху езиците на невидими пламъци.
	— Те… ще ме ч-чуят на сватбеното тържество…
	Той се наведе, все още придържайки и на превитата си ръка и заигра с върха на езика си по зърното на гръдта й, продължи агонизиращо дълго, преди да отговори:
	— Стените на това бунгало са дебели, а там долу свири музика и има смях и много шум. Няма да те чуе никой друг, освен мен — с това, той обхвана с устни върха на гръдта й и този път го пое дълбоко, а Лидия извика страстно от атаката на обзелата я наслада и се отпусна цялата върху ръката му.
	Той се възползва от положението й, за да плъзне свободната си ръка под муселиновото й бельо и да я притисне безсрамно към топлотата на женствеността й.
	Очите й се разтвориха в ужас и екстаз, но погледът й бързо се замъгли, когато пръстите му се плъзнаха по-навътре, да погалят влажната сърцевина. И не отдръпна устни от гръдта й.
	Дъхът на Лидия излизаше с мъка и свистете през гърлото й и от нея започна да извира тих, бълбукащ звук, надигаш се отнякъде толкова дълбоко в тялото й, сякаш се зараждаше в друг свят, друга реалност.
	Бригъм погали зърното отново с език, преди да вдигне глава.
	— През този първи път, г-жо Куейд, искам да те гледам право в очите, когато най-накрая ми се отдаваш.
	— О! — извика Лидия. Бедрата й се движеха все по-бързо и по-бързо в свивката на ръката му, коленете й бяха широко разтворени, гърбът извит на дъга. — О, Господи… Бригъм…
	Той продължи да я гали, но гласът му беше твърд, дори строг.
	— Погледни ме, Лидия! — заповяда той.
	Тя отново отвори очи, насочи ги към лицето му, но таванът сякаш се разцепи наред с небето над него. Тя извика в радостен ответ, когато Бригъм проникна дълбоко в нея с пръстите си, а тялото й се стегна около тях в алчна прегръдка.
	— О… о… о! — повтаряше тя, все по-високо след всеки отделен вик.
	Бригъм я хвана, когато се отпусна върху него в облекчение, пренесе я на леглото, където я беше покорил веднъж преди и започна да съблича собствените си дрехи. Когато остана изпяло и прекрасно гол, той свали вече малкото дрехи и от Лидия — бельото и чорапите.
	— По-добре ли се чувстваш? — попита той с притворна нежност, изпъвайки се до нея на леглото и обсипвайки корема й с бавни, дръзки целувки.
	— Да — въздъхна Лидия. — Не, не. Не съм по-добре. — И наистина не беше, защото дълбоко, в най-потайните си кътчета, тялото й все още отвръщаше на този най-нов урок, предаден й от Бригъм.
	Той разтвори булото от коприна и я целуна там.
	— Това помага ли?
	Лидия изстена като жена, разлюляна от треска:
	— Не… не…
	Той започна да й се наслаждава, бавно и с явен ентусиазъм.
	— Бригъм — замоли се, останала без дъх тя, а ръцете й полетяха нагоре, да се хванат за металната рамка на леглото над главата й. — О, Бригъм… ще ме… не ме карай да…
	Но Бригъм беше безпощаден. Той откопчи пръстите й от рамката, обърна я обратно и бавно я положи над устата си.
	Мускулите на хълбоците й се стягаха и отпускаха, докато устните и езика му не преставаха играта си. Още. И още.
	— О, Боже! — извика Лидия в отчаяние, сграбчила отново рамката и се заизвива в агония.
	Но той не спираше. Когато Бригъм беше готов да консумира брака им, той вече бе превърнал тялото на Лидия в чиста наслада с такава прецизност и умение, че тя не забеляза болката, когато го прие вътре в себе си. Всъщност, отвътре в нея се надигна нова силна и прекрасна буря, но тази сега обхвана и душата, не само тялото й. От този момент нататък Лидия знаеше, че беше наистина съпруга на Бригъм, отделно същество, но все пак част от едно цяло.
	Зад единствения прозорец на бунгалото светът притъмня и сребърни звезди изникнаха по черното небе.
	Музиката, песните и смехът още се носеха по хълм, а от пристанището изсвири сирена на кораб.


	Поли Куейд — а сега тя наистина беше Поли Куейд, защото бе подписала документ, който можеше да го докаже — се отпусна на стола, където бе стояла на стража, докато Девън боледуваше и погледна букета диви цветя, увяхващ на скута й. Стаята тънеше в здрач, но Поли не запали лампа. Нито изпитваше желание да се присъедини към веселието, продължаващо още под прозорците й, в двора.
	Тя се облегна назад и затвори очи и в съзнанието й изплува образът на Девън, като че ли и сега беше застанал пред нея както следобеда, след сключването на брака им, подпрял се на бастуна си, впил суров поглед в нея.
	— Искаше съпруг — беше изръмжал той, с очи изпълнени с презрение и здраво стисната челюст. — Сега си имаш. И детето ти ще има име. Надявам се да си доволна.
	Поли го бе погледнала с болка и отчаяние, едва сдържайки срамните си сълзи. От момента, в който Девън беше прекъснал първата сватбена церемония, Поли знаеше, че той не беше се върнал от любов към нея, а само защото искаше да спаси брат си от клопката на една зла жена. Все пак, тя се бе надявала на нещо повече от студената горчивина на гнева му.
	— Направи го заради Бригъм — беше му отвърнала тя. Не го каза, за да предизвика съчувствието му, а само констатира един факт.
	— И заради Лидия — хладно бе допълнил Девън. — Сега ти имаш името, имаш магазина, можеш да заграбиш и целия Куейдс Харбър, ако искаш. Но мен ме очаква един кораб на кея, така че аз заминавам.
	На Поли й беше заседнала буца в гърлото.
	— Толкова скоро?
	Той я бе изгледал почти жестоко.
	— Да не би да искаш да остана и да консумирам този брак, Поли? — заплашително бе казал той. — Е, можеш да забравиш за тази идея. Сигурен съм, че Бригъм и Лидия ще постигнат всичко, което е необходимо за този меден месец. Довиждане.
	С това, той се бе отправил към вратата доста грациозно, като се имаше предвид, че все още се нуждаеше от бастуна си, за да върви. В тези отчаяни мигове, на Поли й се беше приискало той да можеше да вложи същата тази решимост, в стремежа си да й прости и да я обича.
	Тя беше скочила от стола си, когато чу вратата да се затваря зад него, но накрая бе размислила, отпуснала се бе обратно върху него, с плътно затворени очи и бе стиснала здраво облегалките му.
	Ако беше помолила Девън да остане, да й даде още един шанс, дори да го бе молила на колене, той само щеше да й се изсмее, а тя знаеше, че нямаше да може да понесе повече това. Затова просто остана на мястото си, изпаднала в дълбока тъга и знаеше, че той я напуска, че може би никога вече няма да го види.


	Джоу Макколи стоеше на края на кея, загледан в тъмните води, върху които трепкаха отраженията на звездите. Никога преди, освен в онези черни дни на трагедия, последвали едва разминалия му се сблъсък със смъртта по време на войната и оня ужасен момент, когато бе узнал, че съпругата му Сузан и децата им бяха загинали от треската, той не беше се чувствал толкова безпомощен.
	Разочарованието му изпепеляваше, разкъсваше душата му, но все пак беше разумен човек и разбираше, че Лидия бе щастлива — за тази нощ поне, и той не би й отнел това.
	Той извади тънка пура от джоба на сакото си, запали я с кибритената клечка, която драсна по дъсчения под и вдъхна упояващия дим. Предполагаше, че тютюнът щеше да окаже лошо въздействие върху здравето му, както се получаваше с повечето други неща, които харесваше, но точно през тази нощ имаше нужда от успокояващия му ефект.
	Джоу размисли, че никой не би могъл да го обвини, още по-малко можеше да обвини самия себе си, ако просто събереше малкото си вещи и заминеше някъде другаде, за да започне пак отначало. Но той беше взел заем в Сиатъл, а комбинацията от къща и лекарски кабинет беше полупостроена и за пръв път от дълго време в живота си имаше на какво да се надява, какво да очаква — дори без Лидия.
	Той въздъхна и отново дръпна от пурата. Може би това, което изпитваше към нея, не бе истинска любов, може би бе благодарност за начина, по който бе спасила ръката му през войната, или просто едно приятелство, защото тя бе живо доказателство, че наистина някъде съществуваше Божественото, и то бе предразположено към човечеството.
	Най-после той хвърли тънката пура във водата, където тя щеше да се разпадне до нищо, или щеше да бъде погълната от рибите — куче или другите същества в залива Саунд. Джоузеф Макколи щеше да остане в Куейдс Харбър, защото мястото му харесваше и защото съществуваше вероятност Лидия да има нужда от него един ден.
	Той вдигна сериозните си очи към голямата къща на хълма, чиито прозорци още светеха, а ехото от празнуващите се носеше от двора. После вдигна ръката си в самотен, безмълвен жест и изрече въображаем тост към булката.
	— Бъди щастлива! — прошепна й е болезнен шепот.


>	17

	Когато Лидия се събуди на сутринта след непредвидената си женитба, единствената стая на бунгалото бе облята в златна слънчева светлина. Тя щастливо въздъхна, протегна се и се обърна, очаквайки да намери съпруга си до себе си в леглото.
	Обаче Бригъм беше станал и бе напълно облечен, но сега с обикновен панталон, работна риза, тиранти и ботуши с коркови подметки, вместо с хубавия костюм, който носеше предния ден. Явно, някой му беше донесъл чисти дрехи от къщата.
	Той се приближи до леглото с емайлирана чаша с димящо, ароматно кафе в ръка и се наведе да целуне Лидия по челото, когато тя се надигна и облегна гръб на възглавницата.
	Тя внимаваше да остане добре покрита с одеялото и с това предизвика усмивка на устните на Бригъм.
	— Добро утро, г-жо Куейд! — каза той.
	Лидия задуха кокетно горещото кафе, опитвайки се да печели време и отмести погледа си за момент.
	— Добро утро — каза едва чуто тя. Бе прекарала по-голямата част от нощта извивайки се и стенейки в ръцете на този мъж, но в светлината на утрото изведнъж се почувства свенлива и доста засрамена от необузданите си реакции.
	Краката на обикновения дървен стол застъргаха по пода, когато Бригъм го придърпа и пъхна крак под една от пръчките му. Той го обърна с гръб към леглото, прекрачи го и седна, подпрял ръце на облегалката.
	— Лидия.
	Тя вдигна поглед към лицето му с пламнали от смущение бузи.
	— Да?
	Бригъм се усмихна, протегна ръка и взе чашата й, преди да отговори. Само миг след като остави чашата на пода, той смъкна одеялото, за да открие топлите й гърди с твърдите им, тъмно розови връхчета.
	— Не се крий от мен — каза той. Погледът му се плъзна по фигурата й дръзко, без извинения, но все пак в изражението на очите му имаше и примесено благоговение. — Прекалено си хубава, за да правиш това.
	Лидия се изчерви отново, но не направи опит да се покрие, независимо че инстинктивно го желаеше просто знаеше твърде добре, че Бригъм отново щеше да смъкне завивките.
	От устните му се отрони звук, смесица между смях и стон. После, разтърсвайки глава като мъж, който току-що е парирал дясно кроеше от мечка гризли, той се изправи и върна стола на мястото му. Дори се наведе да вземе от пода кафето на Лидия и й го подаде.
	Тя все още не покриваше тялото си. Одобрителният поглед на Бригъм я караше да се чувства красива като киноактриса, а усещането беше приятно.
	— Бих се радвал — каза той вече от вратата, — ако пренесеш нещата си обратно в голямата къща, колкото е възможно по-скоро. Шарлот и Мили могат да ти помогнат, донеси онези мебели, които искаш, а останалите могат да стоят там за следващия наемател.
	Лидия можеше да се подразни от небрежно даденото нареждане, а дори и от самия факт, че беше нареждане, независимо от внимателно подбраните думи, ако все още не бе под въздействието на бурната любовна нощ. Тя имаше чувството, че е пила някакво вълшебно биле, забранено за всички, освен за вълшебници, богини и ангели.
	Едва след като бяха изминали няколко минути от заминаването на съпруга й, тя стана от леглото, изми се в емайлирания леген и се облече. Не намери гребен и остави дългата си коса спусната свободно по раменете.
	Усмихна се на отражението си в пропуканото, мътно огледало. Вчера беше същата жена, в същата сиво-розова рокля, и все пак беше много по-различна.
	Тя свали чаршафите от леглото, тъй като не искаше някой да види доказателствата за отнетата й девственост и ги напъха в калъфката на едната възглавница. Естествено, не можеше да отнесе това за пране в голямата къща, където бяха Шарлот и Мили, а вероятно все още и някои от гостите, още по-малко да го вземе със себе си и своята къща.
	Затова Лидия отиде до потока, който се виеше пред гъстите дървета и боровинковия храсталак зад бунгалото. Там старателно почисти чаршафите, като ги изтърка с един камък, както беше правила толкова много пъти, докато пътуваше с военните лекари и след това ги простря по храстите, за да изсъхнат на слънце.
	Когато приключи с това, тя се спусна по хълма към къщата, промъкна се през страничната врата, където бе покритата веранда и забърза нагоре по стълбите. В стаята на леля Персефона намери четки за коса, гребени и фиби. Вдигна косата си на пухкава, романтична прическа и се отправи към кухнята.
	— Добро утро, г-жо Куейд! — поздрави я с приятелска усмивка Джейк Фийни.
	Името стопли душата на Лидия като слънчев лъч, сгрял замръзналата земя.
	— Добро утро, г-н Фийни. Наоколо ли са момичетата?
	— Отидоха към центъра да гледат строежите — отговори готвачът, сипвайки й овесена каша в една паничка. — Ти сядай сега, г-жо Куейд, че трябва да закусиш нещо.
	Лидия не беше свикнала някой да я обслужва и нямаше намерение да започва да го прави сега, защото считаше, че тези неща не се отразяват добре върху характера. Но сега беше гладна, а и я очакваше много работа през деня, така че му благодари и се пресегна за захарницата и каничката със сметана.
	— Този смесен магазин скоро ще бъде готов и ще го отворят — каза тя и незабавно си помисли за Девън и Поли. Укори се, че се сещаше за тях едва сега, и напълно ги бе забравила след церемонията.
	— Да — отвърна Джейк, докато й наливаше кафе, а после наля и за себе си и седна до нея на масата. — Както и сградата на доктора. Той скоро ще си има малка, хубава къщичка на края на Главната улица, с две големи стаи и помещение отзад, където да приема пациентите си.
	Лидия остави лъжичката и сведе поглед. Тя беше забравила и за Джоузеф Макколи, а перспективата да го срещне и погледне в лицето не беше привлекателна. Трябваше незабавно да отиде при него и да се извини за неудобството или мъката, които евентуална му бе причинила предишния ден, когато беше седяла до него на сватбата, а после бе скочила от мястото си и се бе омъжила за Бригъм.
	Джейк явно не забеляза, че се бе замислила.
	— Училището също започва да придобива определен вид, а още и оня… пансион.
	Лидия го и изгледа въпросително:
	— Пансион? — не съм чувала за това.
	Готвачът стана, за да вземе кафеника.
	— Е, не мисля, че ще си чула. — Промърмори той.
	— Моля? — попита учтиво Лидия.
	— Най-добре ще е да идеш да видиш сама, г-жо Куейд. Не трябваше да говоря за това.
	Лидия отново взе лъжичката си. Всички тези недомлъвки само заради някакъв пансион? Ако питаха нея, идеята беше добра: градът имаше огромна нужда от място за настаняване на пътуващи търговци и несемейни мъже или жени.
	По-късно, когато слезе до центъра на града, Лидия се зарадва, че обществената зала наистина напредваше. Няколко мъже полагаха каменните основи, други копаеха кладенец, а наоколо имаше струпани обработени дървета и пакетчета с гвоздеи. Лидия си представи как щеше да изглежда завършената сграда, с черна дъска, чинове и много книги и се усмихна. За Коледа учениците й щяха да направят карнавално шествие, а самата тя щеше да погрижи да има портокали и ментови близалки за всички.
	— Лидия?
	Тя се сепна и се обърна. До нея стоеше д-р Макколи. Не очакваше да го срещне още сега и не беше подготвена. Езикът и залепна върху небцето и си остана там, неспособен да се движи.
	— Или сега би трябвало да се обръщам към теб с „г-жо Куейд“? — попита той, но в това и в изражението му нямаше упрек.
	Лидия преглътна, с мъка отлепи езика си и заговори:
	— Раз-разбира се, ще ме наричаш Лидия — каза тя. Повдигна поглед към добродушното му лице. — О, Джоузеф! Аз…
	Той хвана двете й ръце.
	— Недей, Лидия. Не е нужно да обясняваш. Просто ми кажи, че ти и аз още можем да бъдем приятели.
	Усети сълзи в очите си. Имаха общо минало, вписано с пролятата кръв, прах и гърмежи на войната и беше малко чудо, че отново се бяха намерили. Тя ценеше това, което ги свързваше.
	— Очаквах, че ще ми се сърдиш! — каза и леко извъртя глава премигвайки бързо, за да скрие сълзите си.
	Джоузеф въздъхна.
	— Не, скъпа… Не бих могъл ти се разсърдя. Никога. Няма да твърдя, че не съм разочарован, но се е налагало да изстрадам и по-лоши неща и след време винаги съм успявал да ги преодолея.
	Думите му накараха Лидия да се замисли и малко я разтревожиха. Тя се опита да си представи Бригъм да казва, че никога не би могъл да й се сърди и си каза, че с абсолютно невъзможно. С този мъж тя би имала мир и поезия — с Бригъм за съпруг тя би познала страстта, дори вероятно бурната страст, но всеки глупак би могъл спокойно да предскаже и предстоящите разгорещени спорове.
	Тя се надигна на пръсти и леко целуна Джоузеф по бузата.
	— Покажи ми тази твоя къща. Вече чух никой неща за нея от Джейк Фийни и искам да я види сама.
	Скелето за къщата вече беше издигнато. В страничния двор се копаеше кладенец, а в отдалечения край, яма за тоалетната. Щеше да има две стаи — едната за спане, а другата за готвене, четене, хранене и така нататък.
	— Понякога ще имам нужда от известно съдействие — каза Джоузеф, загледан към залива и скалните зъбери в далечината. — Все пак, независимо от опита ти, едва ли си акуширала при раждане, или? Но когато в Куейдс Харбър наистина започнат да се заселват хора, ще имам нужда от помощ.
	Една немирна къдрица бе паднала на бузата на Лидия и я гъделичкаше, затова тя я отмести назад.
	— Вашите войници обстрелваха нашите с пушки, оръдия, а понякога и с камъни, д-р Макколи — кисело каза тя. — Но те не забременяваха от това.
	Джоузеф се засмя и последното напрежение между тях изчезна като мъгла, разпръсната от слънчеви лъчи.
	Лидия докосна ръката му, все още усмихната, радостна, че трудният момент се беше изгладил.
	— Въпреки това, ми се е случвало да акуширам при раждане. Баща ми беше лекар, ако си спомняш, и преди войната имаше свой частен кабинет вън Фол Ривър. Така че често му помагах и в подобни случаи.
	Макколи явно се зарадва, но после замислено се намръщи. След известни разсъждения, изтъкна:
	— Но ти тогава не си била омъжена. Съпругът ти сега може да има сериозни възражения да бъдеш медицинска сестра.
	При мисълта за това, Лидия изпъна гръб и вирна брадичката си.
	— Сигурна съм, че г-н Куейд ще разбере желанието ми да практикувам лечителската професия — каза тя, въпреки че изобщо не се чувстваше сигурна. Честно казано, тя дори нямаше представа какво очакваше съпругът й от нея — освен още от онези прекрасни занимания, в които биха прекарали предната нощ, всъщност — защото тя не го познаваше. Поне не по начина, по който една жена би трябвало да познава мъжа, когото бе избрала за съпруг.
	— Вероятно ще разбере — съгласи се не много убедително Джоузеф и се обърна, за да спре поглед върху издигналото се скеле на двуетажната сграда от другата страна на дъскорезницата. Миг по-късно той гледна Лидия в очите.
	— А ти би ли разбрала?
	Думите му накараха Лидия да изтръпне, въпреки че тя се опита да не им обръща особено внимание. Застанала там на прашната улица — дъждът, така типичен за областта на Паджет Саунд, не бе валял скоро — тя засенчи очи и се загледа в тази най-нова постройка.
	— Това трябва да е пансионът — каза тя.
	Джоузеф се изкашля, сякаш нещо бе заседнало в гърлото му.
	— Пансион? — повтори той. — Това ли ти обясни Бригъм?
	Тя забеляза няколко палатки край сградата и някакви ярки петна, които се движеха наоколо като отблясъци от късчета цветни стъкла при залез.
	— Бригъм не ми е обяснявал нищо — отвърна тя, присвила очи. — Какви са онези жени там, в такива парадни дрехи? В пансиона ли ще живеят?
	— Може да се каже и така — не отрече Джоузеф, измъкна часовника си от джоба и съсредоточено го загледа.
	— Кога пристигнаха? — Сърцето на Лидия бе затуптяло малко по-бързо от обичайното и в стомаха й се зараждаше странно усещане.
	— Вчера — неохотно отвърна приятелят й. — Вероятно са дошли със същия товарен кораб, с които пристигна Девън. — Той отново нагласи часовника си, сякаш цифрите му създаваха затруднения. — Ако имаш и други въпроси, Лидия, по-добре да ги зададеш на съпруга си.
	Лидия имаше още твърде много задачи, за да тръгне да търси Бригъм. Освен това срещите с него изискваха прекалено голяма умствена енергия от нейна страна, а тя все още не беше се възстановила от загубата й през миналата нощ. Реши да го попита за пансиона на вечеря.
	Когато видя децата, увлечени в безгрижна игра в двора на къщата й, тя си спомни за котето и забърза към вратата, изпълнена с чувство на вина.
	Мили моментално изтича да я посрещне, измъкна малкото същество от джоба на престилката си и го вдигна към нея, за да й го покаже по-добре.
	— Не се тревожи — изчурулика тя. — Вече дадох на Офелия малко прясно мляко, а тя е доста доволна да се вози в джоба ми.
	Лидия въздъхна с дълбоко облекчение и се навее да целуне по челото доведената си дъщеря.
	— Благодаря!
	Приближи се и Шарлот.
	— Днес трябва ли да имаме уроци? — попита страдалчески тя. — Времето е толкова прекрасно!
	Лидия помълча малко, преструвайки се, че обмисля идеята, докато галеше котенцето, което бе взела от ръката на Мили и каза:
	— Да видим сега… днес е понеделник и обикновено е лош навик човек да се шляе през този ден, тъй като има опасност да се даде лошо начало на седмицата, а доброто начало е условие за добър край, нали така? Все пак, тъй като току-що се омъжих, ще ви позволя, по изключение да си починете.
	Мили и Шарлот се втурнаха с радостни възгласи обратно към двора, а Лидия продължи към къщата си, която успя да й бъде дом за толкова кратко. В малката спалня смени роклята и бельото си с чисти дрехи, а котето се търкаляше по леглото.
	Тя оправи няколко от фибите, които се бяха измъкнали от косата й, после извади пътната си чанти и започна да подрежда малкото си лични вещи в нея. Малко след като се бе заела с тази задача обаче, на вратата се почука.
	— Само аз съм! — извика Поли, която явно си бе отворила сама. След няколко секунди вече стоеше пред вратата на спалнята.
	Независимо от усилията й да говори и да се държи нормално, под очите на Поли още имаше тъмни сенки, а лицето й бе неимоверно бледо.
	— Поздравления, г-жо Куейд! — мило каза Поли. — Имаш вид на щастлива жена.
	Лидия се изчерви, извади една риза от чантата, сгъна я и пак я върна обратно. Да, беше щастлива, разбра тя сега, както емоционално, така и физически.
	— В такъв случай у теб няма лоши чувства?
	Поли се засмя, но смехът й прозвуча кухо.
	— Не, естествено не. — Тя въздъхна и Лидия видя, че етърва и се бе подпряла на рамката на вратата със скръстени ръце. — Мисля, че Бригъм се надяваше ти да проговориш, когато свещеникът попита дали някой има възражения срещу брака ни.
	— Съмнявам се — каза Лидия, отхвърляйки темата. Искаше по-скоро да разбере какво ставаше с Поли. — Как вървят нещата между теб и Девън? — попита тя, въпреки че се ужасяваше от отговора.
	— Никак — отвърна Поли с такова отчаяние, че сърцето на Лидия се сви от болка. — Съпругът ми отново замина, съвсем скоро след сватбата. Мислех, че знаеш.
	Лидия знаеше, разбира се, че проблемите на Девън и Поли не бяха намерили решението си чрез неговото настояване да сключат брак, но се беше надявала, че така Девън показваше, че е готов да положи усилия да се решат.
	— О, Поли! — прошепна тя, приближи се и я прегърна. — Това е ужасно!
	Разбитото сърце на Поли прозираше в очите й и в тъжното присвиване на рамото.
	— Поне детето ще има прилично име, а магазинът ще осигурява бъдещето ни. По-добре съм от много други жени в моето положение, бих казала.
	— И все пак…
	— Не искам да се тревожиш за мен, Лидия — прекъсна я Поли. — Време е и без това да запретна ръкави и да направя нещо от живота си. Кой знае? Може би напускането на Девън ще се окаже най-доброто нещо, което би могло да ми се случи.
	Лидия отново и притисна:
	— Ако имаш нужда от нещо, просто ми кажи. Обещаваш ли?
	Поли леко изхлипа, после кимна.
	— Винаги съм си мечтала за сестра — каза тя с малко измъчена усмивка.
	— Както и аз — отговори Лидия. — Сега, нека да седнем и да изпием по един чай. Искам да ми разкажеш какви са плановете ти за магазина.
	Лидия сложи котето в джоба си, отиде до кашона с разпалки и стъкна огън. После, оставяйки задната врата отворена, за да може част от топлината да избяга, тя взе чайника, отиде до помпата и го напълни.
	— Ходила ли си да разгледаш новия пансион? — попита тя, когато се върна, сложи чайника на печката и протегна ръка за кутийката с чаени листа.
	Беше чиста случайност, че Лидия погледна към Поли само миг след като бе задала въпроса си и забеляза, че лицето й бе пребледняло още повече от преди.
	— Пансион? — повтори Поли явно много смутена.
	Лидия застина на мястото си с чайника в едната ръка и кутийката с чая в другата.
	— Да. Онази голяма сграда от другата страна на дъскорезницата.
	Поли прекара език по пресъхналите си устни.
	— Ти не си правиш шега, нали?
	— Шега? — Лидия вече не разбираше нищо. — Защо да се шегувам, за Бога?
	Поли завъртя очи и тежко въздъхна.
	— Мили Боже! Ти говориш сериозно! — стигна до отчаяния извод тя. — Лидия, това няма да е пансион, ще бъде публичен дом и нощен локал.
	Лидия успя само да отвори уста. Знаеше какво означаваха нощните локали, дори бе трябвало да свири в някои от тях заради вечерята си в Сан Франциско, добре знаеше какво представляваха и порочните заведения с покритите си със стърготини подове на ул. Скид Роуд в Сиатъл. Само че тук ставаше въпрос за простичкия, обикновен, изолиран Куейдс Харбър. Да има локал и публичен дом тук, бе все едно да се построи тоалетна в Рая.
	— Бриг знае ли за това? — попита тя настойчиво след няколко секунди.
	Поли я загледа в недоумение:
	— Дали той знае? Лидия, Бригъм е собственикът на Куейдс Харбър! Самият той доведе жените от Сиатъл и точно той финансира строежа!
	Лидия издърпа един стол от масата и се отпусна на него. Чувстваше се малко замаяна.
	— Не мога да повярвам — замислено каза тя. — То е все едно да осигурява отрова за собствените си работници!
	Сега беше дошъл ред на Поли да прояви съчувствие. Тя се протегна и хвана ръката на Лидия.
	— Напълно споделям мнението ти, но знаеш ли, мъжете наистина гледат на тези неща от друг ъгъл.
	Лидия си представи бедната Магна Холмез, например, чакаща сама в дома си, бременна, без приятели, онемяла, докато съпругът й пилееше спечелените си с тежък труд пари за уиски, игра на карти, за жени. Беше лесно да си представи как пиянската болест щеше да започне да се разпространява оттам, докато накрая децата шиха да ходят без обувки и палта, дори без храна и то само заради лични човешки пороци.
	— Лидия? — Поли леко стисна ръката й.
	Но Лидия все още бе потънала в мислите си. Нейният собствен баща бе обичал уискито твърде много, а вероятно и жените и комара също. В резултат на това тя бе израсла с дупки по чорапите си и с постоянни болки от глад в стомаха, които не изчезнаха, докато тя не замина на война и не получи достъп до полевите кухни на армията на Съединените щати.
	— Той не може да направи това! — каза тя, бутна стола си назад и стана.
	— Не може да направи какво? — тревожно попита Поли и се изправи. — Лидия твоят съпруг може да направи общо взето всичко, ако изключим, да кажем убийство. Това е неговият град и тук всички зависят от него по един или друг начин.
	Разтреперана. Лидия обхвана с длани бузите си, опитвайки се да ги охлади. Беше разсеяна — тръгна в една посока, после в друга, после спри ядосана и объркана.
	Беше се проявила като такава глупачка!
	— Лидия? — замоли я Поли тревожно.
	Лидия се насочи към задната врата, после предпочете предната и остави котето на пода, преди да излезе. Не преставаше да се обвинява колко наивна и глупава бе била, докато приближаваше към портата на двора, а Поли подтичваше след нея.
	Щом Бригъм строеше този локал, щом сам беше довел тези леки жени, то тогава той явно възнамеряваше да покровителства това място и разбира се да го посещава. Тази мисъл бе абсолютно непоносима за Лидия, независимо че знаеше, и бе наблюдавала на практика, че повечето преуспяващи мъже издържаха и свои любовници, при което никой не ги обвиняваше, включително собствените им съпруги.
	Точно когато преминаваха край новостроящата се къща на Джоузеф, Поли се изравни с Лидия и я спря, хващайки я за лакътя с неподозирана сила.
	— Послушай ме! — изсъска тя. — Ти не можеш да отидеш при Бригъм сега, в това възбудено състояние. Трябва да изчакаш докато се успокоиш и започнеш да разсъждаваш разумно.
	Лидия с мъка стоеше на мястото си, беше изпълнена с тиха истерия. Тя пое дълбоко въздух и бавно го издиша.
	— Аз съм такъв идиот! — прошепна тя почти през сълзи.
	Поли я разтърси приятелски.
	— Глупости. Сега, нека да се върнем двете в къщата ти и да изпием чай си.
	Въпреки че все още гореше от желание да намери Бригъм и да се изправи дръзко срещу него, тя знаеше, че Поли е права. Каузата й нямаше да спечели с нищо, ако разговаряше със съпруга си, когато бе завладяна от такава бясна ярост.
	Поли я придружи до къщата и, където методично довърши чая. Дори извади кутията с шоколадови бонбони, която беше скрила в горното чекмедже на бюрото си — все още имаше четири, въпреки че децата бяха изяли останалите — като награда за усърдието им по време на уроците.
	Лидия в крайна сметка се застави да седне до масата, с лице срещу етърва си и се концентрира върху дишането си — бавно и дълбоко. След известно време, когато чаят се бе запарил достатъчно и двете е Поли биха изяли шоколадите, тя започна да се чувства по-спокойна.
	_Малко по-спокойна._
	Двете изпиха чая си, както подобава на две омъжени дами и разговаряха за незначителни неща, като например платовете, които Поли смяташе да достави в магазина. Мислела да продава и шоколади, както и книги, защото животът не се въртеше само около месото и картофите. В края на краищата и по-фините неща не трябваше да се заклеймяват като излишен лукс. Някои неща бяха основата на душата, твърдеше тя, точно както брашното и белият боб бяха основата на тялото.
	След около час Поли неохотно се сбогува. В магазина работеше строителна бригада и тя искаше да се убеди сама, че се изпълняваха инструкциите, които бе дала във връзка с някои детайли по вътрешното разпределение на помещенията в сградата.
	— Трябва да бъдеш спокойна — промърмори си Лидия. — Трябва да бъдеш спокойна!
	Най-после, след като почисти жилището така, както беше, преди да дойдат двете с Поли, тя сипа останалата сметана в купичката на Офелия и излезе.
	Лидия намери съпруга си в дъскорезницата, където той разтоварваше от задвижвания с парна сила конвейер дървения материал, преминал под триона. Целият беше просмукан от пот и покрит в мръсотия и стърготини и гневът на Лидия малко намаля, когато го видя така. Бригъм беше интелигентен въпреки ината си, и положително щеше да разбере правилно проблема с локала, след като веднъж му го обяснеше.
	Независимо от цялата нежност, с която я бе въвел в съпружеския живот предната нощ и от начина, по който я бе гледал тази сутрин, карайки я да се чувства прекрасна като Афродита, Бригъм не изглеждаше зарадван да я види.
	Всъщност, след като изкрещя на един от мъжете да го замести — а тук трябваше да се крещи, за да се надвика пронизителния писък на огромния трион — той здраво хвана Лидия за лакътя. Поведе я през помещението, чийто под бе затрупан с фини дървени стърготини и после под високата отворена арка, която служеше за врата. Тук шумът бе съвсем малко по-поносим.
	— Какво искаш? — настоятелно попита той.
	Лидия се намръщи и освободи ръката си.
	— Няма защо да се държиш грубо. Аз съм ти съпруга, в края на краищата, или си забравил? — _„Вече“_, допълни в себе си, замислена за онези мръсни жени и техния „пансион“.
	Усмивка озари изцапаното му лице.
	— Няма начин. Премести ли нещата си в моята стая? — попита той.
	Лидия скръсти ръце, за да спечели малко време и да се пребори с проклетия му чар.
	— Не и няма да го направя, докато не разрешим въпроса с оня нощен локал! — прошепна злобно тя, усещайки прекалено добре любопитните погледи, които им отправяха преминаващите работници. — Тези какво гледат?
	Усмивката на Бригъм се бе превърнала в гримаса на объркване и раздразнение.
	— Теб. По правило в дъскорезницата не идват жени. Не е безопасно. — Той опря ръце на хълбоците си и се приведе над нея, при което я лъхна прекрасният мирис на пот, прясно дърво и мъж. — Сега за локала.
	Тя отстъпи крачка назад.
	— Да. Боя се, че ще трябва да поискам обяснение.
	Бригъм отхвърли глава назад и избухна в дрезгав смях, а сребристите му очи блестяха, когато отново я погледна.
	— Ти трябва да поискаш обяснение? — запита той, като скръсти ръце и скъси разстоянието между тях, което тя бе успяла да завоюва малко преди това. — Прощавай, г-жо Куейд, но главата на това семейство съм аз и ако някой трябва да иска нещо, то този някой ще съм аз.
	Лидия се изчерви цялата. Гордата, бунтовна кръв на прадедите й, които бяха изпълнили геройски дълга си през Революцията, а после отново през войната от 1812, се надигна от дъното на сърцето й и нахлу буйно във вените й.
	— Ако това е начинът, по който смяташ да ми говориш, господин Куейд — кипна тя, — то тогава бих ти била благодарна, ако не ми говориш въобще! Нещо повече, аз ще получа обяснението ти и то още сега!
	Бригъм отново хвана ръката й, стисна я здраво, когато тя опита да се освободи и я поведе към канцеларията — хралупа. Вътре изненадаха г-н Харингтън и Естър по средата на свенлива целувка и Бригъм изръмжа:
	— Бягай да се правиш на любовник на някое друго място, Харингтън!
	Бедната Естър потъна и земята от срам.
	— Това беше изключително грубо! — скара се ядно на съпруга си Лидия, когато нещастните влюбени бързо се бяха оттеглили.
	Бригъм я изгледа продължително, после отпусна здраво стиснатите си челюсти и се извърна, за да загребе едно канче вода от кофата. Тя можеше да види под ризата играта на мощните му мускули по гърба и раменете, докато вдигаше канчето към устата си.
	Лидия се опита да успокои нервите си. Поли и беше казала, че гневните думи няма да я доведат до никъде, поне що се отнасяше до Бригъм и тя знаеше, че приятелката й имаше право.
	— Ти разбираш ли, че онези жени ще спят с мъжете за пари? — прошепна тя, изпълнена е ужас. — Не знаеш ли, че ще последва пиене, комар и гуляйджийство?
	Бригъм се обърна да погледне жена си, а очите му блестяха подигравателно, което я вбеси. Той зае поза на престорено разкаяние, маскарадно копие на израза на лицето на Естер, когато я бяха хванали да се целува с Харингтън преди няколко минути.
	— Не можеш да го казваш сериозно г-жо Куейд!
	Гневът на Лидия опасно нарастваше.
	— Говоря съвсем сериозно, г-н Куейд — възрази тя. — Искам да спреш строежа на оня локал и да изпратиш обратно онези жени. Сега. Днес!
	Съпругът й се облегна с двете си ръце на ръба на бюрото, наведе се към нея, а веждите му едва се забелязваха под падналата върху челото му прашна коса.
	— Локалът остава — изрече бавно той, — жените също. И край по този въпрос.


>	18

	Лидия не даде израз на лошите си предчувствия, докато гледаше предизвикателно Бригъм, в потъналата му в сянка канцелария. Реши да се справи с него по същия начин, по който се бе отнасяла с оня своенравен и раздразнителен пес на един от съседите си във Фол Ривър някога — като се спираше пред него и го гледаше заплашително на свой ред, без да проявява и намек за ужаса си.
	За разлика от булдога обаче, Бригъм изобщо не се впечатли.
	Въпреки че някакъв инстинкт и подсказваше да прехапе здраво устните си, Лидия прост не можеше да му се подчини. Разбира се, тя нямаше опит, не бе изпитвала любов към мъж досега и нейните чувства я носеха по гребена на бурния прилив — при това често я отнасяха там, където не бе искала да отиде.
	— Струва ми се, че ти възнамеряваш да посещаваш този… този вертеп на долни страсти! — каза с разтреперан глас тя.
	Бригъм се засмя. Проклет да бъде, той наистина се разсмя!
	— „Вертеп на долни страсти“? — повтори той. — Сега започваш да говориш като Преподобния Профет.
	Лидия се изчерви.
	— Бъди така добър да не се опитваш да изместваш темата г-н Куейд — бавно каза тя. — Ти ми се закле във вярност, при това едва вчера, и аз искам да зная дали все още пазиш тази клетва в сърцето си, или не.
	Той се облегна на бюрото и скръстил ръце, я загледа през силно присвитите си очи.
	— Звучиш ми като героините в един от романите на Шарлот — отбеляза той.
	Лидия нямаше намерение да се остави да бъде надприказвана, нито избутана настрани като никакъв празен железопътен вагон, отведен в глуха линия, затова парира удара му.
	— Откъде би могъл да знаеш това, щом не четеш романите й? — попита тя, без да разчита на отговор, нито да го изчака. — С нищо няма да ти помогне, сър, това, че заобикаляш въпросите ми.
	— Добре. — Изражението в оловносините му очи бе неразгадаемо, когато я погледна. Лидия не забеляза злоба или ненавист в поведението и стойката му. — Ето отговорът, г-жо Куейд. Докато ти се държиш като моя достойна съпруга, аз ще ти бъда верен съпруг.
	Кой знае защо, това напомни на Лидия за един ден, прекаран на заледеното езеро до Фол Ривър, със семейството на приятел от училище. По-големите момчета имаха кънки и дърпаха по леда останалите деца зад себе си. Заловили се едно зад друго, бяха образували дълга, виеща се като змия шумна опашка, която се носеше по неравната повърхност. Летяха със зашеметяваща скорост, а тя беше на края на опашката, изпълнена в ужас и щастие.
	Чувството, което изпита сега, когато вдигна поглед към лицето на съпруга си, бе почти същото.
	— Докато аз се държа като твоя достойна съпруга — повтори Лидия, закрачила пред него като адвокат пред съдийско жури. — Ти ще ми бъдеш верен съпруг. Това е абсолютно честно споразумение, при условие че твоето определение на думата _„честен“_, съвпада с моето.
	Бригъм прокара мръсната си ръка през прашната си, сплъстена от стърготините коса и Лидия се удиви колко привлекателен го намираше дори сега, в това неугледно състояние.
	— Аз никога няма да се обърна към друга жени, докато ти ме приемаш в леглото си.
	Лидия се изчерви от грубата прямота на думите му, въпреки че бе искала да чуе неподправената истина. Тя изчака, надявайки се той да не се досети от вида й, че цялото и тяло бе запулсирало при спомена за прекараната с него нощ и при мисълта отново да го приеме.
	— Да допуснем, че съм болна или неразположена по някаква причина?
	Той въздъхна и под лявото му слепоочие се стегна едно мъничко мускулче, после отново се отпусна.
	— Питаш дали ще ти остана верен ако се разболееш или си в последните месеци, докато износваш детето ми, доколкото разбирам?
	Тя кимна, страшно смутена, но и същото време отчаяна да чуе до края.
	— Да.
	Пръстите на дясната му ръка забарабаниха по мускула под рамото му.
	— Аз искам още деца, Лидия. Ще откриеш, че съм най-преданият съпруг, докато ти си бременна с тях. Що се отнася до болести, ще бъда непоклатимо лоялен, но само в случай, че не преценя, че болестта, от която страдаш, е по-скоро улеснение, с което да ме държиш далеч от леглото си.
	Лидия застана неподвижно и се обърна към него в опит да разчете мислите върху забележителното му лице.
	— Когато ме опознаеш по-добре, Бригъм, ще разбереш, че не съм от хората, които се преструват на болни, за да извлекат изгода.
	Той се наведе към нея, все още със скръстени ръце и каза, с приглушен до подигравателен шепот глас:
	— Приключихме ли вече, съпруго? Защото ме очаква много, много работа.
	Тя пое дълбоко въздух и бавно го издиша.
	— Не съвсем. Все още остава проблемът с… публичния дом. — Последната дума остави кисел звук в устата й, като развалена туршия с копър. — Няма да е честно по отношение на мен, ако се задоволя само с обещанието ти да не посещаваш това заведение… — Тя замълча, присви очи и го изгледа продължително, после продължи: — … в случай че в действителност си дал такова обещание, когато съпрузите на останалите жени положително ще ходят там, за да пият и да харчат заплатите си. Като твоя съпруга, аз нося толкова отговорност за жените в този град, колкото ти за мъжете. Аз трябва да застана на определена позиция.
	Ярка вълна проблесна под загорялото от слънцето и покрито с прах лице на Бригъм, погледът в очите му не предвещаваше нищо добро за по-нататъшното развитие на разговора.
	— Няма да затворя локала — отвърна нервно той. — В случай че не си забелязала, по-голямата част от мъжете в този град нямат съпруги. Ако тук не могат да намерят уиски и жени, те няма да останат, което просто ще провали бизнеса ми.
	Инстинктът подсказа на Лидия да отстъпи една крачка, но тя не беше готова да приеме поражението си нито с разума си, нито с душата си.
	— Глупости. Твоите работници стояха тук досега. Ти си построил това отвратително място и си го напълнил с разни фини стоки от целия свят…
	— Когато пристигнах тук — прекъсна я Бригъм с глас, вибриращ като струпващи се градоносни облаци в далечината, — имаше много малка конкуренция и аз можеш да задържам работниците си, защото се отнасях добре към тях и защото те нямаше къде другаде да отидат. Сега из целия щат Вашингтон се появяват нови дърводобивни компании и ако моите хора не са щастливи, те просто могат да се качат на следващия пощенски кораб обратно към Сиатъл. Преди да измине и ден, че отново ще са си намерили работа.
	Лидия преглътна.
	— Но ти положително разбираш…
	Бригъм извади часовника си от джоба на панталона и с много обиграно и много нервно движение на палена си, отвори капака му.
	— Ще говорим за това по-късно, г-жо Куейд. Бих предложил сега да си идеш в къщи.
	Лидия впери поглед в него, отвратена и изумена от отпращането й. Тя осъзна, че бе постигнала малък или почти никакъв напредък с Бригъм и се почувствува съвсем обезкуражена.
	— Какво?
	— Казах иди си в къщи — повтори й Бригъм и заобиколи бюрото, спря пред нея и хвърли поглед към вбесеното й лице. — След като свърша работата си, след като поплувам в езерото и изям вечерята си ще изслушам с удоволствие оплакванията ти.
	На нея не й стана ясно защо се изненада, когато се оказа, че тя бе в край на списъка с дневната му програма, но наистина се изненада. Отвори уста да възрази, но пак я затвори.
	Бригъм докосна корсажа на роклята й с върха на пръстите си, което накара зърната й да набъбнат под материята.
	— Иди си в къщи — каза за трети път той. — Ако не тръгнеш сега, не мога да ти обещая, че няма да те обладая направо тук и сега.
	Лидия се разтрепери — донякъде от желание, донякъде от нахалството на предложението му. Той явно беше сигурен, че може да я съблазни в канцеларията си посред бял ден. Нещо по-лошо — беше прав.
	Тя се обърна, прекалено ядосана, за да говори и изхвърча навън.
	Лидия премина бързо край голямата къща и закрачи нагоре по хълма, към бунгалото зад нея, а полите й се закачаха из клонките и боровинковите храсти.
	Както очите й пареха от сълзите, така и тялото й пулсираше от желание, което не можеше лесно да овладее. Стигайки до бунгалото, тя бързо свали чаршафите, които бе проснала да съхнат върху храстите, след като бе изпрала петната, свидетели на окончателното и превръщане в жена, сгъна ги и ги внесе вътре.
	Коленете й трепереха, затова се отпусна на люлеещия се стол, където Бригъм бе седял сутринта, наслаждавайки се на красотата й и здраво стисна охлузените облегалки. Започна да се люлее, първо бързо и бясно, после с тих целенасочен ритъм.


	След края на работния ден, Бригъм закрачи към дома, докато абсолютното изтощение бавно напускаше тялото му при перспективата да види отново Лидия. Представи си как тя го очаква в спалнята им с ухаеща кожа и напарфюмирана коса и обвито в коприна чаровно тяло. Тя бе интелигентна жена, независимо от липсата й на опит в отношенията между мъжа и жената и положително вече бе успяла да обмисли и да се примири с идеята за нощен локал в Куейдс Харбър.
	Първо щеше да се изкъпе — може би Лидия ще изтърка гърба му? — и докато правеше това, щеше да й разкаже как бе преминал денят му. Подобно съпружеско внимание му беше липсвало много. Искаше му се да го поглезят, да го приласкаят, а после щеше да вземе Лидия в леглото си и да я задоволи изцяло, за да се почувствува задоволен и самият той. След което, седнали пред вечерята за двама в спалнята, можеха да поработят над леката съпротива, която тя изглежда оказваше по въпроса за уискито и леките жени.
	Когато Бригъм отвори вратата на стаята си обаче, лицето му се смръщи. Там нямаше и следа от Лидия. Нито от малкото й лични вещи, дори не от отличителния й, упойващ аромат. Стомахът му се сви, когато всичките му прекрасни фантазии от преди малко потънаха в мрак.
	— Лидия? — Въпреки че знаеше, че нея я нямаше там, въпреки че го знаеше от дъното на душата си, той не можеше да се възпре и да не извика името и.
	Проскърца друга врата, някъде надолу по коридора, и се появи Мили. Бригъм забеляза неодобрителното изражение в очите й. Те приличаха толкова много на неговите — тези очи, че можеха бъдат свалени напрано от лицето му и преместени на нейното.
	— Къде е втората ти майка? — попита я той. Само присъствието на детето му даде силата да прекрачи през прага и да се отправи решително към шкафа с чисти дрехи.
	Мили застана до вратата, дребничка и сърдита.
	— Тя е в къщата на Главната улица — съобщи детето.
	Бригъм взе един сапун от махагоновия умивалник, извади груба памучна кърпа от чекмеджето и съобщи на детето:
	— Аз отивам до езерото да се изкъпя. Искам да намериш Лидия и да й предадеш от мое име, че ще е по-добре да е тук под този покрив, когато се върна.
	Мили изгледа баща си с кротко съчувствие, явно не впечатлена от суровите му думи.
	— Не мисля, че ще ме послуша! — каза ти доста пъргаво. Щом веждите на баща й се повдигнаха, добави: — Но ще опитам.
	Тя се затича към предната врата, а Бригъм се отправи към задната. Мина с трясък през кухнята, без да обърне внимание на Джейк Фийни и прекрасния аромат от приготвяната вечери и закрачи ядосан по хълма зад къщата.
	Явно само това можеше да му се случи, след като бе пренебрегнал принципите си и се бе оженил повторно. Ако сега не тропнеше с крак, Лидия щеше да го накара да подтичва подире й като послушно кученце и да казва всеки път „Да, скъпа“, когато му заповядаше нещо.
	По-скоро би умрял.
	Не погледна към бунгалото, когато мина край него, защото не искаше да си спомня как бе любил Лидия. Не искаше да си спомня задъхания й, трескав шепот, когато й бе доставял удоволствие, кратките въздишки и примитивните, настойчиви стонове на пълноти й покорство и на желанието й, когато бе наближавал върха на екстаза й…
	Бригъм стигна до езерото, изрита ботушите от краката и захвърли ризата си. Бельото му се закачи върху физическото доказателство на мислите му, когато започна да се съблича и той изпсува. Беше станал твърд като дъбова тояга и хладната вода на езерото нямаше да му помогне много.
	Той взе сапуна, навлезе в езерото и спря, когато водата достигна до гърдите му. Изтърка се от главата до петите с ненужна енергичност и когато излезе на брега, кожата му щипеше от триенето. Мъжествеността му обаче стоеше изправена пред корема му като корабна мачта.
	Той изсуши тялото си и бързо облече чистите дрехи, които бе донесъл със себе си. За разрошената му коса бе достатъчно само едно бързо прокарване на пръстите, а под другата ръка стисна вързопа с мръсните панталони и риза.
	Докато се спускаше надолу по хълма. Бригъм внимаваше особено много да не погледне към бунгалото. Ако беше погледнал, каза си той, сигурно щеше да се превърне в стълб от сол, като жената на Лот.
	Когато достигна до задния двор на къщата си, където Джейк източваше вода от помпата и полагаше огромни усилия да прикрие развеселената си усмивка, Бригъм хвърли вързопа на земята.
	— Тя върна ли се? — изръмжа той.
	Усмивката на Джейк пролича в очите му, въпреки че устните му успяха да останат здраво стиснати.
	— Не, Бриг. Боя се, че ще трябва ти да отидеш.
	— По дяволите, прав си, че ще отида аз — измърмори Бригъм.
	— Май е по-добре да охладиш малко нервите си първо — предложи Джейк. — В края на краищата, то не е като да си имаш работа с обикновена жена. Ако вземеш да кажеш нещо не както трябва и ядосаш г-жа Куейд, ами че да, тя просто може да стане и да си отплава оттук завинаги. Или пък ще реши да посети някой съдия и да развали женитбата. А пък недей да си мислиш, че Джоу Макколи няма да я очаква с отворени обятия. Той е добър човек и, що се отнася до въпросната дама, ще е готов да си затвори очите пред доста неща, само и само да я има до себе си.
	Бригъм кипеше. Никога не беше се сблъсквал с жена, така упорито непокорна като Лидия и не беше много наясно как може да се справи с нея. Нещо повече — мисълта тя да се извива страстно под тялото на някои друг мъж, а бил той дори някой, когото харесваше, колкото Джоузеф Макколи — направо ги разболяваше и изпълваше с ярост.
	— Свърши ли вече? — изля той яда си върху стария готвач, тъй като нямаше друг под ръка.
	Но Джейк го изгледа не по-малко заплашително, когато размаха мазния черпак срещу него.
	— Внимавай как се отнасяш към г-жа Куейд, Бриг, или ще си имаш работа с мен! — закани се той.
	Бригъм скръсти ръце и повдигна едната си вежда, за да покаже на стария си приятел, че не го беше изплашил, после се обърна и тръгна през къщата по посока към предната врата.
	Той бе главата на семейство Куейд, той определяше правилата тук. Беше време да накара Лидия да разбере това, веднъж и завинаги.


	Лидия беше стигнала дотам, че беше извадила и разтворила куфара си на леглото, но още не беше опаковала нищо. Не, нямаше да се върне в къщата на Бригъм, независимо колко много и се искаше; нейните убеждения не можеха да й позволят това. Нито пък можеше да се реши да напусне Куейдс Харбър, въпреки че точно това беше възнамерявала да направи в първия си изблик на гняв.
	Не можеше да изостави Шарлот и Мили, нито останалите деца или Поли.
	Тя седна, много тъжна, в стола с лице към леглото. Котенцето бе изпълнявало акробатични номера в скута й и сега се закатери по корсажа на роклята, като забиваше ноктите си в материята.
	Лидия не направи опит да махне котето — присъствието му я успокояваше, а дързостта му разсейваше мрачните й мисли. Когато Офелия завладя рамото й и потрепери изплашено за миг като планински катерач, стъпил върху хлъзгава скала, а после се сгуши във врата на господарката си, сърцето на Лидия бе спечелено завинаги.
	Котето издаде тих звук, някаква смесица от мъркане и мяукане, докато й предлагаше утехата си. Лидия протегна ръка, за да погали нежно малкото кълбенце от коприна.
	Романтичната пауза бе нарушена от внезапно гръмко чукане по предната врата.
	Офелия тревожно измяука и се плъзна по гърба на Лидия, като пак използва ноктите си да се задържи, стрелна се под една от възглавниците и се сгуши под нея, като навън остана да стърчи само смешно малката му опашка.
	— Страхливка! — каза Лидия, приглаждайки косата си. Всяко човешко същество, помисли си тя, би казало, че точно тя едва ли би могла да нарича другите страхливци, когато беше също толкова изплашена, че би се скрила под леглото. Ако гордостта й позволяваше.
	— Лидия! — изрева Бригъм, докато прекосяваше предната стая.
	Тя се изчерви от смущение и гняв. Поведението му щеше да стане център на клюките в Куейдс Харбър само след броени минути, а после можеше да минат години преди споменът да избледнее.
	— Тихо! — извика тя, отваряйки рязко вратата. Лицето й бе аленочервено, ужасено и изгладняло за образа на този мъж, който бе спечелил сърцето й, ако не разума й.
	Бригъм имаше вид на лятна буря, приела човешка форма. Очите му блестяха като ледените висулки на Нова Англия, а на челото му се беше спуснал кичур коса. Челюстите му бяха каменни като снежните планини на полуострова и той я избута, за да мине без всякаква церемониалност.
	Лидия затвори незабавно вратата след него и преглътна тежко. Беше много важно в момента да запази самообладанието и достойнството си.
	Той застана в средата на скромната й стая, запълвайки я чак до ъглите със своето присъствие и властност, изправен гордо като тъмен принц. Сякаш някаква гигантска скала се беше откъртила от склоновете на скъпоценната планина на Бригъм, бе се врязала през стените на къщата й и се бе разположила в средата, без да може да бъде отместена, освен чрез някаква сила по-голяма от самата нея.
	— Не е нужно да се държиш като Зевс, мятащ своите мълнии! — каза тя с умерен и спокоен той, който дори я изненада. — Напълно ми е ясно, че си ми ядосан.
	Бригъм я изгледа свирепо, подпрял мощните си ръце на хълбоците си.
	— Мисля, че ти казах да се пренесеш в нашата стая в голямата къща — каза той. Гласът му беше тих, а мекият му тон бе по-скоро смъртоносен, отколкото утешителен.
	Лидия изправи тялото си и пое нещата в свои ръце, както бе постъпила тогава, в оня случай през войната, когато един млад, обзет от треска вражески войник, един пациент под нейните грижи, бе успял по някакъв начин да се добере до скалпел. Изплашеното момче бе започнало да пристъпва в кръг около нея, залитащо на ранените си крака, с очи подивели като на притиснато в ъгъла животно и размахваше скалпела.
	Говорейки тихо и разумно, без да показва страха си, Лидия го бе обезоръжила и му бе помогнала да легне отново в леглото си.
	— Да — каза тя сега, срещайки очите на съпруга си със смелост, която далеч не изпитваше. — Ти ми каза да се пренеса в стаята ти. Съответно, аз реших да не го правя.
	— Мога ли да попитам защо? — Думите му бяха изречени внимателно, не биха повече от шепот и все пак силата им разлюля стаята, както би я разлюляло земетресение.
	Лидия приглади полите си, въпреки че те нямаха нужда от това.
	— Разбира се, че можеш. И ще ти отговоря, при това. Докато не затвориш оня локал, г-н Куейд, аз няма да живея под един покрив с теб. — Лидия сама не можеше да повярва колко смело говореше, докато всъщност вътрешно трепереше.
	Той пристъпи по-близо и тя можеше да усети топлината и силата на тялото му. Не се страхуваше от физическо насилие, защото знаеше, че Бригъм никога не би я докоснал в яда си, но той беше много по-силен по дух, както и имаше много по-здрави мускули. Ако не внимаваше, щеше да я победи изцяло.
	— Ултиматум ли ми поставяш? — попита той.
	Лидия се замисли за съдържанието на думата.
	— Да — отговори накрая тя.
	Той се усмихна, карайки сърцето й да забие по-силно и по-бързо.
	— Значи, аз затварям локала и публичния дом, а ти споделяш къщата и леглото ми? — попита той учтиво, дори благосклонно.
	— Точно така.
	— И ако не го направя, ти ще живееш тук. Докато аз позволя, разбира се.
	Лидия вирна брадичка, доволна, че поне полата й беше дълга и прикриваше разтрепераните й колене.
	— Ти си много проницателен човек, г-н Куейд — отвърна тя.
	Той се разсмя тихо и дрезгаво.
	— А и решителен, както скоро ще разбереш. — С това той плъзна едната си ръка под коленете й, обхвана с другата гърба й и я повдигна с лекота, опирайки тялото й до гърдите си.
	Лидия трябваше да затвори очи за момент и да се концентрира върху контролирането на дишането си.
	— Пусни ме веднага долу! — каза тя, когато отново набра сили да го погледне. Дъхът на сапун, езерна вода и топло тяло изпълваха ноздрите й и тя не можеше да не усеща неукротимата му сила.
	— Това и смятам да направя — каза той, понасяйки я към малката й спалня, където котето още се гушеше скрито под възглавницата и размахваше малката си опашка като махалото на часовник. Бригъм остави Лидия на леглото, а котето се търкулна по одеялото и скочи на пода.
	Лидия се опита да се изправи, но Бригъм бе сложил едната си ръка в средата на гръдния й кош с разперени пръсти и я задържаше на мястото й с такава лекота, че с другата спокойно успя да разкопчае ризата си.
	— Ти ще ме вземеш насила? — каза тя, бездиханна от безсилие, и от нещо друго, което не й се искаше да назове.
	Той се усмихна.
	— Няма да ми се наложи — сърдечно каза той, докато събличаше ризата си и продължаваше да я държи на леглото. — Виждаш ли, аз знам какво ти харесва, Лидия. Ти ми показа снощи, помниш ли?
	— Бригъм…
	— Шшт — скара й се той. — Ти постави своите условия, сега аз ще поставя моите. Щом искаш да останеш тук и да се правиш на независима, добре. Но ти си моя съпруга и не позволявам да ме лишаваш от правата ми. Нито ще позволя да ме изнудваш, като ми отказваш себе си.
	Лидия беше престанала да се съпротивлява и си каза, че постъпва така, защото можеше да прецени безплодието на съпротивата си, когато се налагаше. Тя нямаше повече шансове за успех срещу Бригъм Куейд и проклетия му чар, отколкото беше имала Конфедерацията срещу Съюза след поражението при Нови Орлеан.
	— Махни си ръката от гърдите ми — каза тя през зъби.
	Той го направи, но само, за да я премести в основата между бедрата й, през полите и фустите. Предателските й крака инстинктивно се разтвориха и Лидия прехапа устната си, за да заглуши ниския стон, който се надигна в гърлото й.
	— Ако можеш честно да ми кажеш, че искаш да напусна това легло, след като са изтекли пет минути — каза Бригъм, като посочи към малкия часовник, тиктакащ звучно върху бюрото, — аз ще се подчиня на желанията ти. Сключваме ли сделка?
	Лидия го загледа упорито, частично вече завладяна от магията му и знаеше прекрасно колко лесно можеше да я победи. Но ако тя успееше да се пребори с дракона на желанието и да не му се поддаде в края на тези пет минути, тогава щеше да бъде победителят в духовната битка, която гореше между тях. Бригъм не бе успявал да я подчини в нищо друго досега.
	— Сключихме сделка — каза тя с малко нестабилен глас.
	Той махна ръката си от нея и продължи да се съблича. Жарката слънчева светлина на този летен късен следобед се разливаше около прекрасното му тяло и блестеше като божествен ореол.
	Бригъм застана до леглото, развърза едната й обувка, после другата, хвърли ги настрани и започва да смъква чорапите й.
	Лидия изпита болка, когато пламъците от огъня на дракона опариха кожата й и проникнаха чак до дълбините на душата й, разпалвайки огнено желание дори в най-скритите й кътчета.
	— Ти разбираш, нали — каза тя с цялата трептяща непорочност, която успя да събере, докато лежеше под умелите му, нежни пръсти, — че имаш само пет минути.
	Той разтвори корсажа на роклята и без да бърза и го свлече надолу през раменете, по талията й, през бедрата. Сега тя бе защитена само от тъканта на бельото си и хвърли отчаян поглед към часовника. Бе изминала по-малко от минута.
	— Няма да ми трябва много време — отвърна най-после той, спирайки да погали леко гърдите й, преди да развърже панделките на долната й риза.
	Лидия се изчерви от твърдата му увереност, но с мъка остана неподвижна на леглото и продължи да диша равномерно.
	Когато Бригъм се изпъна на леглото до нея и я целуна, като плъзна език по ръбчетата на устните й, за да ги накара да се разтворят, тя отвори едното си око, за да погледне към часовника.
	Кой би предположил, че някакви си пет минути можеха да продължат колкото цяла вечност?
	Целувката му я отслаби, но в сърцето й все още трепкаше искрица на решителност. Той започна да проправя пътя си с устни надолу по извивката на шията й, по ключицата, по меката заобленост на връхчето на едната й гръд. А междувременно, с лявата си ръка, свали лесно остатъка от бельото й надолу по бедрата.
	Лидия не успя да потисне краткия си вик на ядно удоволствие, когато той достигна до ядрото, притаено сред влажна коприна и започна да го гали с пръстта си.
	Тихият му смях отекна през гърдите му.
	— Проклет да си — изхлипа Лидия, извиваща се в страст, неспособна да се концентрира върху циферблата на часовника.
	— О, положително вече съм прокълнат — отвърна той с гробовен шепот, после обхвана с устни твърдото, напрегнато зърно на гръдта й и го завладя безмилостно.
	— П-петте ми-минути… затекоха ли? — въздъхна тя, докато устните му продължаваха играта си, а пръстите му не преставаха да галят самият извор на насладата й, леко, настоятелно.
	Бригъм отдели за миг устни от гръдта й и се обърна да погледне към часовника с присвити очи.
	— Не. Остават още три.
	— О, господи, — изстена Лидия, когато той парна с езика си връхчето на другата и гръд и в същото време нахлу с пръстите си в нея.
	— Предаваш ли се? — попита той в кратката пауза на езика си.
	— Не! — извика Лидия, но вече в края на предизвикателството си.
	Той се засмя и се плъзна надолу по треперещото й, овлажняло тяло.
	— Тогава по-добре да се възползвам докрай от тези три минути — каза той, поел с устни мястото, което вече бе галил, докато я хвърли в треска от желание.
	Той разтвори бедрата й и ги вдигна на раменете си, после целуна долната част на корема й и това бе като явния знак на хвърлената ръкавица, предизвикваща на дуел.
	— Бригъм… — прошепна Лидия, а пръстите й вече се бяха вплели в косата му. — Това… това н-не е честно…
	— Ти ми обеща цели пет минути — каза той и после разтвори делтата й и завладя това, което можеше да принадлежи само на него.
	Гърбът на Лидия се изви като лък от силата на ответната й реакция и тя обхвана гърдите си със собствените си ръце, сякаш, за да защити известна част от тялото си от бурния прилив на чувствата и усети зърната им да се втвърдяват под дланите й. Тих стон се изтръгна между устните й, докато езикът на Бригъм безмилостно я изгаряше; тя бе погълната от пламъците на сладък пожар.
	Той продължи така, докато тя полудя от желание, после се отдръпна, карайки я да го моли да го направи пак. Най-после, той вдигна глава и погледна към нея над потрепващия й корем и пълните, заоблени гърди.
	— Времето изтече — каза дрезгаво той. — Да те взема ли г-жо Куейд или да те оставя в самотното ти легло?
	Лидия отдавна бе забравила за сделката им. Тя цялата бе овлажняла от пот и от вниманието, оказано й от устата на Бригъм и знаеше, че ако му позволеше да я изостави сега, то щеше да бъде най-ужасното изтезание.
	— О, Бригъм… Боже мой…
	Той отново разтвори воалът й от коприна и безсрамно я погали с езика си.
	— Решението е твое, г-жо Куейд — прошепна настоятелно.
	— Вземи ме! — извика тя.
	Той застана над нея и тя усети как великолепието на мъжествеността му я прониза.
	— Искаш ли това? — подразни я той, преструвайки се на смутен.
	Лидия се извиваше диво, опитвайки се да го поеме в себе си.
	— Да, проклет да си…
	— Къде? — попита невинно той, полагайки по една лека целувка върху клепачите й. — Кажи ми къде го искаш, янки.
	— Вътре в мен! — изкрещя Лидия, предавайки се най-после, победена от дракона и от собствения си съпруг. — О, Господи, Бригъм! Искам те вътре в мен.
	Той й даде един инч, после още един.
	— Колко, навътре?
	Лидия беше почти в делириум, когато едно първично и старо като света усещане разтърси тялото й, после още едно и още едно.
	— До края — прошепна колебливо тя и извика силно от радост, когато той се подчини.


>	19

	Лидия лежеше до топлото и твърдо тяло на съпруга си, вперила поглед в тавана, в очакване да се възвърнат нормалните й чувства. Бригъм я бе накарал да излезе извън себе си по време на любовта им, беше й показал други светове и измерения и тя все още се чувстваше зашеметена от нещата, които бе видяла и изпитала.
	Той потупа голото й дупе, лекичко, а после удостои меката, закръглена плът там с едно прочувствено и някак собственическо стисване.
	— Значи всичко е уредено — каза след дълга въздишка той.
	В съзнанието на Лидия се прокрадна тревога, една змия, плъзнала се в Райската градина. Тя се надигна на лакът:
	— Какво е уредено?
	Бригъм я притисна още повече към себе си, обвил талията й с една ръка. Другата ръка подпираше главата му, а на лицето му бе изписано блаженство.
	— Нашето разногласие, разбира се — отвърна той абсолютно необезпокоен. — Ти ще си гледаш твоята работа на съпруга и стопанка на къщата ми, а аз ще се грижа за управлението на моя дърводобивен бизнес и на града.
	С една част от разума си Лидия искаше да остави това непредумишлено предизвикателство да премине незабелязано. В крайна сметка Бригъм не й предлагаше чак толкова лош начин на живот. Тя го обичаше и въпреки че неговите чувства към нея не бяха толкова нежни, той поне й предлагаше една сигурност, каквато тя никога не бе познавала преди. Като негова съпруга тя щеше да живее и хубав дом, щеше да има две прекрасни доведени дъщери, красиви дрехи и цялата храна, от която би имала нужда. Да не говорим за невероятните преживявания от непрекъснатия контакт с него, телом и духом.
	Но тя бе видяла твърде много, направила твърде много, научила твърде много. Трудностите и горчивата реалност на войната бяха прекършили много хора, но Лидия беше останала силна. И не можеше да бъде друга, бе разбрала тя, но ако бе възможно, би избрала да е слаба и да може да си почине до силното рамо на някой друг.
	Тя загледа самоуверения мъж до себе си. Той някак изглеждаше повече от човек, сякаш по-скоро принадлежеше към планината Олимп, при Зевс и Аполон и останалите гръцки богове.
	— Страхувам се, че е станало недоразумение! — храбро каза ти, седна на леглото и обви коленете си с ръце. — Аз… аз признавам, че проявявам известна слабост, когато… когато се касае до интимните отношения. Щом ме докоснеш, като че ли губя целия си здрав разум… — Гласът й замря.
	Бригъм повдигна едната си вежда:
	— Накъде биеш?
	— В случай че нямаш намерение да затвориш публичния дом, г-н Куейд, а аз оставам с ясното впечатление, че изобщо не мислиш да го правиш, тогава аз все пак не мога и няма да живея с теб като твоя съпруга.
	Сега дойде ред на Бригъм да седне рязко на леглото.
	— Но ти току-що…
	— Зная — каза Лидия с тиха въздишка. — Аз току-що отвърнах на ласките ти без никакви задръжки. Изглежда, че не съм в състояние да контролирам това без значение какви високомерни решения вземам, но на този конфликт аз просто не мога да обърна гръб Бригъм. Не разбираш ли, че това ще бъде предателство и то не само спрямо жените, които живеят и ще живеят в този град, но също и спрямо Шарлот и Мили?
	Бригъм явно не разбираше и не споделяше съчувствието й към тези жени. Той отметна завивките, протегна ръка за панталона си и започна да ги навлича с резки, забързани движения.
	— Това е точно налудничавата логика, които може да се очаква от една жена — измърмори той. Грабна ризата си от пода и напъха ръцете си в ръкавите. — Без кръчма, това място ще се превърне след пет години в един призрачен град! — Той започна да закопчава ризата, разменяйки местата на копчетата и илиците. — И доколко добре ще бъде това за Шарлот и Мили?
	Лидия застана на колене върху леглото, стиснала чаршафа около себе си в някак позакъснял опит за свенливост.
	— Разсъждаваш абсолютно нелогично, г-н Куейд! — външно спокойно възрази тя. Усещаше долната си устна да трепери, но онази сила бе още там у нея, и не позволяваше да бъде пренебрегната. — Това е твоят град. Ти притежаваш забележителната способност да създадеш нещо наистина красиво и добро.
	— Аз не правя опит да създавам ново общество — прекъсна я рязко той, седна на ръба на леглото и го разтърси цялото, с дюшека, рамката и съпругата си върху него, когато нахлузи свирепо единия си ботуш, после другия. Изправи се, а стоманените му очи блестяха с леденостудена искреност, когато я погледна. — Аз искам да изсичам, обработвам и продава дървен материал и да отгледам синове, които да изсичат, обработват и продават дървен материал, когато вече няма да ме има. За да направя това, трябва да мога да задържа работниците, които наемам, а честно, те не са щастливи, когато няма уиски и жени.
	— Но ти би могъл да доведеш добри жени — възрази Лидия, грабвайки своите дрехи и се опита да се облече, без да изпуска чаршафа от ръцете си. — Бригъм! Току-що имаше война! Изтокът е пълен с жени, които искат да се омъжат, но не могат да си намерят съпрузи!
	Той заканително размаха пръста си към нея.
	— Не започвай да ми бърбориш за тази проклета война! — предупреди я той, без изобщо да е разбрал смисъла на думите й. — Що се отнася до мен, това беше глупава война и от двете страни!
	Лицето на Лидия пламна от нахлулата в бузите й кръв.
	— Само глупаци биха отишли да се бият, за да спасят Съюза? Това ли искаш да кажеш?
	Бригъм въздъхна.
	— Вие Съюза ли спасявахте, янки? — попита дрезгаво той вече от вратата на спалнята. Вдигна тирантите си на раменете, една по една с отмерени, ядни движения. — Или просто се държахте със зъби и нокти за огромната си и много ценна собственост?
	С това той й обърна гръб. В очите на Лидия напираха сълзи.
	Неговите възгледи за войната бяха само още една причина, защо тя в никакъв случаи не трябваше да се надява на хармоничен брак с този мъж. А да не говорим за кавалерските му маниери — да направи дадено изявление и после просто да си замине.
	Тя не можеше да го пусне да си отиде и въпреки че знаеше, че думите й са глупави още преди да ги изговори, извика след него:
	— Ти дърводобивна династия ли създаваше? Или просто се стараеше да стоиш далеч от фронтовата линия?
	Бригъм се върна до вратата и ръцете му здраво стиснаха рамката й. Изражението му бе мрачно и застрашително. С всяка фибра на съществуването си Лидия усещаше живо и ясно силата на безмълвното му предизвикателство, и знаеше, че той не би и причинил телесна болка.
	Дълго време той просто я гледа вбесен. После повдигна едната си вежда и каза с опасно ръмжене:
	— Да не би да се опитваш да кажеш, че не взех участие в тази идиотска война, защото съм страхливец?
	Лидия преглътна, протягайки ръка за бельото си, без да изпуска чаршафа.
	— Това е твоята родина — каза тя с равен и както се надяваше, разумен тон. — Ти трябваше да застанеш на едната или на другата страна.
	Бригъм бе отправил поглед към някакво далечно невидимо за Лидия пространство.
	— Щеше да бъде като все едно да взема пушката и да тръгна да преследвам Девън. — Каза той, когато Лидия вече започваше да се пита дали изобщо смяташе да отговори.
	— Нация срещу нация, брат срещу брата.
	Тя беше облякла бельото си и леко се преместваше към мястото, където Бригъм бе захвърлил роклята й по-рано. Грабна я възмутена от себе си за това, че не можеше да измисли нищо, с което да му възрази.
	Той остана, дори след като тя му бе обърнала гръб, за да среши и да вдигне над тила заплетената си от любовта им коса, а отражението му трепкаше като буреносен облак в огледалото.
	— Не е нужно да си въобразяваш, г-жо Куейд, че ще постигнеш своето с твърдоглавието и ината си. Що се отнася до мен, можеш да продължиш да живееш в тази къща до края на живота си ако искаш, но когато те пожелая, аз ще идвам при теб и ти няма да ми отказваш.
	Лидия едва не се задави.
	— Значи, няма да отпратиш онези жени от нощния локал?
	Бригъм поклати глава:
	— Не. — Отговори с дрезгав и абсолютно решителен глас.
	Тя се завъртя като вихър и размаха четката си за коса като сабя срещу него.
	— Да не си посмял да посещаваш това ужасно място. Бригъм Куейд! — избухна тя, изненадана сама от невероятния си кураж, докато изричаше думите. — Ако го направиш, бъди сигурен, че ще стигне до ушите ми и кълна се в Бога, ще те намеря и ще те нашибам с камшика!
	Представата за това накара Бригъм да се изсмее, което я вбеси още повече.
	— Значи, все пак изпитваш известни чувства, г-жо Куейд? — тихичко парира той. Ръката му се отпусна от рамката на вратата в жест на пълно изтощение и пълно безсилие. — Можеш да бъдеш напълно сигурна, че ще внимавам особено много какво достига до ушите ти.
	След като каза това, Бригъм се обърна и закрачи, стъпките му отекнаха, когато прекосяваше малкия хол, отвори предната врата и излезе.


	Лидия беше сигурна, че той щеше да се върне, щеше да оцени смисъла в думите й и да се съгласи, поне от хуманитарни съображения, ако не поради нещо друго, да затвори локала.
	Бригъм не се появи на следващия ден, нито на по-следващия. Лидия го виждаше понякога отдалеч и той я гледаше от дълбините на разтревожените очи на Мили по време на ежедневните уроци, но не се върна в леглото й.
	Мина още един ден, после седмица, после невероятно, но още една седмица. Комбинацията от лекарски кабинет и къща на Джоу бе завършена отвън и обитаема отвътре, а за магазина на Поли пристигна един натоварен със стоки кораб. Пристигнаха още семейства и в покрайнините на града започнаха да изникват нови къщички, а счетоводителят на Бригъм г-н Харингтън, избяга в Сиатъл с Естър, където двамата се ожениха.
	Работата продължаваше в планината и в дъскорезницата разположена в подножието й. Локалът — публичен дом, сега вече наречен „Сетин Хемър“, процъфтяваше недалеч от дъскорезницата, сред праха от стърготини. През вратите и прозорците му денонощно се лееше музика от пианото, чуваха се неприлични песни и понякога, късно нощем, Лидия лежеше в леглото си и се измъчваше, когато си представяше Бригъм, гуляещ там с някоя от проститутките.
	Но тя продължаваше да чака.


	Като лекар, Джоу Макколи знаеше, че трябва да използва нощите си за пълноценен сън винаги, когато му се отдадеше възможност за това, но мислите му бяха прекалено заети с Лидия и той дълго лежеше под грубото си войнишко одеяло. Къщата му беше малка и все още я усещаше като прекалено нова около себе си, напоена с миризмата на прясно боядисани дърво.
	Беше изминал месец, откакто Лидия бе напуснала съпруга си и дори загрубелите, непрестанно дъвчещи тютюн дървосекачи започваха да си шушукат и да се питат дали би било безопасно да се заемат с повторното ухажване на дамата. Имаше такива, които казваха, че Бригъм Куейд вече бе направил посещение на някакъв съдия и бе анулирал цялата тази работа, докато други твърдяха, че се бил захванал с Клара О’Кийфи, матроната на публичния дом, но смятал да задържи и Лидия между другото.
	Джоу седна на ръба на кушетката си. Натъпканият със слама дюшек лежеше върху мрежа от нови, скърцащи въжета, а дървената рамка още не бе изгладени и драскаше ръцете му.
	— По дяволите! — каза той и се протегна за панталона си. Облече го, намести тирантите върху голите си рамене и тръгна през тъмната къща към задната врата. Тоалетната на двора се очертаваше на лунната светлина, но пътеката към нея все още изглеждаше като сянка във високата трева.
	Мина му през ум, че би могъл да се изправи на задната веранда и да облекчи нуждите си там, но през периода, последвал благородното му възпитание в детството и през годините, прекарани в кавалерията, а после в оня затвор на янките, на Джоу Макколи му бе омръзнало да живее като скот. Така че, тръгна по пътеката, а измамната трева изстуди босите му крака.
	Стигайки до целта си, той хвана грубата дървена дръжка и рязко отвори вратата. Сребристата лунна светлина заля мъничкото помещение, разкривайки пред погледа му някаква фигура, сгушена на пейката в ъгъла, притисната плътно до стената, в опит да се скрие от него.
	— По дяволите! — измърмори Джоу, въпреки че не беше от мъжете, които псуват. Вече бе разкопчал панталона си и се смути, че го хванаха в такава не джентълменска поза.
	Фигурата изскимтя и се сви още повече към стената.
	Джоу успя да различи, че нарушителят на личната му собственост бе момиче. Бе облечено в изпокъсана рокля, а русата й коса висеше разбъркана край мършавото й, изплашено и съвсем мръсно лице.
	— Излез оттам — заповяда Джоу.
	Момичето се поколеба, а после се подчини и се изправи на пътеката пред Джоу. Оказа се по-възрастна, отколкото си мислеше, поне на осемнадесет, и бе висока почти колкото него. Челюстта й трепереше, когато го погледна право в очите, но изражението на лицето й бе твърдо и непоколебимо като на войник — янки, застанал на пост на собствената си територия.
	— Ще трябва да ми помогнеш, мистър — каза тя, но прозвуча като хвърлено предизвикателство, не като молба. — Баща ми иска да ме продаде на ония хора там, в Сетин Хемър. Той казва, че само ще трябва да пея от време на време и да нося бирата на мъжете, обаче аз не му вярвам.
	Южняшката галантност на Джоу се размърда. Той хвана момичето за лакътя и го поведе към къщата, забравил съвсем за нуждата да изпразни мехура си.
	— Как се казваш?
	— Фродин Хърн — отвърна с готовност младата жена. — Ти не си правиш сметката да ме използваш или нещо такова, нали? Защото не съм дошла тук, за да ме използват, така да знаеш.
	Джоу се усмихна, когато сложи ръката си на тънката талия на Фродин и я побутна да прекрачи прага. Тя се спря, щом влезе през вратата, трепереща и боса, докато Джоу палеше керосинената лампа в центъра на огромната празна макара за тел, която му служеше като маса.
	— Няма да ти направя нищо лошо — каза той.
	Фродин скръсти ръце. Милостиви Боже, тя наистина имаше нужда от баня, а тези нейни дрехи не можеха да послужат вече и за парцали.
	— Ще пробия дупка в стомаха ти, ако се опиташ — каза тя.
	Джоу се засмя.
	— Седни! — каза той, като посочи към единия от двата обърнати сандъци, които му служеха за столове.
	Недоверчиво, момичето седна, а Джоу се зае да разпали огъня в малката готварска печка, после сложи чайника да се стопли вода. В ухаещия на борова смола килер намери няколко консерви и един хляб, който бе купил по-рано от г-жа Холмез.
	— Гладна ли си? — попита той.
	Фродин откъсна голям залък хляб и го натъпка в устата си. Издаде някакви нечленоразделни звуци.
	Джоу отвори бурканче с малиново сладко, което му бе подарък от готвача на Бригъм и го сложи на масата заедно с един нож.
	— Не трябва да говориш с пълна уста — каза той.
	Черните очи на Фродин го изгледаха с насмешка.
	— Е, извинявай, г-н Тежкар. Не ми стана ясно, че съм попаднала в една от ония господарски къщи с дантелени пердета!
	Джоу поклати глава, изумен от безочието й и от невероятното количество мръсотия, което бе успяла да натрупа по себе си.
	— Аз съм д-р Джоузеф Макколи, но можеш да ме наричаш Джоу.
	Тя откъсна второ парче хляб, намаза го дебело с конфитюр и успя да сдъвче всичко това само на три хапки.
	— Мерси — каза тя.
	Водата в чайника бе започнала да ври и Джоу извади кутийката с чай и евтината глинена кана, която бе купил от Поли. По рафтовете в магазина й още нямаше много стока, но всеки ден пристигаше по нещо ново с пощенския кораб.
	— Познавам ли баща ти? — попита той.
	Фродин отговори отново с пълна уста.
	— Не вярвам да го знаеш. Той обича да се мести наоколо и идваме тук, само когато му свършат парите за пиене. Той е резач на дърва, но навремето се е занимавал и с говеда, а пък г-н Куейд, винаги му дава работа. Татко казва, че Бриг познава добрия работник, когато го види, но аз мисля, че го взема само защото там в планината никога не му достигат работници.
	Джоу й хвърли един поглед през рамо, като си помисли, че всеки, който имаше безочието да нарече едно беззащитно бебе с името Фродин, вероятно би бил готов и да продаде тази същата дъщеря на някой публичен дом, когато решеше, че е узряла за това.
	— Би могла да се омъжиш, знаеш ли? — замислено каза той.
	Фродин въздъхна театрално.
	— Сигурно. По този начин ще трябва да проституирам само за един мъж, вместо за сто.
	— Фродин!
	— Е, това е истината! — изплака тя, поглеждайки го жално с тези свои черни, черни очи. — Не е ли тъй?
	— Не е ли така? — коригира я автоматично той, взе чайника и наля вряла вода в каната. — И не, не е така. Има много приятни млади мъже в планината, които ще бъдат очаровани да си имат една красива съпруга като теб. При условие, че първо се измиеш, разбира се.
	Фродин въздъхна и прие печален вид.
	— Ти се опитай да се къпеш в езеро или в нечие корито за поене на конете, предизвикателно отвърна тя.
	— Имало е периоди в живота ми, когато бих се радвал, ако можех да направя точно това — каза той, позволявайки си да си припомни само за миг затворническия лагер, преди да го изхвърли от съзнанието си. Джоу беше практичен човек и не изпитваше самосъжаление; бе виждал страдания, които далеч надхвърляха преживяното от самия него. Някои от ония нещастници положително биха завидели на късмета му.
	— Искаш да ме върнеш на татко?
	— Няма да имам голям избор, ако дойде тук да те търси — каза Джоу. — Според закона един мъж се ползва дотолкова с правото да конфискува нечия дъщеря, колкото би имал, ако отнемеше коня му, или например кесията му с тютюн.
	Сълзи заблестяха в огромните й, тъмни очи и тя отмахна с мръсната си ръка един сплъстен кичур коса.
	— Моля те — каза тя. — Трябва да ми помогнеш.
	Джоу въздъхна. Съвсем забравил за чая, той стана от масата и излезе под навеса в задния двор, за да вземе ваната, закачена на гвоздей на стената. Върна се, пусна я шумно в средата на кухнята и се пресегна за двете кофи, оставени до печката.
	— Добре — каза той. — Но първо ще трябва да се изкъпеш, защото иначе не мога да понасям да стоя в една стая с теб.
	Той ходи между помпата в двора и кухнята, докато почти напълни ваната, а последните две кофи сложи на печката, Фродин нямаше да се изкъпе с гореща вода, но поне можеше малко да я затопли.
	Тя потопи мръсния си пръст във водата и направи гримаса.
	— По дяволите, Джоу, толкова е замръзнала, че мога да напиша името си върху нея и то да си остане там.
	Джоу тъкмо изваждаше калъпа си жълт сапун, който използваше, за да се измие основно, преди да акушира при раждане на бебе, или да зашие някаква рана.
	— Можеш ли да пишеш името си, Фродин? — попита, без да се заяжда той.
	Очите й го изгледаха тъжно:
	— Не. Не мога и да чета.
	— Тогава мисля, че ще трябва да ходиш и на училище. Познавам точно една такава дама, която може да те научи.
	Фродин нададе ужасен вик:
	— Училище? Училище? Ти сляп ли си докторе, или що? Ами аз съм почти на двайсет години! Освен това, за какво ми е да пиша, чета и да смятам?
	Джоу намери една чиста хавлия, купена също от магазина на Поли.
	— Всеки трябва да знае тези неща. Те ти помагат да се грижиш за себе си.
	Тя стисна едната си ръка в юмрук.
	— Аз мога да се грижа за себе си, колкото ми трябва, но благодаря все пак.
	Той кимна.
	— И точно затова се криеше в тоалетната ми като избягала престъпничка, няма съмнение.
	Очите на Фродин се разшириха, после се присвиха.
	— Беше ме страх, че баща ми ще изпрати кучето по мен. Помислих си, че това ще накара стария Хоумбру да загуби следата, ако се скриех в тоалетната, искам да кажа, но се оказа, че твоята е съвсем нова и не смърди много.
	— Мерси — каза Джоу, прикривайки усмивката си. Той беше виждал кокошарници, по-чисти от това момиче, а въпреки това тя носеше със себе си известна свежест, беше като хладен бриз, повял от залива.
	Тя се огледа любопитно и беше явно, че невзрачното му жилище й се струваше доста луксозно.
	— Къде е жена ти?
	— Нямам — каза той.
	После се изкашля, защото думите му бяха прозвучали много дрезгаво.
	— О — каза Фродин, — тогава си нямаш никой, който да се грижи за къщата ти и други такива.
	Той опита с пръст водата, топлеща се върху печката.
	— Добре ми е, като се грижа и сам за себе си — отвърна той.
	Фродин възкликна недоверчиво:
	— Никой мъж не обича да се грижи за себе си. Не е естествено.
	Джоу извади джобния си часовник и видя, че беше станало единадесет и четвърт. Запита се дали Лидия вече спеше, или развличаше съпруга си. И в двата случая не би искал да я безпокои, но имаше нужда от помощ все пак.
	— Ти влизай във ваната веднага щом изляза и се изтъркай хубаво, а аз ще се опитам да ти намеря някоя прилична рокля и дрехи за спане.
	Фродин погледна към водата, сега вдигаща пара на печката и преглътна.
	— Ти не ме караш да се къпя, само, за да се възползваш от мен после, нали?
	— Не — тихо каза Джоу, обзет от болезнено състрадание, което се постара да прикрие добре. — Няма да те безпокоя, Фродин. Искам само да помогна.
	Когато Джоу се отправи към задната врата, тя вече развързваше връзките, които придържаха предната част на роклята й. Той заобиколи къщата и закрачи решително към края на улицата, където беше домът на Лидия. За негово облекчение предният прозорец светеше и когато той тръгна по пътеката, я видя седнала в люлеещия се стол с книга в ръце.
	Той се изкачи преднамерено шумно на верандата, за да не я изплаши.
	— Аз съм, Джоу — каза, след като почука на вратата.
	Вратата се отвори незабавно. Джоу забеляза следи от напрегнатост в очите на Лидия и също в ъгълчетата на устата й и му се прииска да я вземе в прегръдките си и да я притисне до себе си.
	— Наред ли е всичко? — попита тя, след като отстъпи, за да му направи път да мине.
	— Никой не е болен и не ражда в момента, ако това имаш предвид — отвърна той, прокарвайки пръсти през разрошената си коса. И едва тогава осъзна, че още беше бос и само по панталон и тиранти на голо. Той се изчерви, по-смутен от оня миг, когато баща му беше довел първата му любовница, като подарък за четиринадесетия му рожден ден.
	Лидия се престори, че не забелязва външния му вид.
	— Тогава какво се е случило?
	— Намерих една жена в тоалетната си — бързо каза той, — и не зная какво да правя с нея.
	Лидия го изгледа продължително, после се разсмя:
	— Намерил си жена в тоалетната си?
	— Едно момиче, по-точно, въпреки че твърди, че е на двадесет години. — Говори грубо като моряците, а образованието й е точно колкото на някой от трюмните плъхове, но е попаднала в беда и не мога просто да й обърна гръб.
	— Разбира се, че не можеш — разумно каза Лидия, — но какво смяташ да правиш с нея?
	Той въздъхна.
	— Не знам. Тя обаче казва, че баща й искал да я продаде на онези хора от Остин Хемър, а не мога да допусна това да се случи.
	Бузите на Лидия станаха алени.
	— Е, в този град има поне един мъж, спазващ известно приличие.
	За да бъде честен, той би трябвало да обори забележката й, тъй като няколко пъти бе ходил в локала, за да намери телесна утеха в леглата на различни жени там, но нямаше сърце да я разочарова. Всички знаеха, че въпросът със Сетин Хемър беше особено чувствителна тема за Лидия.
	— Тя има нужда от някакви дрехи — глухо каза той след неудобната пауза. — А освен това й казах, че може да идва и при теб на училище. Тя не може нито да пише, нито да чете.
	Лидия въздъхна.
	— Тук има доста голям пазар на съпруги. Може би просто ще трябва да се омъжи за някой от хората на Бригъм. Така поне ще има дом.
	— Предложих й това, но тя каза… — Джоу замлъкна, отново смутен. Не можеше да повтори какво бе казала Фродин по идеята да се омъжи. — Тя не искаше такова нещо.
	— Какви чудеса! — измърмори Лидия, но се запъти към стаята си и излезе след няколко минути, натоварена с грижливо сгънати дрехи. Джоу видя в купчината две памучни рокли, една нощница и бельо. — По-добре я изпрати да живее при мен, иначе целият град ще приказва още утре сутринта.
	Джоу разбираше, че би трябвало да изпита облекчение от великодушното предложение на Лидия да го освободи от Фродин, но странно, не беше така. През тези няколко минути, които бе прекарал с парцаливото момиче, скрило се тоалетната му, откри, че бе успял да се освободи от смазващата самота, която го бе обзела от момента, в който се наложи да замине на война. Дори Лидия, с цялата си нежна практичност, не бе съумяла да докосне това кътче у него.
	— Ще видим — каза той. После благодари на Лидия за дрехите и излезе. Знаеше, че Фродин още нямаше да е приключила с банята си, затова седна на стъпалото на задната си веранда и огрян от лунната светлина, се заслуша във веселото плискане на водата във ваната.
	Щом шумът отвътре затихна, той изчака малко, после тихичко извика името й.
	— Можеш да влезеш, ако държиш главата си обърната — великодушно му извика тя.
	Джоу се изправи, пое дълбоко въздух и отвори вратата. Внимаваше да не поглежда към Фродин, но въпреки това усещаше прекрасно голотата й. Долови свежият аромат на косата и тялото й и слабините му се стегнаха.
	Той остави дрехите на единия от обърнатите сандъци и премина край ваната като слепец.
	— Още съм гладна — викна след него тя, когато той вече бе намерил убежище в стаята, където преглеждаше пациентите си. — Имаш ли тук и нещо друго за ядене, освен хляб?
	Джоу тихичко се изсмя и кой знае защо, очите му се премрежиха от тънка пелена от сълзи.
	— Има малко студено месо, ще ти го донеса, когато се облечеш.
	— Готова съм да изям и северната част на запътил се на юг скункс — зачуди се сама на себе си тя.
	Джоу облегна гръб на вратата на операционната си и се усмихна в тъмнината.
	— Това няма да се наложи — отвърна той.
	Чу разплискването на вода, когато тя се изправи във ваната.
	— Вероятно нима да ти е зле да имаш жена тук наоколо — каза тя. — Виждаш ли, някой да ти готви, да чисти, да кърпи и така нататък.
	— Нещо като съпруга? — не се въздържа да не я подразни той.
	— Ами да, само че без онази част, където двамата да лягаме в едно и също легло и всичко останало.
	— За тази нощ можеш да спиш в леглото ми — каза той, в бързината си да успокои тревогите й. — Аз мога да спя на пода.
	Тя мълча дълго, толкова дълго, че той се усъмни дали не се бе прокраднала тихичко през задната врата и изчезнала в нощта. Тази мисъл го изпълни с чувството на невероятна самота.
	— Ти си доста добър… за един мъж. Можеш да излезеш сега.
	Джоу се изненада на пламенността си. В края на краищата, Фродин бе пълната противоположност на всичко онова, на което се бе възхищавал у жените досега. Тя не говореше възпитано, Бог да му е свидетел, а маниерите й биха засрамили даже един Чингис Хан. Не можеше дори да чете, а да не говорим да обсъжда литература с него и познанията й по музика стигаха вероятно само до уличните оркестри, устните хармоники и цигулки.
	Въпреки това, когато излезе от кабинета си и я видя застанала там с мократа си коса и разширени очи, облечена в бялата нощница на Лидия, нещо в него оживя, нещо отдавна загинало.


>	20

	Лидия се загледа в г-н Харингтън първо объркана, после вбесена. Счетоводителят на Бригъм имаше по-здрав вид след женитбата си преди няколко седмици; кльощавото му тяло бе започнало да се налива с плът и сега бузите му не биха толкова бледи. Бе престанал да носи високите си колосани яки и да сресва косата си на път по средата и в погледа му се беше появило някакво дръзко — предизвикателно изражение.
	— Съжалявам, г-жо Куейд — каза той, без да проявява всъщност и капка съжаление — но имам изрична заповед от съпруга ви. Той лично ще ви изплати заплатата.
	Лидия усети как кръвта се отдръпна от лицето й, после нахлу обратно с нова ярост.
	— Това е недопустимо, г-н Харингтън! — каза тя, удряйки с юмрук върху добре подредената повърхност на бюрото му, поставено в един от ъглите на канцеларията на Бригъм — Аз изпълних съвестно задълженията си. С изключение на последните три дни, когато учебните занятия бяха прекъснати, за да можем да помогнем за довършването на новата сграда за училището. Заслужила съм да ми се плати определената заплата!
	Харингтън най-после се надигна от стола си, простряла напред двете си ръце, за да усмири бурята.
	— Съгласен съм, г-жо Куейд, напълно. Абсолютно. Но не мога да престъпя заповедите на г-н Куейд. — Невзрачният му гръден кош нервно се надигна. — И ще ми позволите ли да ви напомня, че имам семейство, което издържам?
	Лидия въздъхна. Споренето с този мъж, бе явно безплодно усилие, а тя беше изморена от тежката работа по училището.
	— Къде е той — попита с нова въздишка.
	Г-н Харингтън посочи с жест към надвисналите планини, покрити с гъсти гори.
	— В главния лагер предполагам. Двама от водачите на волове напуснаха, така че г-н Куейд сега помага в работата.
	Сърцето на Лидия малко ускори пулса си при перспективата да се срещне с Бригъм; тя не го бе виждала, поне не отблизо, от онази прекрасна и ужасна нощ, когато той я бе любил така продължително и изцяло. Беше казал, че ще дойде при нея само когато му беше нужна така, както мъж се нуждае от съпругата си, а от последната им среща бе изминал цял месец.
	Мислите на Лидия се раздвояваха по този въпрос. Тя копнееше да бъде близо до Бригъм, да почувства прегръдките му, да чуе гласа му. А в същото време се страхуваше да се изправи с лице срещу мъжа, за когото се беше омъжила така прибързано, страхуваше се да погледне в тези негови буреносни сиви очи и да открие в тях, че той не я желаеше повече. В крайна сметка, сега той можеше да отиде в Сетни Хемър и да задоволи потребностите си, а няколко пъти Шарлот и бе споменавала за „срещите“ на баща си с Клара О’Кийфи, матроната на публичния дом. И всеки път или бе смушквала сестра си с лакът и й бе отправяла предупредителни погледи.
	В гърлото й застана твърда буца и тя извърна глава, за да не позволи на г-н Харингтън да види смущението по лицето й. Бе настанало почти време за вечеря, въпреки че слънцето щеше да грее още няколко часа. Ако не отидеше веднага при Бригъм, за да поиска честното му отношение, що се отнасяше до нейните служебни ангажименти, тя щеше да му даде повод да я мами, когато поиска. Подсмръкна дискретно, изпъна рамене и се обърна да изгледа разтревожения счетоводител.
	— Благодаря! — отвърна малко саркастично, с което го накара да се изчерви целия от смущение. — Ти ми оказа голяма помощ.
	Навън Лидия загледа ядосано планината. За нея тя олицетворяваше Бригъм — огромна, властна и безгрижна относно желанията и копнежите на обикновените простосмъртни. После решително запретна полите си и тръгна нагоре по виещата се пътека, отъпкана от копитата на мулетата и воловете, които влачеха огромните дървета.
	От двете страни се издигаше буйна растителност, защото природата тук бе девствена, прилична на джунгла в изобилието си. Лишеи и боровинкови храсталаци покриваха почти всеки инч земя, а дърветата, предимно канадски ели, кленове и борове, растяха на не по-повече от един лакът разстояние. Шумът от дъскорезницата заглъхваше с изкачването й по склона, но тя започна да чува все по-ясно виковете на мъжете, цвиленето на мулета и мученето на говеда, ритмичното стържене на ръчните триони и непрекъснатото ехо от ударите на брадвите.
	След петнадесет минути упорито изкачване Лилия стигна до главния лагер с безразборно разположените му палатки и каруци. Някъде по средата гореше лагерен огън и зад него се виждаше Ели Кулиър, която бъркаше нещо в огромния казан, окачен над пламъците.
	Грубоватата жена се усмихна, когато види приближаващата се Лидия и избърса ръце в престилката си. Лидия се почувства малко виновна, защото не беше дошла на социална визита.
	Тя се усмихна.
	— Здравей, Ели, както сигурно знаеш, Джесъп и Самюъл се справят много добре с уроците си.
	Ели грейна. Тя не беше красива жена; чертите й бяха твърде груби, а тялото прекалено едро и тромаво, но когато се усмихнеше, беше като да се приближиш до топла печка през вледеняваща зимна утрин.
	— Май за тях двамата ще има някаква надежда, в края на краищата — избоботи тя с по-скоро мъжкия си глас.
	Сърцето на Лидия малко се сви. Беше естествено една майка да храни мечти за децата си, но животът беше пълен с лоши изненади. Понякога момчетата порастваха, за да станат войници и умираха с викове по бойните полета. Ако войната и болестите ги пощадяха, можеше да ги довърши алкохолът, или някое падащо дърво, или пък куршумът на друг мъж.
	Ели потупа учителката на момчетата си по рамото, при което едва не я събори в огъня.
	— Изглежда са ти потънали гемиите, г-жо Куейд — гръмогласно каза тя. — Не е тайна, че между теб и господина нещо не върви, да знаеш. Ако ти се приказва, давай направо. Старата Ели ще те изслуша.
	Ароматът на яхнията, къкреща в големия казан, вля у Лидия известна сила, от която толкова много се нуждаеше. Стомахът й запротестира и тя се сети, че не бе намерила време да хапне нищо след ранната си закуска. Но потисна желанието си да попита прямата, добродушна готвачка дали бяха верни слуховете, че Бригъм посещаваше Клара О’Кийфи.
	— Налага се да разговарям лично с г-н Куейд — каза тя. Толкова копнееше да го види, че коленете й трепереха, но от друга страна, едва се въздържаше да не хукне обратно надолу по склона.
	Ели отново разбърка яхнията си — бавно и замислено, после посочи с ръка:
	— Той е там горе, води воловете. Вечерята ще е готова след малко обаче, и тогава шефът и другите ще дойдат бързо тук и ще се нахвърлят на пшеничния ми хляб. Така че можеш да поседиш малко, а аз ще ти дам кафе. Трябва да те предупредя, обаче: тези зверове — дърварите обичат кафето да е толкова силно, че може и да свали ръждата от някоя тенекиена кутия.
	След като въздъхна пак дълбоко и изправи рамене, Лидия поклати глава.
	— Ако не отида при него още сега, Ели — тъжно призна тя, — положително ще загубя смелост да го направя. А ако това се случи, не бих могла да уважавам себе си после.
	В избледнелите очи на Ели проблесна разбиране, но тя все пак предупреди:
	— На мъжа ти няма да му хареса това, че бродиш из горите. Той е един от онези, дето много държат на мнението си, че жените не трябва да се пречкат там, където има опасна работа.
	Лидия въздъхна. Не можеше да се отрече, че предстоящата среща с Бригъм нямаше да е приятна, но тя се съмняваше дали щеше да го изненада с появяването си на тази свещена, предназначена само за мъже земя. В крайна сметка, той сам я бе принудил да дойде тук, след като не бе позволил Харингтън да плати заплатата й както на всеки друг.
	— И аз си имам няколко собствени мнения, на които много държа — каза разсеяно тя. И тръгна отново — през лагера и по грубата пътека, водеща към мястото, където работеха мъжете.
	Лидия извървя вероятно около половин километър нагоре по планината и най-после стигна до малко, разчистено място. Беше отсечено едно огромно дърво и по него сега пълзяха мъже, които отсичаха клоните му и белеха кората на големи, извиващи се като спирали парчета. Ризата на Бригъм бе просмукана от пот и тялото му бе толкова мръсно, сякаш се бе дегизирал нарочно като актьор в някой пътуващ театър. С помощта на още няколко работници той опасваше полуоголеното дърво със сложна система от тежки вериги, за да го закачи на очакващия го впряг от осем волове.
	Докато наблюдаваше, засенчила очите си с една ръка от късното следобедно слънце, Лидия видя как Бригъм се покатери по ствола на дървото, който бе толкова дебел, че другата му страна оставаше скрита и се зае да закача куките с веригите и въжетата. Той слезе едва след като свърши работата си и закрачи към нея.
	Оловните му очи бяха блеснали от раздразнение, но и от едва прикрито тържествуване.
	— Какво правиш тук? — попита грубо той и сложи ръце на хълбоците си.
	Стойката му би могла да разтрепери Шарлот и Мили, а може би и г-н Харингтън, но Лидия бе взела твърдото решение да не се огъва пред него, без значение колко страховито изглеждаше или се държеше съпругът й.
	— Мисля, че отговорът ти е известен. Един нает работник заслужава възнаграждението си, г-н Куейд. Дължи ми се едномесечна заплата. Г-н Харингтън отказа да ми я плати и обясни, че спазвал твоите инструкции.
	Погледът на Бригъм се плъзна по нея, като хвърли в огън не само плътта, но и темперамента й, а белите му зъби проблеснаха в кратка, бърза като живак усмивка. Веднага след това, той се смръщи:
	— Очаквах да ме посетиш, вярно е, но мислех, че ще имаш достатъчно здрав разум да дойдеш в къщата или в канцеларията ми. В случай че не си забелязала, г-жо Куейд, една дърварска площадка е особено опасно място.
	Лидия му отвърна по подобен начин, защото знаеше, че ако отстъпи дори малко, той щеше да я смачка.
	— Както и една полева болница — каза тя.
	Той присви очите си и й припомни строго:
	— Войната свърши. Намираме се в щата Вашингтон, а не в Гетисбърг или Ричмънд или Бул Ран, така че тук заповедите издавам аз. Върни се в града и ме чакай там.
	Тя се изплаши, но направи всичко възможно, за да скрие от него този факт. Отхвърли глава назад и изгледа дръзко запотеното му лице.
	— С удоволствие ще се върна в града, веднага щом дадеш парите ми. И няма да те _„чакам там“_, нито някъде другаде. Аз не съм дете, което изпращат за наказание вън под навеса!
	Бригъм се наведе толкова, че носът му почти се допря до нейния. Тя усети дъх на пот, борова смола, ярост и чиста, неподправена мъжественост и комбинацията й подейства като чаша силен алкохол.
	— Ще направиш това, което ти казвам! — прошепна с убийствен глас той. — И те предупреждавам, г-жо Куейд: няма да позволя авторитетът ми да се подронва пред тези мъже.
	Лидия беше готова да отстъпи крачка назад, но се изплаши, че ще загуби равновесие и ще падне.
	— Добре — каза тя, събрала цялото си останало достойнство. — Тогава единственото, което можеш да направиш, е да ми дадеш заплатата и аз ще си отида с радост.
	Той я изгледа свирепо, но в погледа му имаше и известна пресметливост.
	— А ако предположим, че ти кажа, че си уволнена? — каза той. — Да предположим, че аз не искам съпругата ми да работи?
	— Ако ме уволниш, мога да отида да работя при д-р Макколи като негова медицинска сестра. И тъй като ти не си никакъв съпруг, сър, твърде малко ме интересува какво можеш да искаш да прави жена ти и какво не.
	Бригъм бе вече окончателно кипнал; ноздрите му трептяха бързо, дишането му бе учестено и плитко, а очите му излъчваха стоманен блясък. Една капка пот запълзя надолу по слепоочието и бузата му, оставяйки следа в полепналата мръсотия.
	— Предупреждавам те още веднъж, г-жо Куейд. Иди си в къщи!
	Лидия протегна ръка с обърната нагоре длан.
	— Непременно. Веднага щом ми дадеш парите.
	За миг тя си помисли, че Бригъм щеше да се изплю в дланта й, вместо да й даде няколкото долара, които й дължеше. Очите му отново се присвиха, като преценяваше изражението и позата й.
	— Ще направиш сцена, ако не се подчиня, нали? — попита той с опасно спокоен тон.
	— И то такава, че никога няма да можеш да я преживееш — обеща му Лидия, вдигнала поглед към него.
	Тя бе страдала и беше унижена затова, че този мъж бе потърсил удоволствията си при една проститутка, а това, че бе известно на целия град, влошаваше нещата. Така че сега, поставяйки го в неудобна ситуация му даваше не повече от онова, което заслужаваше да си получи.
	Бригъм пъхна ръка в джоба на панталона си и за един прекрасен момент Лидия реши, че е спечелила. После той сложи едно лъскаво петаче в ръката й.
	— Ето — изпъшка той, подхвърляйки й сякаш предизвикателство. — Когато се приспаднат всички разходи мисля, че остава да ти дължа ето това.
	Лидия изгледа монетата, после Бригъм.
	— Разходи?
	— Да — отвърна той явно доволен от себе си и започна да отлепва мръсотиите, попаднали по загрубелите му пръсти. — За покрива над главата ти например и храната, която ти осигурявах. Дрехите, които Девън ти е купил и билета ти до Куейдс Харбър, а също и мебелите в къщата ти…
	— Ти, змия такава! — прекъсна го Лидия.
	Той обидено повдигна едната си вежда, а Лидия изпита желание да му удари плесница.
	— Ти да не би да си мислеше, че всички тези неща вървят с работата ти? — попита той с ужасно разумен тон.
	Лидия стисна ръцете си в юмруци. Не трябваше да го удря, независимо колко много й се искаше. Бе учителка, все пак и да се поддаде на избухването би било лош пример.
	— Аз съм твоя съпруга — изтъкна тя, но бе загубила почва и двамата го разбираха добре.
	Бригъм се усмихна, скръствайки ръце и я изгледа снизходително.
	— Точно така. Затова, остана само да се преместиш в моя дом, където ти е мястото и ще сложим точка. Ще ти осигуря повече от достатъчна финансова издръжка и можем да доведем учител, който ще те замести.
	Това ядоса Лидия толкова много, че й се зави свят. Постара се да запази равновесие.
	— Няма да споделям твоя дом, не преди да затвориш оня бардак, да се извиниш за изключителната си грубост и да ми платиш онова, което ми дължиш. А ако наемеш друг учител, след като аз се изморих до смърт да обучавам тези деца, кълна се във всичко, което е свято, че ще те накарам да си мечтаеш никога да не си се раждал!
	Той имаше безочието да се разсмее.
	— Проклет да съм, ако ти не си най-твърдоглавата жена, на която някога съм имал нещастието да попадна! — каза той след миг. — Ще направиш това, което ти казвам и толкова по въпроса.
	При това той се обърна, за да се отдалечи, а Лидия внезапно и окончателно изгуби контрол над себе си. Беше толкова вбесена, че светът наоколо се обля в червена светлина и тя се хвърли върху гърба на Бригъм, стисна го здраво за гърлото с едната си ръка и го заудря с другата.
	Той изви ръката си назад, хвана я през кръста и я издърпа пред гърдите си, притискайки я властно към плещите и бедрата си.
	А това беше грешка.
	С това я метна на рамото си, при което задните й части щръкнаха във въздуха. Косата й се разпиля от фибите и увисна почти до земята. Тя изпищя от шок и гняв и започна да рита с цялата й останала сила.
	Бригъм я плесна по дупето за награда за усилията й, с което предизвика буря от аплодисменти от наблюдаващите ги дървари.
	В този момент Лидия разбра напълно какво се криеше зад философията на убийствата, продиктувани от внезапното причерняване в дадена ситуация. Ако имаше възможност да се освободи, тя щеше да се хвърли върху Бригъм като дива котка, но ръцете му стягаха тялото й като окови. Той вървеше с широки и непринудени крачки, сякаш тежестта й върху рамото му го затрудняваше не повече от един обикновен чувал с изсушен грах.
	Тя вплете пръсти отзад в колана му, като че ли с това можеше да го принуди да спре.
	— Бригъм!
	Той не обърна внимание на протеста й, поради което тя отново започна да се съпротивлява.
	— Трябва ли да те обърна на коляното си и да те нашляпам? — попита той провлечено и весело. — Или ще започнеш да се държиш прилично?
	— Ти не споделяш възгледа, че жените трябва да се бият — напомни му Лидия, бързо и нервно.
	— В твоя случай — отвърна той, — бих могъл да направя изключение.
	Лидия затвори очите си и преглътна с мъка.
	— Моля те, Бригъм — проплака тя. — Пусни ме долу. Мисли, че ще повърна.
	Той само изръмжа презрително.
	— Опитай нещо друго, г-жо Куейд. Не съм роден вчера, както знаеш.
	Тя притихна за миг, пресмятайки нещо бързо наум. И усети, че пребледнява.
	— Добре — каза тя, докато се спускаха по неравната голяма пътека, издълбана от копитата на воловете. — Има и нещо друго. Има голяма вероятност да нося твоето дете, г-н Куейд, И ако това е така, да ме метнеш на рамото си едва ли би могло да се счита за подходящо поведение от твоя страна.
	Той я пусна да стъпи на земята пред себе си едва ли не е трясък. Изгледа я продължително със смесица от изненада, недоверие, недоумение, после разпери пръстите на дясната си ръка и ги притисна нежно към корема й.
	— Само си измисляш това — прошепна той. — Нали?
	Очите на Лидия се изпълниха със сълзи. Тя все още сама се опитваше да свикне с мисълта, която току-що беше осъзнала и както често се случваше щом този мъж беше замесен, в гърдите й преливаха парадоксални чувства — радостта да се появи дете на този свят, страхът да отгледа това дете сама, или да бъде разделена от сина си или дъщеря си. При сегашните закони тя имаше малко повече права, отколкото воловете на Бригъм.
	— Мисля, че е вярно — каза най-после тя. — Трябваше… периодът ми трябваше да дойде преди повече от две седмици.
	Бавна усмивка започна да се разлива в очите на Бригъм, след което се плъзна по устните му. После, съвсем неочаквано, той нададе вик, който накара птиците да се разлетят ужасени от клоните, обви едната си ръка около талията на Лидия и я завъртя около себе си в триумфиращ кръг.
	— Радвам се, че си щастлив — каза кисело тя, когато Бригъм малко се успокои и я пусна на земята.
	— Адски си права, че съм щастлив — отвърна той.
	После, за да докаже това, той отново я вдигна на ръце и закрачи по-нататък, подсвирвайки си, мина през лагера, където Ели приготвяше вечерята, продължи надолу по пътеката.
	— Но Бригъм, наистина! — запротестира отново Лидия, когато стигнаха до крайните квартали на града. — Когато стига, стига. Трябва да ме пуснеш долу.
	— Ще го направя — отговори той, след което продължи да си подсвирква и продължи да върви.
	Всички хора, край които минаваха се спираха, за да гледат зрелището — Бригъм, покрит с мръсотия и борова смола от глава до пети, а Лидия с изплескано лице и разпусната като на проститутка коса.
	Спуснаха се надолу по Главната улица, край къщата на Джоу Макколи, край тази на Холмез, край нейния малък спретнат дом. Бузите й вече бяха пурпурно червени.
	Тя направи нов опит:
	— Бригъм, това поведение е абсолютно недопустимо. Държиш се като варварин.
	Той я изгледа безочливо, когато очите му се плъзнаха по лицето й, спряха за момент върху гърдите, после се върнаха на устните й.
	— Не се тревожи, любов моя — обеща й наперено той, — ще бъда нежен с теб.
	Лидия замря в ръцете му, когато през тялото й премина тръпка на сладостни предчувствия, но и обида.
	— Ако си помислил дори за миг, че ще… ще…
	Бригъм се разсмя.
	— Ще си легна със съпругата си? — довърши вместо нея той.
	Лидия преглътна тежко, когато наближиха централния вход на голямата къща.
	— Бригъм, боя се, че ще се наложи да настоявам да престанеш с това! Незабавно! В случай че си забравил, двамата с теб сме отчуждени.
	Той премести малко тялото й в ръцете си и отвори така умело вратата, сякаш просто му беше навик да носи жените си из Главната улица, а после по алеята в двора си.
	— О, спомням си добре и е време да започнем да оправяме отношенията си.
	Шарлот и Мили стояха от двете страни на алеята със зяпнали уста. Лидия затвори очи, питайки се как изобщо някога би могла да им обясни защо я внасят в къщата на баща им като пещерна жена.
	— Бригъм! — извика през зъби тя.
	Той я целуна шумно по челото и се изкачи по предното стълбище. После се обърна да погледне изумените си дъщери, с което застави и Лидия да се обърне.
	— Кажете на Джейк, че ще искам веднага гореща баня — весело им подвикна той.
	Шарлот внезапно избухна в смях и хукна край къщата, за да изпълни поръката му, а Мили не се забави да я последва.
	— Това е отвратително! — изсъска Лидия.
	Бригъм отвори вратата и пристъпи през прага. Вътрешността на къщата бе сенчеста и хладна и когато той заизкачва следващото стълбище, в гърдите на Лидия запърха трепетно желание.
	— Спомни си споразумението ни скъпа. Когато те искам, ще те имам.
	— Шшт! — прошепна ужасена Лидия. — Някой може да те чуе!
	— Не е тайна, че те отнасям към леглото си, г-жо Куейд — изтъкна той, когато стигнаха до втория стаж и продължиха по коридора.
	Лидия заклати глава в смущение и почуда. Беше започнала всичко това, само за да си получи заплатата и да покаже на съпруга си, че не й минават номерата му, а го завършваше така, отнесена нанякъде като обикновена пиратска плячка. Най-страшното от всичко беше, че не можеше да подчини волята си и да се съпротивлява.
	— Какво ще си помислят Шарлот и Мили?
	Той дори не се спря, а продължи до вратата на стаята си, отвори я, влезе. Пусна Лидия на леглото, преди да отговори:
	— Те са невинни деца, ще си помислят, че се целуваме.
	Лидия премига и седна, докато Бригъм затвори вратата и започна да разкопчава ризата си. Той беше прав; момичетата щяха да се кикотят и да си шушукат, но едва ли можеше да се очаква да знаят какво точно вършеха баща им и втората им майка.
	Бригъм изхлузи ризата си, хвърли я на рамката на леглото и отиде до мраморния умивалник, където наля хладка вода от каната в легена и започна усърдно да мие лицето, врата и гърдите си.
	Лидия прецени разстоянието от леглото до вратата и разбра, че нямаше да е успяла да стигне дори до прага, преди той да се извърти и да я хване. Бригъм беше едър мъж, но далеч не тромав.
	— Предполагам, че за теб няма особено значение фактът, че намирам всичко това за скандално и че искам да си отида?
	Съпругът й дръпна една хавлия от сушилката над умивалника и спокойно и бавно изтри лицето и гърдите си. Всъщност, по-скоро бе размазал мръсотията, вместо да я измие и Лидия се разнежи странно, докато го наблюдаваше.
	— Разбира се, че е скандално. И не искаш да си отиваш.
	Лидия се измъкна назад и облегна гръб на рамката на леглото.
	— Аз ли не искам?
	Бригъм поклати глава:
	— Не. Не ти се иска да признаеш, че желаеш да те любя, Лидия, обаче го искаш. Извивала си се и си се мятала в самотното си легло в продължение на седмици и си мислила за всичките сладки неща, които бих могъл да ти направя.
	Лидия се обля в пот. Това, което казваше, беше истина, но тя не би го признала, дори животът й да зависеше от това.
	— Престани. Мислех си само за едно, че си проклето копеле.
	Той се засмя и хвана единия от краката й.
	— Сега изрече една голяма истина — каза бавно той, обгърнал с ръката си глезена й, точно над високата й обувка и я плъзна леко отзад под коляното, където кожата бе много чувствителна. — Аз съм копеле, но ти ме желаеш. Можеш ли да го отречеш?
	Лидия задиша бързо, когато пръстите му пропълзяха от коляното към вътрешната страна на бедрото и се промъкнаха лекичко под края на бельото й. Възбудата стегна вътрешностите й като в капан и тя прехапа долната си устна, борейки се да не изгуби контрол.
	— Да — излъга тя.
	Той достигна гнездото от влажни къдрици в основата между бедрата й и я докосна с нежна като шепот ласка.
	— Нима? — Нима? — попита той, намествайки крака й върху рамото си и започна да разкопчава обувката й с бавни, умели движения. Захвърли я, после нави надолу чорапа като хвърли и него. После разтвори гънките на женствеността й, докосна я леко, влудяващо с палец и започна да й разказва с абсолютни подробности какво точно смяташе да направи, за да й достави удоволствие. Каза й, че един оргазъм нямаше да й бъде достатъчен, без значение колко бурен би бил той; щеше да иска тя да отвръща отново и отново на ласките му. Щеше да иска да я наблюдава, докато се издигаше към гребена на вълната на първото си задоволяване, после на следващото и следващото, както и да чува виковете й.
	Сега вдигна и двата й крака на раменете си и продължи да я възбужда с единия си пръст, докато с палец не спираше да гали сърцевината на розовата пъпка, която бе открил по-рано. Другата му ръка поддържаше ханша, който трепереше от усилието й да остане спокойна.
	— Моята сладка съпруга янки — прошепна Бригъм, извивайки глава, за да целуне оголения й глезен, станал уязвим, сваляйки обувката и чорапа й. — Истината ли говореше, когато каза, че вероятно носиш моето дете?
	Лидия мяташе глава по възглавницата в неволна реакция от изгарящата топлина на устните му по глезена й.
	— Да — въздъхна тя. — Да, проклет да си, говорех истината! — Бедрата й се движеха с ритъма, който той им налагаше, когато потопяваше и плавно оттегляше пръста си.
	Той придърпа нагоре полата й и докосна с устни нежната плът зад коляното, с което я накара тихо да простене.
	— Ако синът ми не расте в теб сега — закле се той, — ще започне, преди да е изтекла тази нощ.
	Лидия изхлипа. Би трябвало да каже на Бригъм да върви по дяволите! Би трябвало да се изскубне от него и да изхвръкне от тази стая, от тази къща и да не се връща никога повече. Проблемът беше, че тя се нуждаеше от докосването му така, както от въздуха и водата и тъй като коленете й вече бяха окончателно омекнали, нямаше смисъл да се опитва да бяга.
	— Ти трябва… да се изкъпеш. — Изтъкна тя, в последен отчаян опит да се спаси от собствената си страст.
	Той я отпусна внимателно върху леглото, свали другата обувка, чорапа, а после и бельото. Полата й се беше събрала около кръста и тя усети как фустата й се плъзна по гладката кожа на бедрата й.
	— Ще го направя, но преди това имам намерение да изцапам и теб.
	Лидия трепна, когато той се приведе, за да разтвори корсажа и да освободи гърдите й от тънката муселинена риза под него. Изви на мост гърба си, неспособна да се въздържи да му предложи себе си, а той се приведе с гърлен смях и пое напиращото към устните му връхче.
	В същото време разтвори бедрата й и започна отново да я гали. Лицето и косата му оставяха по гърдите й мръсни следи, но тя вече не се тревожеше за това.
	Бригъм остави гръдта й само, за да зарови глава в основата на шията, където й нашепна за различните пози, в които щеше да я разположи, за да я вземе. После отново насочи вниманието си върху гърдите й, задържа се дълго време там, преди да се плъзне надолу и да целуне едно от бедрата й.
	Тя знаеше какво ще последва сега и го искаше толкова силно, че не можеше да се отдръпне. Той коленичи отстрани до леглото най-после, сложи ръце под прегъвките на коленете й и ги разтвори широко, като я придърпа напред, към очакващия, изгарящ огън на устните си.
	Лидия отхвърли назад глава и задуши вика си на скандален екстаз.
	Устните и езика му не прекратиха играта си, докато тя не почувства, че ще полудее от нуждата да се освободи.
	— Веднъж няма да е достатъчно, янки — дрезгаво прошепна той. — Веднъж изобщо няма да е достатъчно. Няма да се почувствам задоволен, докато ти не ми дадеш всичко от себе си.
	— Бригъм! — помоли тя, но думата й беше приглушена от ръката, с която здраво бе притиснала устата си, за да не се развика като първата жена, затъркаляла се по земята с партньора си.
	Той спря и зацелува вътрешната част на бедрата й, където плътта бе влажна и готова. Успокоява я така, докато тя малко се укроти и дишането й стана по-равномерно, а после отново я доведе до ръба. В последния възможен момент отново се отдръпна и неохотно се изправи на крака.
	— След банята ми — обеща той, възхищавайки се на голите й гърди, докато връхчетата им нарастваха. — Да вярвам ли, че ще останеш на мястото си и ще ме чакаш?
	В този момент, Лидия едновременно обичаше и мразеше Бригъм. Той я бе накарал да го пожелае отчаяно и сега и двамата знаеха, че тя непременно щеше да го чака, за да й засвидетелства вниманието си.


>	21

	Както се беше случвало всеки път преди, любовта на Бригъм остави Лидия в състояние на изумена омая. Мина дълго време преди да дойде на себе си, преди да си спомни как трябваше да накара сърцето си отново да бие, а дробовете й пак да поемат въздух и накрая да проговори.
	— Искам да зная дали е вярно онова, което говорят хората — прошепна тя във влажната топлина на голото рамо на Бригъм.
	Бригъм въздъхна дълбоко и доволно и се намести по-удобно на леглото.
	— Предполагам, че ще зависи от това какво се говори — отвърна той след дълга пауза.
	Лидия усети първия пристъп на гняв, когато действителността започна постепенно да заема мястото си в разума й, като мрежа от плътна паяжина.
	— Знаеш добре — каза тя с остро сбутване в ребрата. — За онази Клара О’Кийфи от Остин Хемър. Хората казват, че сега ти била любовница.
	Последва нова въздишка, но тази не беше доволна.
	— Кл… г-ца О’Кийфи е моя приятелка — призна неохотно той.
	Сърцето на Лидия се полюляваше на ръба на някаква камениста пропаст, готово да падне долу и да се разбие на парченца върху зъберите на истината, очакваща го там. Тя знаеше, че Бригъм нямаше да я излъже; той винаги казваше точно това, което мислеше.
	— Аз си имам съпруга — каза най-накрая той, без да засилва, нито отслабва прегръдката си, а едната разперена ръка продължаваше да лежи собственически върху голите хълбоци на Лидия. — Засега не съм сметнал за нужно да си взема любовница.
	Облекчение заля душата на Лидия, но също и гняв. Беше трудно да признае надмощието, което Бригъм имаше върху нея, а да не говорим да го приеме като факт. Някакъв първичен женски инстинкт се опитваше да я убеди, че има подобна власт над него, но Лидия моментално отхвърли идеята като напразна мечта. Опита се да се надигне, но съпругът й я задържа на мястото й с нежна, но непреодолима сила.
	— Мина повече от месец, откогато… откакто двамата бяхме заедно.
	Нещо вътре в нея я подтикваше, заставяше я да се бори, да накара Бригъм да се отдръпне от стената, която вече беше преценил, да отстъпи от земята, която отдавна беше завоювал.
	Той се разсмя.
	— Бил съм целомъдрен и за по продължителни периоди, моя скъпа съпруго — каза той, когато смехът му малко се укроти. С внезапно, но влудяващо грациозно движение, я издърпа върху себе си и проблесна с белите си зъби в триумфалната усмивка на тъмнокос викинг, оглеждаш разрухата след битката. — Не ми ли вярваш?
	Лидия бе и радостна и нещастна от допира на твърдата неравна и невероятно приканваща я мъжественост на тялото под нея. Зърната й се бяха стегнали и някъде в дълбините й се зараждаше топла вълна.
	— Раз… разбира се, че ти вярвам. Ти не притежаваш дарбата да излъжеш, дори когато лъжата би била най-добрата услуга.
	Той отново се разсмя и звукът отекна под нея като тътена на земетресение.
	— Веднага щом успея да изясня за себе си дали последното беше похвала или обвинение, ще ти отговоря.
	Той разпери пръсти по хълбоците й, сега затреперили от подновени желания и я притисна върху себе си. Ерекцията му изглеждаше величествена и първична като едно от ония гигантски дървета, които отсичаше и Лидия почувства тялото си да набъбва, за да го приеме в себе си.
	— Беше обвинение — отговори останала без дъх.
	Ръцете му се плъзнаха от хълбоците към бедрата й, повдигнаха я разположиха я. Тя неволно извика, когато започна нежното, но неизбежно нахлуване.
	Когато тя се изправи над него, Бригъм проследи с върха на пръста си очертанията на гърдите й.
	— Наистина ли носиш бебето ми? — попита тихо той. Все още навлизаше в нея, бавно и невероятно приятно. — Или беше само трик, с който да влезеш под кожата ми?
	Лидия пое остро въздух и го задържа в себе си, за да не извика от чисто порочното щастие на безкрайното съблазняване на Бригъм.
	— Има… наистина… бебе — отвърна глухо тя, но дишането й сега бе станало плитко и бързо. Опита се да се раздвижи върху него, но той задържа здраво бедрата й и я принуди да остане неподвижна, когато огненият стълб се издигна дълбоко в нея. — А на мен ми се струва… о, мили Боже, Бригъм… че ти си… че ти си се вмъкнал под моята кожа…
	Той й позволи да вземе още малко от него, само още една нищожна частичка, после вдигна достатъчно високо глава, за да пие жадно от едната й гърда.
	— И наистина съм, г-жо Куейд — отвърна той с дълбок глас, дрезгав от страст, но и развеселен от думите й.
	— О, Бригъм, моля те…
	Той я спускаше все по-ниско и по-ниско върху себе си, докато накрая тя се сля с тялото му. И за пръв път фактът, че неговият собствен контрол също го напускаше, се усети в това на гласа му:
	— Това няма… няма ли да навреди на детето ми?
	Лидия бе трогната, но страстта я беше отнесла вече твърде надалеч, за да може да се спре и да се отдаде на нежни емоции. Нуждата бе навлязла в кръвта й, носеше се по вените й като треска, а Бригъм можеше да й предложи единствения лек.
	— Не, Бригъм — успя да каже тя със сигурност, която извираше от някаква дълбока, непозната част на тялото й. — Твоят син е в безопасност.
	При думите й мощното тяло на Бригъм се изви под нея така, както жребец се опитва да хвърли ездача си. Лидия притисна бедра от двете страни на хълбоците му и се задържа на седлото. Сладката битка продължи още и още, докато Бригъм и Лидия успяха да разрушат невидимата бариера и тихите им стенания се преплетоха като краищата на две панделки, когато се понесоха към тавана.
	Щом най-накрая утолиха страстта си, Бригъм и Лидия потънаха в дълбок сън с морни и влажни тела, все още преплетени едно в друго и в чаршафите. Лидия се събуди рязко някъде в най-тъмните часове в нощта с усещането, че кой знае защо, бе проблеснала светлината на фенер.
	Вместо това, през прозореца нахлуваше късната лятна луна и обливаше със сребристото си сияние нея, Бригъм и цялото легло. Обръч стегна сърцето на Лидия от красотата на всичко това и от явната безнадеждност на любовта й към мъжа, който спеше до нея.
	Трябваше да успее да събере сили, тъжно си помисли тя и да спаси поне част от душата си за самата себе си. Ако не го направеше, нейната индивидуалност щеше да се преплете с тази на Бригъм, после да се стопи изцяло и тя щеше да се превърне в нещо не по-различно от образ, отразен в огледало.
	Тя се освободи от прегръдката на съпруга си внимателно и много тихо. Той се размърда в съня си, тя изчака, обвила с успокояваща ръка тялото му, докато потъна отново в дълбок сън. После стана от леглото, облече се безшумно и се измъкна от стаята. Част от душата й остана вътре, сгушена доверчиво до Бригъм.
	Плачеше безмълвно, когато прекоси тъмния коридор, спусна се по задното стълбище, мина през кухнята, обляна от лунна светлина и излезе навън в нощта. Обгърнаха я дружелюбни звуци; от едно дърво извика бухал и в тишината можеше да чуе плискането на водата от залива, която се разбиваше в недалечния кей. Щурците пееха в тревата в стройния си летен хор, а в краката й притича котка, забързана към своята незнайна цел.
	Лидия щеше да се върне направо в малкия си дом, ако не беше забелязала светлинката в един от прозорците на втория етаж на съвсем новия смесен магазин на Куейдс Харбър. Там сега живееше Поли в две просторни, все още необзаведени стаи над помещенията на магазина.
	Може би Поли е болна, помисли си Лидия и забърза по посока на голямата, дървена постройка. Но още докато обмисляше от какво би могла да страда Поли в този час, дали във връзка с бременността й или нещо друго, Лидия разбра, че всъщност се опитваше да заблуди самата себе си. Защото не отиваше при Поли, за да й окаже помощ, да прояви разбиране и да я успокои, а да потърси утеха от нея.
	Тя се изкачи по външното стълбище и се усмихна, когато мина покрай ръчно изписаните букви на лъхащата на прясно обработено дърво стена.
C>
#	МАГАЗИН КУЕЙД
#	ДЕВЪН И ПОЛИ КУЕЙД, СОБСТВ.
C$
	Съобщаваше декоративният надпис.
	Стигнала до не рендосаната площадка пред вратата на Поли, Лидия малко се поколеба. Неразумно от нейна страна да нахлува по този начин, реши накрая тя. Сега, по средата на нощта…
	Вратата се отвори, преди Лидия да успее да се спусне безшумно обратно по стълбите и да изчезне сред малкото сенки, които бяха останали в такава ярка лунна нощ.
	— Лидия! — учуди се Поли. На отблясъците от фенера в стаята и сребърната лунна светлина Лидия успя да забележи, че приятелката й бе плакала. Това я изненада — отчасти защото бе погълната от собствените си проблеми, но от друга страна, защото Поли изглеждаше толкова силна и оптимистично настроена през деня. Тя сякаш просто бе родена да ръководи търговията и бизнеса си и понякога оставяше впечатлението, че вече й беше почти все едно дали Девън някога щеше да се върне или не.
	Сега, когато забеляза лицето на Поли, Лидия разбра, че е грешила.
	— Видях светлината в прозореца ти — каза малко смутена Лидия, когато Поли отстъпи, за да я пропусне.
	Поли затвори вратата, после прегърна за миг среднощната си гостенка.
	— Ела и седни. Ще изпием по един чай.
	Лидия кимна. Нямаше друго място, където би се чувствала по-добре сега, като се изключи онова в прегръдките и в леглото на Бригъм. Самата мисъл да се върне в къщичката си, я изпълваше със самота, въпреки че знаеше, че в крайна сметка щеше да се наложа да отиде там.
	Стаите на Поли бяха чисти и подредени, независимо че все още не напълно обзаведени. Имаше готварска печка с дърва, параван с опъната по рамката фина коприна с ориенталски дизайн, явно донесен от голямата къща, една маса и два стола, в ъгъла скрин и метално легло. Покривката на леглото беше измачкана, като че ли Поли се бе опитала да спи, но не бе успяла.
	— Получавала ли си изобщо някакви вести от Девън? — тихо попита Лидия, докато сядаше до масата, а Поли вече се беше заела с чая.
	Прекрасната тъмна коса на Поли бе сплетена на една дебела плитка, която се спускаше надолу по още стройния и гръб.
	— Не — каза тя, без да се обърна да срещне погледа на Лидия. — Той изглежда е най-инатестият човек, на когото Бог някога е вдъхвал живот на тази земя.
	Лидия неволно се усмихна.
	— Вторият по инат — поправи я тя. — Мисля, че Бригъм е научил Девън на всичко, което знае по въпроса за твърдоглавието и нелогичността на поведението.
	Поли сипа чаени листенца в керамичната кана, добави вряла вода от чайника. Остави напитката да се запари, докато изваждаше различните по цвят и модел чаши от шкафа, пригоден от празни сандъци от стока.
	— Понякога си мисля, че ще трябва просто да отида и да го намеря — каза тя разсеяно на Лидия, — след което да го хвана за ухото и да го доведа в къщи. Да, твърдя, че той се държи точно като малко дете, което има нужда от нашляпване.
	Лидия си представи как Поли влачи за ухото по кея приветливия, но с мощно телосложение Девън, което я накара отново да се усмихне. Независимо от това, думите й прозвучаха тихо и тъжно.
	— А няма ли да е приятно, ако просто понякога човек би могъл да се почувства слаб? — замислено каза тя. — Искам да кажа, Девън и Бригъм не са чудовища. Защо ние двете не можем да ги оставим просто да ни направляват благодатно в живота, така както постъпват толкова много жени със съпрузите си?
	Поли въздъхна тежко и усмивката, с която й отвърна, не беше много убедителна.
	— Мисля, че е така, защото след като веднъж си се научил да се справяш в живота сам, не е възможно да го забравиш. — Тя донесе на масата каната с чая, захар, мляко и неподходящите си чаши и седна срещу Лидия с нова въздишка. — Освен това, не съм убедена, че Бригъм щеше да бъде толкова много привлечен от теб, ако ти беше не повече от една увяхваща теменужка, очакваща да чуеш волята му, за да се затичаш да я изпълниш.
	Лидия щеше да се разсмее, ако не се опасяваше, че вече бе изпаднала в истерия.
	— Той никога не ми е казвал, че ме обича и не би направил подобен компромис, даже ако с това би могъл да спаси душата си от пламъците на ада, защото е толкова проклет и опърничав! Защо не можех да се влюбя в някой като Джоу Макколи? Защо не стана така, че да очаквам неговото дете?
	Уморените, подути от плач очи на Поли малко просветнаха и тя се пресегна и бързо стисна ръката на Лидия.
	— О, Лидия! Ти очакваш дете? Това е прекрасно — сега моето ще има братовчед, с когото да расте заедно!
	Картината на двете малки момченца, заиграли се на пясъка до залива — едното с тъмната коса и оловно сивите очи на Бригъм, а другото със златните къдрици и пронизващия син поглед на Девън, малко възвърна равновесието на Лидия. После тя отново заплака.
	Поли отиде до скрина си — тялото й бе все още гъвкаво и стройно под копринения халат — и се върна с чиста носна кърпичка, която Лидия прие с благодарност. Беше в знак на изцяло споделеното приятелство между тях двете това, че не се налагаше Лидия да бъде деликатна, когато избърсваше сълзите си и почистваше носа си. Междувременно Поли наля чая.
	— Ситуациите, в които се намираме, не са толкова подобни, колкото си мислиш, Лидия — отбеляза след известно време Поли. — Девън ми липсва. С удоволствие бих му позволила да ме командва, стига да бе пожелал да се върне и да сподели дома си с мен.
	Лидия подсмръкна далеч не като дама и отново избърса носа си, просто за всеки случай, като предпазна мярка.
	— Заблуждаваш се, ако мислиш така. Ти си точно толкова силна и волева, колкото с Девън, Никога не би могла да живееш като послушното му домашно кученце. Би могла да бъдеш единствено негов партньор.
	— Може и да си права — съгласи се Поли след дълга, замислена пауза. — Проблемът е, че ми липсва толкова много, че понякога си мисля, че просто ще полудея без него. Крача из стаите и плача и блъскам с юмрук по стените, като че ли това би могло да промени нещата.
	Лидия сложи захар в чая си, лъжичка мляко, вдигна чашата към устните си и отпи малка, предпазлива глътка.
	— Къде мислиш, че може да е заминал? Девън, имам предвид.
	Поли тъжно присви рамене.
	— Кой знае? Може да е в Сиатъл, в Сан Франциско, или може би на половината път до Китай, доколкото мога да кажа. — В очите й проблесна надежда и тя продължи малко по-бързо: — Мога да се закълна, обаче имам чувството, че двамата с него сме свързани с някаква златна нишка. Тя започва от сърцето на Девън и завършва до моето и без значение къде е той, зная, че никога няма да може да я прекъсне.
	Очите на Лидия се изпълниха със сълзи. Ти чувстваше дълбочината на любовта на Поли към Девън и поради силата на собствената си любов към Бригъм разбираше добре душевните терзания, които неминуемо следваха.
	— Значи, ти смяташ просто да стоиш тук и да го чакаш?
	Поли кимна, но явно малко се засегна.
	— Представяш нещата така, сякаш имам намерение да седя всяка нощ до запаления си фенер на предната веранда. Аз смятам да управлявам магазина, да го направя печеливш и да позволя на детето ми да израсне в атмосферата на семейството и с чувството, че принадлежи някъде — нещо, което аз самата никога не съм имала. Бъдещето не е идеално, не и без Девън, но независимо от това е толкова много повече, отколкото имат хиляди други жени, че не мога да не бъда благодарна.
	Лидия се замисли за Ели Кулиър и Магна Холмез, както и за онова нещастно създание, което Джоу Макколи бе намерил спотаено в тоалетната си. Те бяха понасяли несгоди през целия си живот и шиха да продължават да ги понасят и не бяха омъжени за един от най-богатите, най-властните мъже на щата Вашингтон.
	— Бригъм продължава да отказва да затвори публичния дом — каза тя, след като двете дълго време бяха пили мълчаливо чая си.
	— Подозирам, че в това отношение той никога няма да отстъпи — отвърна Поли.
	— Той казва, че Клара О’Кийфи не му е любовница.
	— Което положително е вярно, защото ако му беше любовница, непременно щеше да ти каже без задръжки и да те остави да се бориш с този факт, както намериш за добре.
	Лидия кимна. Бригъм все още не й изневеряваше, независимо от катаклизмите в отношенията им, което беше изключително приятна мисъл. Но знаеше също, че това положение можеше да се промени само за един миг. Ако Бригъм решеше, че иска да има Клара О’Кийфи, той просто щеше да се яви пред нея и да й заяви за желанието си, а тя положително нямаше да му откаже.
	— Не мога да остана в Куейдс Харбър, нито пък мога да напусна този град — каза накрая тя. — Как да правя?
	Поли се усмихна съчувствено и наля още чай чашите.
	— Същото, което правя и аз, предполагам. Ще вършиш нещата, които се налага, да вършиш и просто ще чакаш. В края на краищата, това че не можем да решим проблемите си изведнъж, не означава, че не трябва да продължаваме да се опитваме да ги изглаждаме постепенно, като отчупваме от едно парченце оттук и оттам, когато можем.
	В забележката на Поли имаше смисъл.
	Лидия продължи с разсъжденията си, докато се спускаше по стълбите след посещението при етърва си. Сега би могла да се върне обратно в голямата къща и да се сгуши в леглото до съпруга си и никой, дори Бог и Неговите ангели, не биха могли да я обвинят за това. Тя обичаше Бригъм, бе неговата истинска и законна съпруга и носеше детето му в себе си. От друга страна, ако се предадеше изцяло, тя се боеше, че този мъж скоро ще завладее до края душата й.
	При положение, че вече не го бе направил.


	Девън стоеше на края на дългия кей и наблюдаваше отблясъците на звездите, затанцували по тъмната повърхност на водата. Дори при незаглъхващия шум от известната весела улица Скид Роуд в Сиатъл, той изпитваше усещането, че бе съвсем сам на цялата планета. А беше толкова сигурен, че разстоянието ще го излекува, че ще забрави лесно Поли и измамата й. Както щастливо си бе въобразявал, трябваше да му бъдат достатъчни няколко галона уиски и един публичен дом, пълен с жени.
	Бедата беше там, че и най-доброкачественият алкохол внезапно бе придобил вкус на керосин в устата му, а и нещо още по-лошо — бе повърнал като млад зелен хлапак, опитал първото си питие. А колкото до посещението му в бардака, е, то се бе оказало пълен провал. Беше съумял да се възбуди, представяйки си, че жената, за която бе платил и която бе купил, бе Поли, но у него все пак бе останала някаква частица, която бе отказала да бъде измамена. И тази частица, твърда като гранит преди миг, се бе стопила като сняг под лъчите на тропическо слънце.
	Дори споменът за това накара Девън да поаленее от унизителното смущение. Бе заплатил на проститутката два пъти повече от обичайната й такса и я бе заплашил с ада, ако проронеше и дума за случилото се. Тя го бе потупала по бузата и му беше казала, че знае начини, които биха възвърнали желанието у един мъж, но Девън само бе поклатил глава. Защото беше безнадеждно и той го знаеше добре. Поне засега, щеше да бъде импотентен за всяка жена, освен за Поли.
	Извади тънка пура от джоба на ризата си заедно с клечка кибрит, после ги хвърли във водата. По начина, по който се развиваха нещата му напоследък, невинният цигарен дим сигурно щеше да преобърне отново стомаха му.
	Девън пое дълбоко въздух, после бавно го издиша. Насочи мислите си към Лидия.
	— Господи, той бе толкова сигурен, че я желаеше както в сърцето си, така и в леглото си — но трябваше да разбере, че любовта, която изпитваше към нея, бе тази на брат към сестра. Лидия беше създадена за Бригъм от самото сътворяване на света; той разбираше това сега.
	Прокара разперени пръсти през косата си и копнежът, който го теглеше по посока на Куейдс Харбър бе толкова силен, че едва не повярва, че водата щеше да се втвърди под краката му, за да му осигури най-прекия път за дома.
	_Дома._
	Бе избягал оттам преди повече от месец, но обичайните шумове от това място още ечаха в душата му. Не му липсваше само Поли и новият му магазин; липсваха му брат му и Лидия, и тези негови две племенници. Винаги бе завиждал на Бригъм заради децата му.
	Девън обърна гръб на водата и на огряната от звездите пътека, водеща през залива към дома, а очите му запариха от сълзи, които би отрекъл и пред самия Всевишен. Детето, което растеше у Поли — а ако предположим, че наистина бащата бе той, както твърдяха нейните думи? Ако предположим, че той бе позволил на легендарния инат и на прословутата гордост на фамилия Куейд да се изправят като стена между него и всичко, което някога бе искал от живота?
	Но не, Поли положително го бе излъгала и не само сега, а и преди, когато бе организирала онази пародийна брачна церемония в Сан Франциско. Вероятно нямаше да се спре и пред това, да представи детето на някой друг мъж като негово.
	Въпросът беше дали това наистина имаше значение за него? Самотата му бе толкова голяма, че заплашваше да го погълне, а едно дете си бе просто дете. Девън се стремеше към дом и семейство с такова отчаяние, че понякога се плашеше.
	Той закрачи по дъсчения кей към хотела, където бе отседнал след трескавото си бягство преди седмици. Известно напрежение в мускулите на краката и гърба му все още напомняха за неотдавнашния инцидент, което го върна към мислите за Поли с още по-голяма сила. Въпреки че той се бе държал невероятно грубо с нея, след като бе дошъл в съзнание, той знаеше, че тя бе останала до болничното му легло през цялото време.
	Значи, съществуваше някаква бегла вероятност да го обича.
	Девън си проправи път край отминаващите каруци и двуколки и пресече потъналата в дървени стърготини улица пред входа на хотела. _„Глупак!“_, каза си тихичко той, но стремежът му да се върне у дома бе още по-силен от преди и не се знаеше колко дълго щеше да може да му се съпротивлява.


	Джоу Макколи се надигна с измъчен стон от масата за прегледи в кабинета си, като остави одеялата да се свлекат на пода и среса с пръсти косата си. Тъй като Фродин спеше на леглото му, на него не му бе останал друг цивилизован избор, освен да спи в кабинета си — ако тормозът, през който току-що бе преминал, изобщо можеше да се нарече сън. Гърбът му буквално се бе схванал от болка, а навън вятърът виеше като глутница вълци, докато някой чукаше по вратата му така, че едва не я разбиваше.
	Прозявайки се, Джоу навлече ризата и панталона си и намести тирантите на раменете си.
	— Идвам! — изкрещя той и продължи да си мърмори, докато вървеше към вратата. Независимо от тежката и опасна работа, която вършеха всеки ден, някои от тези дървосекачи наистина се държаха като пеленачета. Те рискуваха да бъдат разкъсани на две, докато отсичаха някое огромно дърво, или да бъдат промушени и приковани от острите му клони, но бе достатъчно в ръцете им да се забие мъничка тресчица или да ги ужили оса и започваха да се държат така, сякаш направо умираха.
	— Задръж малко! — викна Джоу, преди да отключи. Съжали за раздразнението си веднага щом видя на верандата си малкото, ужасено момченце. Хлапето на Холмез вдигна към него огромните си тъмни очи, а слабото му изострено лице бе съвсем пребледняло.
	— Мама — промълви детето. — Дошло й времето.
	Джоу моментално се разсъни, като че ли беше изпил наведнъж чаша силно горчиво кафе.
	— Болки ли има?
	Момчето кимна.
	— Има кръв.
	Джоу тихо изпсува, но когато проговори отново, гласът му бе равен и спокоен.
	— Ти тичай и веднага доведи г-ца Лидия. Кажи й, че ще трябва да ми помогне за майка ти.
	Детето отново кимна, после се спусна по стълбите и се затича по посока на къщата на Лидия.
	Джоу се върна в кухнята, където Фродин вече бе сложила да се топли вода. Тя бе облечена за училището, което посещаваше надлежно всеки ден и досега нейния баща — никаквец не беше се появявал.
	— Нещо не е наред ли? — попита тя с разширени от тревога тъмни очи. Русата й коса бе сплетена на хлабава плитка и тя изглеждаше наистина като жена, с взетата си назаем, доста тясна за ръста рокля.
	— Започнало е раждането на бебето на Холмез — Джоу грабна един леген и започна да пресипва вода от резервоара до печката. — Днес ще имам нужда от помощта на Лидия, така че се съмнявам дали ще имате училище.
	Разочарованието в погледа на Фродин бе истинско; тя тъкмо бе усвоила азбуката и се бе научила да брои до сто и сега мразеше всяка секунда образование, което й бе отнемано. Тя последва Джоу, когато той отиде в кабинета си, съблече ризата си и започна да се мие от легена, който бе поставил върху масата за прегледите.
	— Г-жа Лидия каза, че няма нито една причина на света, поради която аз да не получа друго име. Фродин не ми подхожда, както знаеш.
	Джоу се миеше с усърдие, малко раздразнен, че момичето не го бе оставило да свърши това без чуждо присъствие. Не бе съвсем в рамките на благоприличието, тя да го вижда без риза, но от друга страна, да я остави да живее под покрива му, когато край тях нямаше друг човек, също не бе пристойно.
	— Зная — каза той, протягайки се за хавлията.
	— Какво име ще ти хареса?
	Джоу отново грабна ризата си, замислен не за дилемата на Фродин, а за състоянието на г-жа Холмез, която вероятно имаше силни болки, а може би и умираше.
	— Ета — каза той кратко, изричайки първото име, което му попадна. — Харесва ми Ета.
	С това, той грабна палтото и чантата си, намъкна в движение ботушите и бързо излезе.


	Когато Бригъм се събуди за втори път, малко преди разсъмване, можеше да чуе вятъра, свирещ в короните на дърветата, обграждащи къщата. Беше звук, на който беше свикнал, звук, който обичаше, но днес нещо в него караше стомаха му да се свие от вледеняващо предчувствие.
	Той сложи ръце под главата си и се изтегна. Тялото му бе все още морно от сладостното удовлетворение, което бе изпитал през нощта, но в сърцето му се бе загнездила една настойчива болка. Лидия бе изчезнала, нямаше я вече от няколко часа и той бе съвсем сигурен, че не възнамеряваше да се върне.
	Бригъм изпсува. Той беше буден, когато тя се измъкна крадешком от леглото и се облече след онази последна трескава любовна игра, но се бе престорил на заспал. Беше замълчал заради гордостта си, а не от благородни чувства или от благоразумие. Той знаеше, че тя не би останала, дори да я молил, но освен това знаеше, че само да си беше отворил устата, наистина щеше да започне да я моли.
	Той не бе молил никого за нищо и положително нямаше намерение да започна сега.
	Бригъм се обърна на едната си страна и премрежи очи към прозореца, където розови и оранжеви сенки вече постепенно завладяваха пълната тъмнина и бавно я правеха сива. Слънцето щеше да се покаже след няколко минути, но воят на вятъра означаваше, че времето нямаше да е хубаво. От долитащите звуци беше ясно, че се развихря буря, а това правеше работата в горите прекалено опасна.
	— Проклятие! — нервно каза той. Имаше срок за поръчка, който трябваше да спази и му трябваха само още ден-два хубаво време, за да подготви партидата дървен материал, която можеше да натовари на очаквания наскоро кораб.
	Обикновено по това време той вече бе станал и се разсънваше, плискайки обилно лицето и гърдите си със студена вода, но днес се излежаваше. Можеше да усети дъха на Лидия от възглавницата до своята, топлината от страстта и нежността й още го изпълваше чак до мозъка на костите му.
	Той се усмихна: тя щеше да роди детето му. Вълна от чиста радост се надигна в гърдите му, измествай всички съмнения и горчивини, които преследваха духа му, но спря напиращия триумфален вик в гърлото си.
	В крайна сметка, Лидия не го обичаше, нали? Тя отвръщаше с цялата си душа и сърце на внимание му в леглото, това бе вярно, а дори бе измислила някои нововъведения от себе си, които го караха да се чувства така, че едва не умираше от удоволствие, Но Бригъм знаеше прекрасно, че душата невинаги желаеше това, което плътта приемаше с готовност в слабостта си. Лидия беше млада, здрава жена и едва сега започваше да открива насладите, които тялото можеше да получава и да дава, поради което бе напълно възможно всеки друг мъж с достатъчно умения като любовник, да може да я накара да се самозабрави в страстта си така, както ставаше сега.
	Тази мисъл потуши искрицата от гордост, блеснала в очите на Бригъм. Дяволи и хиляди проклятия, той нямаше да може да го понесе, ако Лидия легне в леглото с друг мъж. Здравият му разум, непоклатим като скала до деня, в които Девън я доведе в дома му от Сан Франциско и му я поднесе като дар, бе го напуснал безвъзвратно. Той отново изпсува и скочи от леглото, но краката му така се биха заплели в чаршафите, че едва не падна по лице на пода.
	Препъвайки се към умивалника, той наля вода от каната и после се изправи, загледан в отражението си в малкото огледало, закачено на стената. Представи си Лидия, как продължава безгрижния си начин на живот, посещавайки леглото му, когато изпитваше нужда от това, а после връщайки се в малката си къща на Главната улица, за да продължи спокойно да се занимава с училището си, сякаш изобщо нямаше съпруг. Замисли се за примера, който би дала с това на сина му, а да не споменаваме за Мили и Шарлот, когато той позволяваше съпругата му да го третира така. Очите, гледащи го от огледалото, станаха кръгли от ужаса при наранената му гордост.
	Разбира се, все още никой не си позволяваше да показва присмеха си, но ако Лидия продължеше с проклетото си високомерно поведение, той много скоро щеше да се превърне в посмешище за всеки дървар оттук, та чак до Калифорния и до канадската граница.
	И проклет да бъде, ако позволеше да се случи това!


>	22

	Един лист хартия прелетя край Лидия като хвърчило, докато вървеше забързана след момчето на Холмез и тя притисна с две ръце полите си, за да не ги подеме засилващият се с всяка минута вятър. Небето над тях бе придобило застрашителен сив цвят пристанището стенеше неспокойно в очакване на някакво монументално събитие, а дърветата в гората, които извиваха клони над града като гигантска защитна ръка, се люлееха тревожно.
	Когато Лидия и придружителят й се втурнаха в къщата на Холмез, тя ги посрещна чиста и подредена, сякаш обитателите й нарочно се бяха подготвили за гости. От всички страни на малкия преден салон бяха подредени матраци, върху които спяха децата, наред с малкото на брой окаяни вещи на семейството. Г-жа Холмез лежеше и стенеше върху напълнения със слама дюшек в малката спалня отвъд, а Джоу вече беше при нея.
	Ръкавите на ризата му бяха навити високо над лактите, а мускулестите му ръце още блестяха от енергичното миене на доктора. Докато го гледаше, Лидия усети как сърцето й се сви, пожелавайки си отново да бе се влюбила в Джоу, вместо в Бригъм. Тя разбираше този човек, независимо че през войната бяха попаднали във вражески армии и знаеше, че между нея и него имаше много общи неща.
	Тя отиде в кухнята, без да каже нито дума, грабна една кофа и забърза към помпата в задния двор. След като напълни големия чайник и го сложи да се стопли на печката, изми ръцете си в малкото останала вода, която Джоу не беше използвал и се върна бързо в спалнята.
	Децата се бяха наредили от долната страна на леглото на родителите си, малките им ръчички стискаха здраво металната рамка, а очите им гледаха широко разтворени, изплашени и тревожни от опасността, в които чувстваха, че се намира майка им.
	— Вървете на училище — каза им Лидия тихо, но твърдо. — Кажете на Шарлот да работи над географията си. Мили трябва да упражнява таблиците за умножение, като обърне особено внимание на произведенията със седем, Фродин да се занимава с азбуката си, а всеки от вас да чете от буквара си. И гледайте деня, да мине тихо и спокойно, независимо че аз няма да съм с вас.
	Децата си отдъхнаха с видимо облекчение и като изгледаха съчувствено майка си, се втурнаха да изпълняват нарежданията на Лидия. Останаха само Ханс, който и без това имаше пълното право да остане, но не би могъл да допринесе с каквато и да било.
	— Иди в голямата къща и кажи на Джейк Фийни, че ти трябват всички тенджери и чайници, които двамата с него можете да носите, както и няколко чисти чаршафи, — каза Лидия на г-н Холмез.
	Магна прекъсна разговора със сърцераздирателен писък, при което Ханс изгледа недоволно Джоу.
	— Никой мъж няма право да пипа жена ми по този начин — каза Ханс.
	— Той е лекар — възрази Лидия, избутвайки едрия мъж към вратата.
	Ханс обаче не се успокояваше и загрубялото му лице съвсем се бе зачервило.
	— На Магна никога преди не са й трябвали доктори. Стига й една жена да помага.
	Лидия хвърли поглед към Джоу, който преглеждаше Магна, без да обръща внимание на Ханс, но положително чуваше забележките му.
	— Не и този път — тихо отговори Лидия. — Магна е в беда, Ханс. Тя може да умре, а също и детето. Ти не трябва да пречиш на доктора и на мен. Сега иди и изпълни това, което ти казах. Моля те.
	Едрият мъж продължи да се колебае до вратата. Вперил поглед в жена си, гърчеща се и изгаряща от треска на леглото и Лидия едва се сдържа да не изкрещи от раздразнение. Тя разбра сега, че Ханс не се тревожеше за здравето на Магна, а за честта й, което при дадените обстоятелства беше просто отвратително.
	Джоу вдигна очи от страдащата си пациентка и спокойно ги спря на лицето на Ханс. Не каза нищо. Но въпреки това, предупреждението му се оказа достатъчно ясно.
	Ханс се обърна и излезе от стаята.
	— Ще трябва да извадим бебето — каза Джоу на Лидия и отмахна кичура овлажнила коса от челото на Магна. — Бедното малко създание нима да се справи, без да му помогнем.
	Лидия затвори за миг очи и въздъхна дълбоко.
	— Добре. Има ли етер?
	— В чантата ми — отвърна Джоу. — Постой при г-жа Холмез, докато аз се измия отново, моля те.
	Лидия знаеше, че _„моля“_ бе само формалност. Тя вече се бе приближила до леглото и бе взела между дланите си загрубялата от работа ръка на г-жа Холмез.
	— Болките скоро ще престанат — каза тя на изпадналата почти в безсъзнание жена, надявайки се обещанието й да не се окажеше лъжа.
	— Моето детенце — изхлипа Магна. — Моля ви, не давайте на моето детенце да умре!
	Лидия възпря сълзите, които пареха пол клепачите й — сега не беше време да се плаче.
	— Ще направим всичко, което можем — каза тя.
	Джоу се върна с чайника с гореща вода, напълни легена, поставен върху охлузения шкаф и се изми отново е острия си жълт сапун, от който стаята се изпълни с миризмата на дезинфекциращо средство. После извади парче нагъната марля от чантата си и я постави върху възглавницата на Магна. След това подаде на Лидия една кафява бутилка.
	— Подавала ли си някога етер преди? — попита той.
	В съзнанието на Лидия отново изплуваха ужасяващите картини от оная далечна болнична палатка по време на Гражданската война.
	— Когато имахме запаси, да — отговори тя и издърпа внимателно тапата на бутилката. През повечето време сестрите и лекарите трябваше да се справят без медикаментите, от които имаха нужда; конфликтът между Севера и Юга се бе оказал много по-дълъг и много по-брутален от прогнозите и на най-песимистично настроените гадатели.
	Лидия насочи вниманието си към Магна, напои леко марлята и я положи върху устата и носа на пациентката. Джоу междувременно бе махнал завивките и бе вдигнал нощницата й до кръста. Издутият й корем се мърдаше от живота вътре в него, който бореше да се роди.
	_Моля те_, отправи безмълвна молитва Лидия. Когато се грижеше за пациент, тя никога не си позволяваше да моли Бога за нещо по-конкретно; според нейните разбирания, Бог сам знаеше кой би трябвало да живее и кой да умре.
	Когато Магна започна да вдишва етера и да се отпуска, Джоу почисти стомаха й със спиртен разтвор и извади един скалпел от чантата си. Лидия кимна одобрително, когато той дезинфекцира скалпела.
	До времето, когато Ханс се върна с поръчаните му съдове и чаршафи, Лидия бе приключила с упояването на пациентката с етер и бе сменила прогизналите от кръв одеяла на леглото с чисти.
	На рамката на вратата се появи фигура, която изпълни цялото пространство и Лидия въздъхна от облекчение, когато фигурата се оказа Бригъм, а не Ханс.
	Джоу започна с разреза, след като хвърли бегъл поглед към посетителя.
	— За Бога, дръж щастливия съпруг далеч оттук, докато свършим — спокойно каза той.
	Бригъм кимна, задържа погледа си за миг върху Лидия, после се обърна и излезе от стаята.
	Лидия поднесе към носа на Магна нова марля е етер. Въздухът в стаята беше напоен с тежката, задушаваща миризма на кръв и тя се олюля леко замаяна, но продължи работата си.
	Джоу приключи външния разрез и започна с вътрешния, като работеше с точни и умели движения.
	— Как е дишането й? — попита той.
	— Равномерно и малко плитко — докладва Лидия.
	Тя чуваше как Бригъм говореше спокойно на Ханс в другата стая, а звукът от гласа му бе придружаван от тракането на съдовете, пълнени и поставяни върху печката. Самата близост на съпруга й, независимо от разногласията помежду им, действаше успокоително на Лидия.
	Джоу пъхна ръка в корема на Магна и издърпа малкото, синкаво на цвят бебе, покрито с кръв и прахообразно лепкаво вещество.
	— Здравей, бебчо! — каза тихо той, почиствайки мъничката уста с пръста си.
	Момиченцето издаде слаб, мяукащ звук, подобно на новородено коте и Лидия затаи дъх. Миг по-късно детето заплака.
	Джоу завърза и отряза пъпната връв, после предаде бебето на грижите на Лидия и извика на Бригъм да донесе гореща вола и чисти чаршафи.
	Бригъм се появи незабавно с поръчаните неща, но когато погледна към Магна, лицето му стана съвсем бяло под силния слънчев загар и Лидия наистина помисли, че щеше да го види да се свлича в безсъзнание на земята. Той обаче успя да се овладее и напусна стаята без думи.
	Докато Лидия щастливо къпеше и повиваше бебето — момиченце на Холмез, Джоу бързо затвори разрезите на Магна с чисти, фини шевове. Тя занесе бебето в кухнята, където Ханс нетърпеливо чакаше. За нейно разочарование, Бригъм не се виждаше наоколо.
	— Бих искала да ти представя една много красива млада дама — каза Лидия и повдигна внимателно одеялото, за да може Ханс да види лицето на бебето. — Това е дъщеря ти, г-н Холмез.
	Грубите черти на Ханс се разнежиха, докато наблюдаваше детето си.
	— А Магна? — попита той с прегракнал глас.
	— Тя оживя — каза Лидия предпазливо, защото знаеше прекрасно колко много неща можеха да не станат както трябва в следващите няколко часа. — Но знаеш ли, тя ще има нужда от специални грижи, защото се наложи да извадим бебето по оперативен път.
	Ханс изгледа разярено Лидия:
	— Какво?
	Джоу излезе от малката спалня и се изправи на вратата в опръсканите си с кръв дрехи. С няколко точни, подбрани по същество думи, той обясни какво точно е било извършено и по какви причини.
	Лидия доста се изненада, но в крайна сметка Ханс се успокои, въпреки че беше много по-едър и силен от Джоу Макколи. Той седна на направения от подръчни материали стол и протегна огромните си ръце.
	— Аз ще държа бебето. Вие се погрижете за Магна, моля.
	Лидия му подаде бебето и вдигна поглед към Джоу, който й кимна едва забележимо.
	Връщайки се в спалнята, Лидия внимателно изми все още изпадналата в безсъзнание жена и застла леглото с чистите чаршафи, донесени от Бригъм. Споменът за пребледнялото му, шокирано лице не я напускаше дори за момент.
	Ханс влезе, положи нежно бебето в ръцете на Лидия, наведе се и целуна Магна по челото. Лидия му прости за първоначалното му нежелание да позволи на лекаря да прегледа съпругата му и да присъства на раждането.
	— Това бебе ще го задържим — прошепна той на Магна.
	Гърлото на Лидия болезнено се сви. Тя знаеше, че семейство Холмез бяха загубили няколко бебета в последните години. Тя притисна заспалото дете до гърдите си, опитвайки се да му влее частица от собствената си сила.
	Джоу се появи на вратата, където по-рано беше стоял Бригъм и въпреки че изглеждаше много изморен, от него струеше и видимо задоволство от добре свършената работа.
	— Ще изпратя Фродин да се грижи за г-жа Холмез и бебето, а ти по-добре иди да си починеш.
	Лидия въздъхна. Видът й вероятно бе ужасен, защото не бе спала предната нощ, а асистирането при това раждане бе физическо и морално изпитание. Тя кимна.
	— Да, докторе — каза тихо и леко се усмихна.
	Той я изгледа за момент, после се обърна и замина.
	След около петнадесет минути пристигна Фродин, зачервена и явно силно възбудена. Тъмните й очи искряха, когато показа на Лидия плочката си, на която внимателно, с главни букви, бе изписала името „ЕТА“.
	— Това е новото ми име — прошепна трескаво тя, остави плочката и протегна ръце за бебето. — От сега нататък аз съм Ета, Фродин изчезва завинаги.
	Лидия се усмихна:
	— Добре, да бъде Ета.
	Тъй като скоро стана ясно, че Джоу беше дал подробни инструкции на Ета, Лидия бавно и изморено се върна в къщата си, съблече дрехите си в спалнята, изми се, облече нощница, пъхна се в леглото и заспа веднага.


	Поли стоеше на верандата пред смесения магазин с развявани от влажния вятър коси и наблюдаваше неподвижно пощенския кораб, който навлизаше в пристанището.
	Видя как спуснаха трапа и по него на кея стъпиха двама мъже в груби работни дрехи и с преметнати през рамо брезентови сакове. Носеха шапки, така че Поли не можеше да различи чертите на лицата им, но това нямаше значение. Никой от двамата нямаше фигурата на Девън. Тя се обърна, избърса ръце в престилката си и влезе в магазина.
	Търговията й бе започнала да се разраства. Поли бе успяла да се снабди с мелничка за кафе, имаше запаси от сирене, книги, и памучни платове, както и много други стоки за продаване и с всяко иззвъняване на звънчето на модерния касов апарат надеждата й нарастваше. Дори ако Девън не се върнеше никога — а Поли се молеше да се върне — тя сътворяваше едно добро бъдеще за себе си и за детето.
	Скрита от чужди погледи в магазина си, тя застана до щанда и се обърна с гръб към вратата, като се престори на заета с разглеждането на кутиите с бисквити, боб, миди и какво ли не още, като често се налагаше да повдига края на престилката си, за да избърше сълзите. Вятърът виеше все по-застрашително край яките дървени стени на още небоядисаната сграда и скоро по покрива забарабаниха първите капки дъжд.
	Поли се овладя, отиде до кръглата печка в ъгъла и добави една цепеница в замиращия огън. Беше студено, а бе обхваната и от някаква неясна тревога.
	Когато в магазина буйно се втурнаха две заливащи се от смях и кипящи от енергия фигурки, настроението й значително се повиши. От Шарлот и Мили се стичаше вода, когато затвориха вратата и се спряха почти до прага.
	— Какво, по дяволите, правите вие двете в това ужасно време? — попита строго Поли. — Елате тук и застанете веднага до печката, преди да сте замръзнали до смърт!
	Дъщерите на Бригъм се подчиниха, защото косите, роклите и чорапите им бяха съвсем мокри.
	— Татко каза, че можем да си купим по една ментова близалка — обяви Мили и пъхна ръка в джоба си, за да извади оттам двете медни монети.
	Поли се усмихна. Тя обичаше тези деца не по-малко отколкото ги обичаше Девън и винаги й беше приятно да ги види. Знаеше също, че Бригъм никога не пропускаше възможност да увеличи оборота й в магазина, въпреки че в известен смисъл тя му беше конкурент. Тя извади две ментолови пръчки от стъкленицата върху щанда и ги занесе на измокрените си клиентки, като прие с нужното уважение гордо предложените й монети.
	Мили се приближи до прозореца, оставяйки след себе си мокра следа по наръсения със стърготини под и след като успя да отвори и отхапе парче от бонбона си, отбеляза:
	— Пощенският кораб пристана. Може би ще има писмо от чичо Девън?
	Споменаването на името на съпруга й веднага пречупи настроението на Поли. Тя погледна през замъгленото и обляно в дъждовни ручейчета стъкло и въздъхна. После положи усилия, за да разведри изражението на лицето си.
	— Изобщо няма да се изненадам, ако е писал до вас двете или до баща ви.
	Тя всеки ден си позволяваше да подхранва глупавата надежда, че Девън ще слезе този път от пощенския кораб и всеки ден бе горчиво разочарована.
	— Има двама мъже, които вървят нагоре по хълма и се приближават към магазина — съобщи Мили, докато Шарлот стоеше още до печката и се опитваше да изсуши мократа си пола, а ментоловата пръчка стърчеше от единия край между устните й, като пурата на някой политик. — Предполагам, че ще искат баща ми да ги наеме в предприятието си.
	Шарлот въздъхна с такава тежка въздишка, че почти граничеше с мъченическа.
	— И за какво друго би могъл да дойде някой тук? — попита тя, приближи се още повече към печката и направи опит да среше косата си с пръсти.
	Поли тъжно се усмихна на приключенските мечтания на Шарлот. Тя непрекъснато се удивяваше на факта, че момичето не можеше да види онова, което го имаше тук, в самия Куейдс Харбър — семейство, което я обичаше, прекрасен дом, много и красиви дрехи, както и всичко, което би пожелала да яде.
	— О, аз мисля, че в този град има много привлекателни неща — каза тя, забърсвайки праха от щанда, въпреки че съвсем неотдавна го бе излъскала с пчелен восък.
	— Като например кое? — попита Шарлот. Тя не вложи лош смисъл във въпроса си, защото въпреки че беше с боен дух като сестра си, бе добродушна и добре възпитана.
	Преди Поли да успее да намери отговор, отговори Мили.
	— Попитай Ана Холмез кога за последен път са й купували нови обувки — предизвикателно каза тя. Попитай я за двете седмици, когато семейството и е трябвало да преживява само на прясно мляко, защото са нямали пари да си купят храна. Попитай и…
	Шарлот се изчерви, вероятно зърнала поне за миг грешките на разсъжденията си.
	— В живота трябва да има нещо повече от обувки и храна, Милисънт Куейд. Ти не разбираш това, защото нямаш душа на поет като мен.
	— Уф! — каза Мили, с което повече от всякога напомни на Поли за Бригъм. Въпреки че естествено, Бригъм едва ли би използвал толкова учтив език. — Имало една млада жена, която се казвала Пак… — започна тя.
	— Престанете! — извика Поли.
	Мъничкото звънче, окачено над входната врата, леко звънна, когато влезе някакъв мъж с нахлупена над лицето шапка и пусна вързопа си на пода до варела с брашно. Беше явно един от новите работници, слезли от пощенския кораб неотдавна и вероятно бе дошъл да си купи тютюн и да попита къде да отиде да се запише в някоя от дърводобивните бригади на Бригъм, но около него имаше и нещо тревожно познато.
	Тогава той свали шапката си и Поли видя гъстата му, светлокестенява коса, непочтителните зелени очи и онази усмивка, изкривила ъгълчетата на устата му по толкова измамно очарователен начин.
	Тя почувства как пребледнява.
	— Здравей, Поли — каза той.
	Поли стисна ръба на щанда. Беше Нат Малахи, мъжът, който така я беше запленил в невинните й, глупави девичи години. Мъжът, който я бе отвел в Сан Франциско, за да я научи да мами добри мъже като Девън. Мъжът, когото не бе очаквала да види повече, освен в кошмарните си сънища.
	Шарлот и Мили, и двете достатъчно умни и прозорливи деца, не откъсваха погледите си от новодошлия. Явно бяха забелязали, че появяването му бе сепнало леля им, независимо че тя полагаше усилия да запази спокойствие.
	— По-добре да бягате обратно в къщи, момичета — каза тя с глас, доста по-тънък и по-висок от нормалния й тон. — Изглежда дъждът е малко позатихнал, а кой знае колко ще продължи после.
	— Правилно — каза Мили, въпреки че тя и сестра и явно изгаряха от любопитство. — Лидия ще ни одере кожите, ако не сме подготвили уроците си за утре.
	А Нат просто си стоеше с шапката в ръце и се усмихваше с кривата си усмивка.
	Децата си заминаха и веднага след това топлият, уютен магазин като че ли зейна застрашително около Поли, опасен и студен, сякаш се превърна в пещера дълбоко под земята.
	— Какво искаш? — попита остро тя, протегна ръка и взе от мястото й под тезгяха пушката, която Бригъм й бе дал. Освободи решително предпазителя.
	Нат се изсмя.
	— Е хайде, що за посрещане е това, след като ти и аз бяхме разделени толкова дълго? — провлачено каза той и тръгна към нея, като се опита да заобиколи щанда.
	Поли опря дулото във вдлъбнатината под брадичката му.
	— Не се приближавай, Нат, предупреждавам те! — процеди през зъби ти. — Сега съм омъжена, този път наистина, и смятам да спазя клетвата си пред олтара.
	Той отстъпи грациозно, вдигнал двете си ръце на височината на раменете си, с извити в снизходителна усмивка устни. После огледа изложените по рафтовете консервирани хранителни стоки, работни ботуши, топове с практични платове и още и още.
	— Намерила си доста приятно гнезденце, както виждам. Не те виня, че си станала малко кибритлия.
	Ръцете и краката й вече трепереха по-слабо и Поли прокара език по пресъхналите си устни.
	— Пощенският кораб ще остане тук около час. Когато отплава за Сиатъл, бих искала ти да си борда му.
	— Ние невинаги получаваме онова, което искаме в живота, Поли — каза той с престорена загриженост. — И ти положително трябва да си го разбрала досега.
	Поли загледа изумена мъжа, когото си бе въобразявала, че обича, мъжът, който я бе използвал толкова безсрамно в Сан Франциско.
	— За теб няма нищо подходящо тук — каза тя, стиснала здраво приклада в запотените си длани. — Животът в този град тече твърде бавно и е прекалено благоприличен, за да допадне на хора като теб.
	Той отново се разсмя, когато по стъклата на прозорците забарабаниха капките на нов пороен дъжд. Няколко се плъзнаха през комина и изсъскаха върху жаравата в огнището.
	— Къде е той? — попита скръстил ръце. — Къде е този твой изтънчен и разбиращ те прекрасно съпруг?
	Тя преглътна.
	— Не е твоя работа къде е Девън. Но ако те хване да се мотаеш тук наоколо — а бъди сигурен, че ще му разкажа точно кой си — ще те окачи, на някое дърво навън и ще те остави на птичките, да те изкълват като парче лой.
	— Лъжкиня — отвърна й спокойно той. Дори мило и любезно. — Чух цялата история в Сиатъл. Ти си му казала, че той не ти е първият и човекът си заминал в пристъп на благороден гняв. Не е ли вярно, скъпа.
	Поли трябваше да употреби цялата си воля, за не се нахвърли върху него с нокти и зъби като диво животно, защитаващо леговището си.
	— Ще се върне — каза тя, удивена сама на сигурността, която така явно прозвуча в гласа й. Защото никога не се бе чувствала по-несигурна в живота си, отколкото сега.
	— И когато той прекрачи през тази врата, ти ще си тук и ще го чакаш. — Той произнесе думите с влудяваща, подигравателна сладост. — Забрави за това, защото е само една празна фантазия. Ти принадлежиш на мен и сега съм на път да те заведа горе в леглото, което твоят префинен съпруг изостави и да ти покажа колко е вярно.
	Поли не би имала сили да се отдаде на ласките на никой друг мъж, освен на Девън, но мисълта да легне именно с този, направо предизвика буря в стомаха й.
	— Направи само една крачка към мен — прошепна тя, — и аз се заклевам във всички ангели на небето, че ще те убия!
	Той за първи път показа раздразнението си. Хвърли яростно шапката си на пода.
	— Ставаш просто глупава, Поли! — кресна той. — Забрави ли, че аз бих човекът, който те спаси от оня твой проклет баща. Че аз бях този, които те научи да изпитваш истинско удоволствие?
	Бузите на Поли пламнаха от смущение и тя подпря приклала на пушката върху щанда, с насочено дуло към гърдите на Нат.
	— Махай се! — каза тя.
	Той повдигна едната си вежда и се наведе да вдигне шапката си. Точно когато се изправяше, звънчето обяви пристигането на нов посетител. Беше Джоу Макколи. Поли се надяваше да е успяла да скрие пушката, преди да я е забелязал.
	— Благодаря ви, че ми казахте къде да намеря шефа, — весело каза Нат, грабна торбата си, мина край доктора и излезе на дъжда.
	Д-р Макколи свали кръглата си шапка, изтръска дъждовните капки от периферията й, но изражението му остана замислено.
	— Искаш да купиш нещо ли? — попита Поли, но приятелската й усмивка лекичко потрепваше.
	Докторът се усмихна изморено.
	— Около три седмици необезпокояван сън — отговори той, докато се приближаваше към щанда. — Г-жо Куейд, наред ли е всичко?
	— Всичко е наред — излъга Поли. — С какво мога да ти услужа? Фродин ли те изпрати за нещо?
	Макколи избра една кутия с компот от праскови от рафта, добави торбичка тютюн и парче карамел.
	— Тя сега се казва Ета — отвърна той. — И, за да е щастлива, се надявам името да се запази.
	— О — отговори Поли. Тя харесваше хубавото протеже на д-р Макколи, но се питаше колко ли дълго можеше да продължи това положение — един неженен мъж да държи в къщата си младо и красиво момиче, без да предизвиква клюки дори и в един толкова недодялан град като този.
	— Мисля, че тя предпочита сиропирани бонбони. — Каза той, оставяйки малкото си покупки на щанда, за да бръкне в джоба на панталона си. — Мисля, че ще взема и от тях.
	Поли взе бонбоните от стъкленицата и ги уви грижливо в кафявата хартия, в която пристигаха опакованите й стоки и която тя пазеше като амбалаж. — Предполагам, че г-н Харингтън е посрещнал кораба и е получил пощата, както всеки ден? — попита тя.
	Джоу се усмихна, събра покупките си и сложи шапката си.
	— Предполагам, че да — съгласи се мило той. — Значи, все още няма вести от Девън?
	Поли тъжно поклати глава. Може би трябва да се радва, че Девън го нямаше сега, когато бе пристигнал Нат Малахи. Малахи можеше да бъде подъл и отмъстителен, независимо от любезните си маниери и можеше просто да реши, че наистина имаше лична причина да отмъсти на Девън.
	Джоу се протегна през щанда и я потупа по ръката.
	— Няма да отсъства вечно — увери я той, после се сбогува и си замина.
	Поли се втурна бързо към вратата, готова да затвори с резето, но видя по стълбите да се изкачва г-н Харингтън, понесъл голям пакет в ръце. Явно, с кораба бяха пристигнали нови стоки за рафтовете й, но Поли беше твърде разтревожена, за да почувства обичайната за такива случаи възбуда.
	Нат я бе открил и за добро или за лошо, тя трябваше да се справи с него. Беше си обещала, а сега това обещание засягаше и бебето й, че нямаше да има повече бягства.


	— Ами, той реши да отиде да пийне нещо в Сетни Хемър — каза същата вечер Джейк Фийни на Лидия, когато тя влезе през задната врата на къщата на Куейд и попита за Бригъм. Дъждът беше спрял, но вятърът все още висше свирепо и начинът, по който клатеше вековните дървета около къщата, я правеше нервна.
	Изминаха няколко секунди, преди Лидия да схване значението на думите на Джейк. Но когато разбра, вътре в тялото й се разля като отрова вълна на гореща, безпомощна ярост.
	— Разбирам — студено каза тя и се обърна, за да си отиде.
	Джейк я хвана за палтото.
	— Няма ли да останеш, г-жо Куейд и да хапнеш нещо за вечеря? Замесих хубави бисквити и имаме едно чудесно пиле, оваляно в брашно и изпържено с хрупкав бекон.
	Храната беше последното нещо, което интересуваше Лидия в този момент, въпреки че цял ден не беше яла нищо. Можеше да мисли единствено за Бригъм и за това, че вече бе нарушил обещанието си, когато едва предишната нощ й се беше клел, че ще й бъде верен.
	— Не — отвърна тя толкова тихо, че гласът й едва се чуваше сред воя на вятъра. — Благодаря, но не съм… гладна. — И отново понечи да си тръгне.
	— Ами онова малко котенце? — продължи да настоява Джейк. — То няма ли да иска малко хубава сметана?
	Лидия не можеше да си позволи да лиши Офелия от любимото й лакомство; просто нямаше да бъде честно.
	— Да, това ще бъде прекрасно, благодаря.
	Джейк я върна обратно в кухнята, докато извади бурканчето със сметана от модерната дъбова хладилна кутия. Топлината на огъня беше примамлива, а храната ухаеше приятно — имаше дори и плътен, хубав крем, който да се полеят бисквитите — но Лидия не можеше да остане.
	Беше отишла там, само, за да успокои Бригъм; мислеше си тя изумена и ядосана на себе си, когато след няколко минути бързаше през спускащия се дъждовен мрак, притиснала до гърдите си бурканчето със сметана. Беше видяла ужаса в очите му, когато бе спрял поглед върху кървавото раждане на дъщерята на семейство Холмез и беше сигурна, че той в този момент се изплаши, че раждането и на неговото дете щеше да бъде такова. И тъй като обичаше Бригъм, независимо от политическите им и всякакви други различия, бе искала само да му напомни, че тя бе здрава и силна, да го убеди, че няма причина да се страхува.
	Добре тогава, обеща си Лидия, в такъв случай просто щеше да се изправи срещу него в онова гнездо на разврата и щеше да изслуша на място това, което той имаше да й каже в своя защита.
	Тя спря в къщата си, само, за да даде на мяукащата Офелия купичка сметана, после взе един фенер и се отправи към Сетин Хемър. Настроението й, размисли тя, сигурно много приличаше на онова, което трябва да е имал Генерал Шърман, пресичайки границата на Джорджия.


>	23

	Лидия не попадаше за първи път на място като Сетин Хемър, за нещастие. Като дете бе се осмелявала често да влиза в кръчми и публични домове, за да намери баща си и да го отведе в къщи, а в Сан Франциско, естествено, бе печелила средствата, с които да оцелее, свирейки на пиано за редовните им посетители.
	Въпреки това, докато стоеше пред сградата отвън, точно до очертанията на светлината, хвърлена от фенерите, а звънката, джазова музика се виеше около нея като дим, тя усети решителността й да я напуска, така, сякаш просто започна да изтича през тялото, после през краката й, и да потъва в дървените стърготини на земята.
	Винаги бе имало и следващ път, независимо колко горещо баща й се бе клел, че ще се откаже от бутилката, а тя трябваше да отива да го търси отново и отново, при което у нея се натрупваше невероятно унижение и болка.
	Тя вирна брадичка и влажният нощен вятър заигра с косата й. Ако Бригъм беше решил да пие и да си търси проститутки, той щеше да си го прави, без значение от нейното присъствие, без значение колко чувствени, разумни и предизвикателни биха били думите й — те просто нямаше да могат да го спрат. Това само щеше да направи самата нея още по-нещастна.
	Тя бавно се обърна и закрачи по обратния път за дома. Джоу Макколи вероятно я бе видял, когато бе минавала край къщата му, защото се затича и я настигна.
	— Хубава нощ за разходки, — извика й той шеговито, опитвайки се да преодолее с гласа си воя на вятъра.
	— Върви си — викна Лидия в отговор, но всъщност се зарадва, когато той не обърна внимание на думите й, защото именно в този момент се чувстваше по-самотна от когато и да било.
	Джоу я придружи до стълбището на предната й веранда, после реши да влезе с нея в къщата. Той учтиво изчака, докато тя запали фенера и нежно взе в ръце Офелия, която мяукаше в краката им.
	— Бригъм — каза Джоу, събирайки в това име причината за всичките й тревоги.
	Лидия съблече палтото си и го закачи до вратата, без да изтръска дъжда от него. Протегна ръка да приглади косата си.
	— Да — потвърди тя печално. — Бригъм. — Но не вдигна поглед към Джоу.
	Джоу влезе в малката кухня и Лидия чу тракането, когато разпалваше огъня в печката и слагаше чайника да заври. Тя остана в хола, напрягайки силите си да успее да асимилира откритията, които току-що бе направила — не тези за Бригъм, за самата себе си.
	Докторът се върна.
	— Седни — каза й с братска обич той и я побутна към люлеещия се стол. После приклекна пред нея. — Ти ходи до Сетин Хемър, нали? — довърши той.
	Лидия го изгледа намръщено:
	— Започнал си да ме следиш ли?
	Джоу само се ухили, очевидно невпечатлен от враждебността й.
	— Отказах се от това, когато разбрах колко много обичаш този твой дървар — великан. Какво се е случило, Лидия? Искам да кажа, той там ли беше в локала?
	Лидия присви рамене.
	— Предполагам. В крайна сметка, не можах да събера смелост и да вляза да проверя.
	Той повдигна едната си вежда.
	— Ти си дори по-смела от това, което си мислех в началото, г-жо Куейд. Мисля, че никога не съм познавал друга жена — над известно социално положение, естествено, — която би се осмелила даже да реши да обмисля подобна идея.
	Лидия въздъхна, поглеждайки за пръв път Джоу право в очите.
	— През разни периоди на живота ми аз съм била във всякакъв вид локали или като пеех и свирех, за да изкарам пари за вечерята си, или да търся своя малодушен, но иначе добронамерен баща.
	— За това, как си пяла за вечерята си, ще питам по-късно — каза Джоу като се изправи щом чу, че водата в чайника започна да свисти. — Сега искам първо да чуя за неверния ти съпруг.
	Лидия въздъхна и започна да му разказва за пиянските наклонности на баща си, докато Джоу направи чая, наля го в порцеланови чаши, донесе го в хола и седна на единия от обърнатите сандъци, без да прекъсне разказа й нито веднъж, слушайки тъжният поток от думи, изливащ се от душата на Лидия — думи, които тя не бе споделяла с никое друго живо същество всъщност.
	— Мисля, че вероятно е трябвало да оставя татко в онези барове — каза тя, когато дългото описание на падението му бе свършило. — Защото така, аз по-скоро улеснявах нещата за него и той намираше сили да отива там отново и отново, защото знаеше, че всеки път аз щях да го прибирам и в крайна сметка той пак би се събудил в собственото си легло. А и когато се събудеше, мръсотията от пиянството му винаги бе вече почистена, така че не се налагаше да вижда с очите си последиците от държанието си. Аз му осигурявах възможността да живее с измамата, че в нашия дом всичко бе наред.
	Джоу замислено отпи от чая си.
	— Той малтретираше ли те под някаква форма?
	Лидия изтри една сълза от бузата си.
	— Не по начина, който имаш предвид. Не ме биеше. И положително никога не ме е докосвал по непристоен начин. От друга страна, при нас никога нямаше достатъчно храна или достатъчно въглища за огъня и се налагаше да износвам дрехите си дълго след като ми биха умалели. Моят живот не беше по-лош от този на много други деца и положително бе по-добър от живота на друга голяма част от тях.
	— Ти винаги си се грижила за баща си — заключи Джоу.
	Лидия отново трябваше да се съгласи.
	— Аз не само го измъквах от баровете, но трябваше и да лъжа пациентите му, бакалина, търговецът на въглища и всеки друг, който би ни създавал проблеми.
	Той взе ръката й.
	— Правила си най-доброто, което си можела, Лидия, с човека, с когото си живеела и с познанията, които си имала по онова време и освен това, си го правела от любов. Не обвинявай себе си за това.
	Лидия бавно се залюля на стола си, но ритъмът на движението не я успокои.
	— Бригъм не е като татко. Зная, че не е.
	Джоу въздъхна и замислено разтърка тила си.
	— Дано да е така, г-жо Куейд. Бригъм има вид на здрав мъж, който не се нуждае от грижите на някого и мисля, че точно това с една част от бедата, доколкото поне засяга теб.
	Лидия впери широко отворени очи в приятеля си и в гърдите й започна да се надига гняв.
	— Какво искаш да кажеш с това?
	Той не се смути и отговори незабавно:
	— Ти си силна жена, Лидия. Винаги ти се е налагало да си справяш сама и идеята, че би могла да се облегнеш на някого другиго, дори за кратко, ти е напълно чужда. Мисля, че щеше да се чувстваш по-добре, ако Бригъм беше слаб, така че да можеше да се грижиш за него по начина, по който си се грижила за баща си.
	— Това не е вярно — възрази разгорещено Лидия.
	— Така ли? Бригъм е твой равен, силен е точно толкова, колкото и ти. И мога да се обзаложа, че точно това те плаши. Ти си контролирала положението, когато си се грижила за изплашени млади войници, за момчета, изгарящи от болка или на смъртно легло, а често и двете заедно, Бог да успокои душите им. Ти знаеш как да се справяш с малки деца или с жени в родилни болки. Но Бригъм се нуждае от партньор, наред със съпруга, а ти нямаш и най-бегла представа как да реагираш.
	Лидия скочи на крака и седна обратно точно толкова бързо.
	— Той не иска партньор — възрази тя, въпреки че вече не бе толкова убедена в мнението си. — Бригъм иска съпруга, която да може да командва.
	Джоу се усмихна дяволски търпеливо.
	— Така ли? Случвало се е двамата с него да поговорим над някоя чаша бренди и Бригъм намекна, въпреки че не го каза направо, че не е бил щастлив с първата си съпруга. Тя била от деликатния сорт, знаеш ли, от тези, които вечно припадат и се плашат дори от сенките си.
	— От сенките? — Лидия изпита горещо желание да защити Изабел Куейд, може би просто защото без нея не би имало Шарлот и не би имало Мили. — Тази жена е трябвало да се сблъска с невероятни трудности — индиански нападения, болести, а също и това да живее практически на светлинни години далеч от всичко, което е познавала и обичала.
	Джоу кимна, съгласен дотук.
	— Но тя е реагирала, като просто се е скрила в страховете си, плачейки и кършейки ръце и молейки Бригъм да я върне в Мейн, у дома. Не мога да си представя ти да се държиш по този начин. Ти гледаш на живота като на предизвикателство и приключение, а не като на безкрайна заплаха.
	— Аз съм си взела пая от плачене и кършене на ръце, Джоузеф.
	— Да. Обзалагам се, че се е случвало зад стените на военната палатка, късно нощем, когато си била привършила с болничните си задължения и не е имало какво друго действие да предприемеш. Помисли, Лидия. Самата ти наподобяваш до голяма степен Бригъм, непреклонна в мненията си, непоклатима в решенията си. Ти разбираш как трябва да направляваш някого, но не знаеш нищичко за това, как да се съобразяваш с ръководната роля на някой друг.
	Лидия пламна, но нещо я възпря от прибързан, погрешен отговор.
	— Бих искала просто да си отидеш у дома — капризно каза тя, след дълга пауза на вътрешна борба.
	Джоу само се усмихна, взе празните чаени чаши и спокойно се отправи към кухнята. Напълни отново чашата на Лидия и я остави пред нея, на път за предната врата.
	— Истината може да бъде жесток противник г-жо Куейд — каза той, докосвайки с шеговит жест на довиждане въображаемата периферия на шапката си. — Бих те посъветвал да не похабяваш ценна енергия, опитвайки се да я отклониш от естествения й път.
	Лидия остана на люлеещия се стол, след като той замина, галейки котето, сгушило се в скута й и отпивайки бавно от втората си чаша чай. Дори и да не беше спала непробудно почти през целия ден, сънят нямаше да дойде тази нощ.


	Докато крачеше бързо по улицата към дома присвил рамене срещу напорите на вятъра, Джоу Макколи непрекъснато си задаваше въпроса, защо всъщност бе защитавал толкова усърдно Бригъм в разговора си с Лидия. Би могъл да спори, защитавайки собствените си интереси, би могъл да я убеждава да се обърне към съда и да разтрогне прибързания брак, след което сам да се ожени за нея.
	Една лампа светеше на предния прозорец, когато стигна пред вратичката на двора си и той се спря независимо че вятърът пронизваше тялото му през тънката риза и ушите му замръзваха. Помисли за момичето, което бе открил в тоалетната и се усмихна.
	Тя бе красавица, като се замислеше сега. Тръгна към верандата. Тя бе изпълнена с живот и боец точно като Лидия и очевидно беше страдала през краткото си съществуване. Но независимо от това, Фродин — Ета не разнасяше със себе си цялата си трагична собствена вътрешна война.
	Вратата се отвори и тя изпълни рамката, а вятърът развя светлите й кичури коса.
	— Помислих си, ще прекараш нощта в къщата й — каза тя. Думите й бяха пропити с болка, но наред с нея се усеща и едно неохотно примирение, че така си вървеше светът.
	Джоу прекоси верандата и внимателно отмести Ета, за да влезе. Тя го последва и той ритна с крак врата, за да я затвори срещу вятъра.
	— Г-жа Куейд е омъжена жена — каза той с примирена въздишка. През ума мина мисълта, че всъщност едва сега действително е успял да приеме този факт, независимо че си въобразяваше, че вече го бе надживял.
	Тъмните очи на Ета го гледаха широко разтворени, а гърлото й видимо се размърда, когато преглътна.
	— Бриг не е някой, който да се остави да се бъркат в работите му — каза тя едва ли не с благоговение. — Ако вземе да хване някой да се рови из градинката с петуниите на г-жа Куейд, сигурно ще нашиба с камшика си тъпия кучи син направо на улицата.
	Потискайки усмивката си, Джоу се приближи до лампата и снижи фитила така, че стаята потъна в полумрак.
	— На това ли те научиха в училище? — подхвърли предизвикателно той, обръщайки се към нея. — Да говориш като говедар, станал наопаки сутринта?
	Дори на бледата светлина той забеляза смутеното й изчервяване. Тя приглади взетите си назаем дрехи и изпъна рамене.
	— Ти… ти искаш да бъда дама? — попита тя с глас, малко по-висок от шепот.
	Той я изгледа продължително и цялата самота на изминалите трудни години натежа върху раменете му, заплашвайки да го смаже. Той не обичаше Ета, но я харесваше, а много успешни бракове бяха изградени и на по-слаба основа.
	— Да. Искам да бъдеш дама.
	Тя сведе очи към пода, само за миг, после го погледна право в лицето, горда и отчаяна:
	— Защо?
	— Защото имам толкова голяма нужда от това — отвърна той с повече откровеност, отколкото бе смятал, че ще може да допусне. Отново въздъхна, разтри тила си с ръка. — Току-що разбрах, че просто съм оставял времето да си минава край мен от оня ден, когато се върнах от войната и разбрах, че цялото ми семейство е загинало от треската. В пасивно очакване на смъртта си, всъщност.
	Въпросът на Ета прозвуча едва доловимо:
	— А сега?
	— Сега искам отново живота си. Искам жена в леглото си и цял орляк деца, които кой знае, може да направят едно много по-красиво място от този свят, когато пораснат. Ще останеш ли с мен, Ета? Ще позволиш ли да помоля баща ти за ръката ти, като моя законна съпруга?
	Ета леко се олюля в тъмнината, пристъпи предпазливо една крачка към него:
	— Ти искаш… мен?
	Джоу премисли внимателно отговора си, защото не искаше новият му живот да започне с лъжа.
	— О, да — развълнувано каза той.
	— Но ти обичаш г-жа Куейд… Зная, че я обичаш.
	— Не мога да отрека това — отговори той тихо, — и няма да го направя. Да, Господ да ми е на помощ, аз обичам Лидия и може би, с известна част от себе си, винаги ще я обичам. Но ми е ясно, че никога не мога да я имам, а не желая да жертвам дните си само в името на някакви спомени. Бих могъл да се науча да обичам теб, Ета и бих желал да ми дадеш възможност да опитам.
	Ета направи още една предпазлива крачка към него, с нервно преплетени пред гърдите си пръсти.
	— Има едно нещо, което трябва да научиш преди това — каза бързо тя с неестествено звънлив, напрегнат глас, изпълнен с нотка на надежда и страх. — Аз не съм… неопетнена. Имаше един мъж веднъж…
	Сега вече Джоу пристъпи към нея, обхвана с длани нежната й талия и я притисна до себе си. Усети я стройна и жилава до тялото си, но също и с добре оформени извивки, и топла.
	— Шшт. Това вече с минало.
	Очите й, озарени от тайнствен и мек отблясък, се изпълниха със сълзи.
	— Става точно както в някоя от онези истории, за които г-ца Шарлот непрекъснато бърбори, за принцове и пирати и дами, изпаднали в беда. Някак, не може да бъде реалност.
	Джоу приведе глава, предизвиквайки безмълвно небето да го обрече на вечни мъки, но се възползваше нечестно от тази жена и докосна устните си до нейните.
	— Шшт — каза той и я целуна.
	Тя беше неопитна, независимо от уверенията й, че не бе _„неопетнена“_. Може би някой мъж наистина бе потърсил удовлетворение от тялото й, но беше ясно като слънчев ден, че никой, никога не бе я обладавал с любов.
	Устните й потръпнаха под неговите, после се разтвориха и той почувства трепета на изненада, който разтърси тялото й, когато езикът му се плъзна, за да срещне нейния. За негово внезапно и пълно удивление, самият той почувства нещо при този интимен контакт, усещането, че в него се бе разтворила някаква скрита врата. Той грабна раменете й останал без дъх, и я отблъсна от себе си.
	— Иди да спиш, Ета — измъчено промълви той. — Утре ще подготвим онова, което с нужно.
	Тя отвори подпухналите си от целувката устни, за да възрази, после отстъпи назад.
	— Ще намериш татко в горите — каза тя. — Работи за г-н Куейд. Но той няма да направи нещата лесни за теб.
	Джоу посочи с нетърпелив жест към спалнята, борейки се срещу горещината и възбудата, обзела тялото му, срещу неутолимия глад, който тя бе събудила в душата му.
	— Лека нощ! — каза той, обърна се и протегна ръка за лампата.
	Когато отново я потърси с поглед само след миг, Ета бе изчезнала.
	Той отиде в лекарския си кабинет, разсеяно съблече връхните си дрехи, докато остана само по бельо, опъна се върху покритата с тънко одеяло маса и се заслуша във вятъра. Той бе нищо, сравнение с воя на самотата и нуждата, развихрили се като буря в самата му душа.
	Не можеше да заспи, защото въпреки физическото изтощение, тялото му току-що се пробуждаше от дълъг и дълбок сън. За пръв път в продължение на повече от десет години, Джоу Макколи наистина се радваше, че бе останал жив.
	Не разбра колко време бе изминало, когато тя дойде при него, облечена само в меката светлина, разпръсквана от фенера в сенките на стаята, а богата й, прекрасна коса падаше свободно върху раменете и гърдите й, като пелерина, изтъкана от светлинни лъчи.
	Тя докосна лицето му и той простена, безпомощен, зашеметен от дълбочината и силата на желанието.
	Ета се наведе, целуна трапчинката в основата на шията му. Когато той понечи да проговори, тя сложи пръст на устните му и тихо го замоли.
	— Не ме отпращай докторе. Моля те. За пръв път през всички си дни аз имам усещането, че се намирам точно където трябва.
	С колеблива ръка тя погали гърдите му, описа бавни кръгове около зърната им, докосна корема. Твърдата му, дръзка мъжественост напираше към тънката материя на бельото и когато тя го докосна, той извика дрезгаво, като обхванат в пристъпа на треска.
	Тя знаеше какво иска той, знаеше от какво имаше нужда и Джоу Макколи се закле тогава и там, никога да не я пита откъде бе придобила тези умения. Той твърде силно копнееше за удовлетворяването на страстта си и за необходимостта да принадлежи някому и поради това не можеше да се интересува от друго сега.
	Ета докосна бельото му и той й позволи бавно да го свлече надолу по бедрата му. Тя премести краката му така, че ги остави да увиснат от двете страни на масата за прегледи и той вече бе изцяло уязвим и безпомощен пред нея. После се наведе и започна да целува корема му, докосвайки понякога с връхчето на езика си болезнено чувствителната му плът. Леко, извънредно леко, погали меката торбичка под мъжествеността му, а членът му набъбна и запулсира със свой собствен живот.
	Ета се засмя прочувствено и обви ръката си около него, разтърквайки нежно с палец влажното връхче и усмихвайки се на меката светлина от фенера, процеждаща се от съседната стая. Той простена и леко изви гръб над масата.
	— Още ли искаш дама, докторе? — подразни го тя, миг преди да се наведе отново над него и да го зажари безмилостно с езика си. — А не ти ли трябва по-скоро една проститутка тази нощ?
	Джоу се обля в пот. Да се подчинява, под каквато и да е форма, беше нещо чуждо за него, но сега остави краката си да висят от двете страни на масата и позволи на Ета пълна свобода. Когато усети устните й да се стягат в обръч около мъжествеността му, горещи и ненаситни, той извика от сладостно опиянение и изпъна гръб високо над масата.
	Без да го освобождава от устните си, Ета загали успокояващо бедрата му, нежно притискайки го отново към масата. Той остана да лежи треперещ, докато тя подхранваше мъчителната му жажда, а ръцете й се движеха леко по вътрешната страна на бедрата му, подчертавайки още по-силно факта, че той й бе предложил тялото си на пиршество.
	Най-после, стигнал до границите на издръжливостта си, той хвана с две ръце главата й и се опита да я отдръпне, но тя не позволи. Всъщност усили натиска на устните си и го наказа за неподчинението му, захапвайки го шеговито със зъби, а в следващия миг здравият му разум го напусна, разлетял се на хиляди парченца, обхванат от езиците на огнени пламъци. Той несвързано завика на помощ небесата, но Ета още продължаваше безмилостно.
	Едва когато бе напълно изразходван, тя го освободи, взе едната му ръка и я сложи на гръдта си.
	Той я стисна нежно, почувства втвърдяващата се под дланта му пъпка, удивен все още на вселената, разкрила се така съвършено нова пред него. Обви другата си ръка около тила на Ета, под водопада от разкошни коси и я придърпа за целувката си.
	Когато отново можеше да говори, когато дишането му бе малко по-нормално и сърцето му вече не биеше до пръсване в гърдите му, той я притисна до себе си и прошепна името й като молитва.


	Бригъм не можеше да заспи тази нощ и крачеше безспирно пред камината в кабинета си, предчувствайки, че беше на път да се случи нещо ужасно. Влажното, яростно виене на вятъра никога не беше го тревожило преди — беше свикнал да живее край морето, тъй като бе израснал в Мейн, а после бе създавал с упорит труд империята си на бреговете на Паджет Саунд — но сега стомахът му бе просто свит от хладен страх. Този вой! Сякаш душите на мъртвите се бяха надигнали от гробовете си под земята и бяха обявили война на живите.
	— Татко?
	Обърна се при звука на тъничкото, разтревожено гласче и видя Шарлот, застанала до огромната врата с разбъркани по раменете й коси.
	— Върни се в леглото — опита се да я успокои кратко и топло той. — Бурята ще премине.
	Тя се промъкна по-близо, сви се на голямото кожено кресло до камината.
	— Страх ме е, татко — призна си тя, без ни най-малка следа от обичайната си светска поза. — Онези огромни дървета пред прозореца ми се клатят.
	— Основите на тази къща са стабилни, Шарлот — отвърна разумно той, не желаейки да й покаже собствената си тревога, за да не я изплаши още повече. — Покривът също е здрав. Обърнах особено внимание на това, когато строях къщата.
	Шарлот сложи едната си ръка на креслото и подпря брадичка на дланта й. Очите й леко се присвиха и станаха замислени. Внезапната смяна на темата никак не изненада Бригъм, защото бе забелязал предварителните признаци.
	— Ако Лидия е твоя съпруга, защо не живее тук, с нас?
	Бригъм усети главоболието, започнало да се заражда в основата на тила му.
	— Това е трудно да се обясни — започна той след няколко минути на неудобно мълчание. — Лидия и аз… ъ-ъ… имаме някои различия.
	Шарлот въздъхна с раздразнение.
	— И чичо Девън и Поли _„имат различия“_ — каза тя с тон, който при други обстоятелства Бригъм не би понесъл. — Какво е това нещо у мъжете на фамилия Куейд, което ги прави толкова лоши съпрузи?
	Независимо от преплетените нервни възли на тила си и предчувствието си за наближаваща катастрофа Бригъм не можеше да не се усмихне.
	— Кое те води до заключението, че мъжете са виновни? — отвърна с париращ удар той, отпускайки се на стола зад бюрото си. — Толкова ли е недопустима идеята, че може жените да създават затрудненията?
	Момичето повдигна едната от перфектно оформените си вежди. Тя вече се превръщаше в жена и Бригъм изпита болка при перспективата за наближаващата загуба. Въпреки че копнееше за синове, той никога не си беше пожелавал някоя от дъщерите му да се беше родила момче. По прикрития си и малко недодялан начин, той обожаваше Шарлот и Мили.
	— Да — дръзко отговори тя, като повдигна брадичката от дланта си. — Ти си много твърдоглав мъж, татко, а чичо Девън не е по-добър. И двамата притежавате толкова поетичност и чар, колкото имат воловете.
	Бригъм се засмя и шеговито вдигна двете си ръце в знак, че се предава, но вътре в себе си усети жегването на нова болка. Кога се беше случило така, че тази млада жена пред него се бе промъкнала незабелязано, за да заеме мястото на малкото му момиченце?
	— _„Поетичност и чар“_, така ли? Е, цяла утеха е, че имаш толкова високо мнение за баща си, Шарлот. Кажи ми, сестра ти по същия начин ли ме оценява?
	Шарлот го изгледа с нетърпелива снизходителност.
	— Не ставай глупав, татко. Ти знаеш много добре, че двете те обичаме силно, но това не означава, че сме слепи. Ако просто отидеш при Лидия и й признаеш, че я обожаваш, цял куп проблеми ще се решат незабавно.
	Той се изправи, отиде до барчето с напитки и си наля бренди, но всичко това бе по-скоро в стремежа му да не срещне погледа на Шарлот. Тя вече бе забелязала прекалено много, тази жена — дете и той се боеше да не й разкрие още повече.
	— Животът не е толкова прост, както в твоите романтични истории — отвърна й малко остро, докато си наливаше питието. — Докато продължаваш да растеш, Шарлот, ти ще научиш, че независимо какво пише в романите ти, любовта не стои непременно над всичко останало.
	Клоните на едно дърво се блъснаха в прозореца, после задраскаха по стъклото подобно на гигантски пръсти и Шарлот се стресна силно.
	— Сигурен ли си, че никое от дърветата няма да падне върху къщата? — попита тя плахо, с разширени от ужас очи върху бледото й, малко личице.
	Бригъм се зарадва, че престанаха да обсъждат Лидия.
	— Сигурен съм, че няма да пострадаш дори ако това се случи. Сега, иди пак да спиш, Шарлот. Късно е.
	Шарлот се надигна от креслото, приближи се на пръсти до него с грациозността на котка и се наведе да го целуне по бузата.
	— Не би трябвало да се страхуваш да разкриеш чувствата си пред Лидия, татко — добродушно го смъмри тя. — Тя те обича толкова много, колкото и ти нея.
	Нещо подобно на надежда стопли тревожното сърце на Бригъм, поне за миг.
	— Лека нощ! — подчертано каза той.
	Въпреки че очевидно бе успял да успокои донякъде по-голямата си дъщеря, самият Бригъм бе не по-малко притеснен от преди. Оставяйки недопитата си чаша върху бюрото, той стана и отиде до едни от прозорците, опитвайки се да различи очертанията на къщата на Лидия в мрака.


	До зората оставаше още много време, когато Лидия най-после се отказа от опитите си да заспи, облече си една чиста рокля и топло палто и се отправи към училището, независимо от развилнялата се буря. Щеше да запали огъня в блестящата нова тумбеста печка, да донесе вода за пиене от кладенеца навън, после да напише уроците за сутринта върху голямата черна дъска зад бюрото й. Времето — умолявам те, Господи! — щеше да мине бързо, щеше да дойде сутринта, а с нея мъничкият й орляк от палави и пълни с изненади деца. После тя щеше да успее да забрави личните си грижи, когато насочеше вниманието си към нуждите и проблемите на другите около себе си.
	Когато най-после успя да стигне до убежището на неотдавна довършената училищна сграда, косата й беше мокра от дъжда, а палтото й бе залепнало за роклята. Тя запали само една лампа, въпреки че щеше да се чувства по-добре, ако бе осветила ярко цялата стая. Но като учителка, беше нейно задължение да се грижи да не се изразходват напразно скъпоценни запаси като керосин.
	Тананикайки си, Лидия разпали буен огън в печката в ъгъла, после изтръска палтото си и го метна на един стол, за да се изсуши. Докато стенанията на вятъра ставаха все по-жаловити, а огромните дървета шумоляха неспокойно в отговор, Лидия се съсредоточи решително върху задачите за часа по аритметика.


	Девън беше измокрен до кости, когато слезе от каруцата на Клайд Малкот и се спря на място, загледан в смесения магазин, който бе построил със собствените си две ръце. Беше избрал дяволска нощ за пътуването си по суша от Сиатъл, но когато той и Клайд бяха тръгнали на път предишния ден, времето бе хубаво.
	Клайд докосна периферията на шапката си. Той превозваше някои специални доставки за един от дърварските лагери и все още му предстоеше известно трудно пътуване.
	— Довиждане, г-н Куейд — извика той през воя на бурята.
	— Благодаря отново — викна в отговор Девън, като издърпа от каруцата брезентовата си чанта точно преди Клайд и изморените му коне да затрополят по-нататък. Отново се спря, този път в основата на стълбището, отвеждащо към втория етаж на магазина и си позволи да допусне в душата си надежда.
	Бе прекарал по-голямата част от пътуването — по дяволите, по-голямата част от последните няколко седмици! — планирайки какво би казал на Поли, когато двамата застанат лице в лице, но всичките му красиви, внимателно репетирани думи бяха просто отнесени от вятъра, докато стоеше чам.
	Подпирайки се на бастуна, защото беше изморен, а и все още оздравяващите му мускули бяха схванати от неудобното положение и от ужасното тръскане в каруцата по междуселския път, Девън тръгна нагоре по стълбите. Когато стигна до площадката на втория етаж, той си пое дълбоко въздух, задържа го дълго в гърдите си и после почука.
	Видя Поли да се взира към него през един от прозорците, после вратата рязко се отвори и тя застана там, а бурята зашиба тънката й бяла нощница и я прилепи към пищните форми на тялото й.
	— Девън — прошепна тя, сякаш се боеше да повярва, че това бе наистина той.
	Девън пусна чантата до краката си.
	— Ще ме пуснеш ли да вляза, жено? — малко дрезгаво попита той. — Или ще трябва да стоя тук на вятъра през цялата нощ?
	С вик на несдържана радост тя се хвърли върху него като изстреляна от лък стрела и обви ръце около врата му. Той почувства леката закръгленост на корема й до талията си, когато я прегърна и гърлото му се сви. Пренесе я през прага и затвори вратата, оставяйки чантата си, наред с безкрайните си съмнения навън, на дъжда.
	— Няма да е лесно да намерим отново пътя един към друг — предупреди я той, оставяйки я да стъпи на крака, но не отдръпна ръката си от ханша й. — Обаче аз няма да имам и миг покой, докато не се опитаме.
	Тя протегна ръка и свали прогизналата му шапка с лъчезарно лице и блеснали от сълзи, прекрасни очи.
	— Това е всичко, което искам от теб, Девън. — Хвана с две ръце ръката му и я притисна към корема си, където растеше детето. — А това е всичко, което иска и синът ти. Просто още една възможност.
	С това, тя започна да съблича просмуканите от дъжда дрехи на Девън, а той остана неподвижен — нуждаеше се от топлината на огъня и на любовта й, за пръв път в живота си беше готов да се подчини на волята на някой друг.


>	24

	Острието на нож се притисна леко към гърлото на Девън, докато той лежеше до Поли в разкъсвания от бурята мрак преди зората. Завладя го мигновено спокойствие; без да се мръдне, дори без да промени ритъма на дишането си, той предпазливо погледна през полуспуснатите си клепачи.
	Над него се очертаваше сянката на някакъв мъж, а Поли леко се размърда до Девън, задоволена и необезпокоявана в съня си. Завладя го дивият инстинкт да защити нея и нероденото им дете; той вля енергия във вените му.
	— И ако това не е нещастният младоженец — провлачено промърмори нашественикът, а белите му зъби блеснаха в сумрака, когато се усмихна.
	Девън не изпитваше страх; нямаше време да си позволи подобен лукс. С движение толкова бързо, че никога после не успя да си спомни как то бе извършил, той стисна китката на непознатия, за да възпре ножа и мигновено се изправи.
	Поли се събуди с вик:
	— Нат!
	Въпреки че нямаше време да мисли върху това, Девън свърза името с нещо изплувало в съзнанието му и разбра, че този беше мъжът, когото Поли бе познавала в Сан Франциско. Осъзнаването на това вля нов, още по-мощен прилив на енергия у Девън и нощният посетител се намери захвърлен срещу най-близката стена.
	Все пак, битката далеч не беше приключила.
	Нат измуча като вол и се хвърли към Девън, а на първите дрезгави лъчи дневна светлина в ръцете му проблесна острието на ножа.
	Девън беше гол и все още малко бавен от удовлетворяването на страстите си през нощта и от съня. Все още не беше и напълно възстановен от почти фаталния инцидент в горите, а нападателят му беше силен. Въпреки всички тези факти не в негова полза, Девън дори за миг не допусна, че би могъл да загуби.
	Той усети ножът да прорязва долната част на брадичката му точно в момента, преди да го запрати шумно на пода, нанасяйки остър удар малко под рамото на другия мъж. Незабавно след това, един юмрук се стовари мощно в слънчевия сплит на Девън и изкара рязко въздуха от дробовете му.
	Болката го направи само още по-решителен.
	Една маса се срути на пода и нещо се разби. Девън чу стъпки, затичани по вътрешното стълбище и тихичко възтържествува. Защото, каквото и да се случеше с него, Поли щеше да избяга; тя и детето щяха да бъдат в безопасност.
	Ръцете на непознатия се стегнаха в обръч около гърлото на Девън, спирайки съвсем въздуха му и той усети в гърба му да се забиват парчета стъкло, когато се извъртя в опит да се освободи. Тъй като с това не успя, той стовари силно коляното си между бедрата на нападателя си. Копелето изрева от яростна болка, а Девън го сграбчи за ушите и блъсна здраво главата му в пода. Най-после, противникът на Девън се отпусна безсилен.
	Секунда по-късно, Девън усети в гърба му да се опира студеното дуло на пушка и в гърдите му избухна вълна от безсилие, ярост и любов.
	Поли не беше избягала в крайна сметка.
	— Вдигни ръцете си над главата, Нат! — каза, а гласът й трепереше в тъмнината. — Кълна се, че ще те застрелям, ако не го направиш.
	Измина миг преди Девън да успее да си поеме дъх.
	— По дяволите, Поли — раздразнено изригна той, — това е моят гръб, дето пронизваш с това нещо, и бих предпочел просто да не натискаш спусъка, ако нямаш нищо против.
	— Д-Девън?
	Той се изправи и взе пушката от ръцете й и докато правеше това, усети разтрепераното й от шока тяло.
	— Запали лампа — нежно каза той. — Тук е тъмно като в гроба на миньор.
	Поли се подчини и когато Девън успя да я разгледа по-добре, сърцето му се смекчи. Косата й все още беше разбъркана от любовните им страсти по-рано и бе облякла една от ризите му, но само едно копче бе закопчано. Тя бе свела поглед към мъжа на пода, в ужас и облекчение.
	— Мъртъв ли е?
	Навсякъде наоколо бе посипано с натрошени парченца стъкло; в суматохата се бе разбила една малка китайска статуетка.
	— Не — отвърна Девън, стъпвайки внимателно през стъклата, за да вдигне на ръце босоногата си съпруга и да я отнесе до леглото, където нямаше опасност да се пореже. — Ще го завържа и ще го отнеса в склада, а сутринта Бриг и аз ще решим какво да правим с него.
	Поли докосна гърба на Девън и ръката й се изцапа с кръв. Тя пребледня.
	— Ранен си. Може би трябва да извикам лекаря?
	Девън се протегна за панталоните, чорапите и ботушите си.
	— Няма да ходиш никъде — отговори той. — Просто остани на мястото си, г-жо Куейд, докато аз се погрижа за твоя обожател тук.
	Той полуиздърпа, полуизбута Нат на крака, поведе го надолу по стълбите и го блъсна в склада. Намери здраво въже и върза ръцете му зад гърба.
	— Имаш дяволско дясно кроше за един магазинер, — измърмори Нат.
	Девън не отговори. Просто заключи вратата и се върна при жена си.
	Поли се беше свила в средата на леглото и изглеждаше малка и ужасена, а Девън си каза мислено една благодарствена молитва за това, че се бе върнал в Куейдс Харбър именно сега.
	— Това е той, мъжът, когото си познавала преди мен — каза той без злоба, оставяйки пушката в единия ъгъл на стаята.
	Поли кратко кимна и потупа с една ръка дюшека до себе си.
	— Ела тук, за да извадя стъклата от гърба ти.
	Девън се подчини.
	— Имаш ли още някакви чувства към него? — попита спокойно той. От тона му никой не би могъл да се досети колко важен бе отговорът за него.
	— Разбира се, че имам, Девън — сряза го Поли, застанала на колене зад него и, доколкото можеше да прецени Девън, без да влага особено старание, когато измъкваше стъкълцата от тялото му. — Мразя го!
	— Но някога си го обичала.
	— Мислех, че го обичам — отвърна Поли, не толкова разгорещено вече. Но тогава бях просто едно празноглаво момиче. Не знаех какво е любовта, преди да срещна теб.
	Девън замълча за момент. Той изпитваше силни чувства към Поли, не би се върнал в Куейдс Харбър в противен случай, но още не беше готов да й каже, че я обича. Във всеки случай не веднага.
	— Ако това бебе, което носиш, е момче, ще искам да го наречем на брат ми.
	Тя се спря за миг, положила ръце върху раменете му, после целуна тила му. Девън не беше много сигурен, но му се стори, че усети сълзите й да капват на рамото му.
	— Бригъм е хубаво име — дрезгаво прошепна тя.


	Лидия беше заета на дъската, пишеше задачите по аритметика, когато, сред безкрайния вой на вятъра, чу заплашителен, скърцащ звук. Точно в момента, в който покривът се разцепи и пропадна, тя се хвърли под тежкото си дъбово бюро и инстинктивно закри главата си е двете си ръце.
	Когато вдигна поглед, сградата на училището беше пълна с клони и със свежия дъх на борова смола. И с дим.
	Тя захапа долната си устна и се опита да запази спокойствие. Върху училището беше паднало дърво, това поне бе абсолютно очевидно, но освен няколкото драскотини, тя не беше пострадала. Не, заплахата сега представляваше огънят; беше се счупила лампата, а вероятно се бе преобърнала и печката.
	Лидия се опита да изпълзи от скривалището си, но пречупените клони бяха прекалено гъсти; тя се намираше в капан.
	Чу пращенето на пламъците и миризмата на дим се усили. Очите започнаха да я смъдят, а гърлото й се задави и тя притисна ръце към корема си, разтревожена за бебето там, вътре в нея. Което очакваше живот и обич.
	Миглите и натежаха от сълзи.
	— Бригъм — прошепна тя, удивена колко дребни и маловажни й изглеждаха разногласията им сега. Тя беше сгрешила, когато изискваше така упорито той да затвори локала Сетин Хемър, без значение какво би означавало това за бизнеса му; обаче можеше да си запази правото да му извие врата, ако посещаваше някога това място. А колкото до политическата им кавга, е, след като една разбита държава можеше отново да се обедини в съюз, положително двама души, които се обичаха, също биха могли.
	Лидия сведе глава към свитите си колене. Странно, помисли си унила и отчаяна тя, колко бързо можеше човек да погледне нещата в перспектива, когато всички други възможности бяха отрязани.


	Бригъм беше задрямал, но някакъв звук го пробуди внезапно и той скочи от стола си. Спусна се инстинктивно към прозореца и първата колеблива светлина на дъждовната зора, видя огромното дърво, което бе паднало върху училищната сграда и я бе превърнало в купчина трески.
	Каза си, че Лидия няма да е вътре, не би могла да бъде вътре, че беше в безопасност в леглото си у дома, но докато си мислеше всичко това, вече бе изминал разстоянието до външната врата.
	Той я отвори рязко, остави я зейнала зад себе си, когато се затича по алеята и прескочи оградата на двора. Сред клоните на падналото дърво се извиваха огнени езици и вече се простираха към срутените стени на сградата. Девън пристигна с брадва в ръка почти едновременно с Бригъм, а в нощта около тях бяха започнали да се появяват и други мъже.
	Бригъм не обърна внимание на никого от тях. Тя беше там вътре. Проклета да е гордостта й на янки, Лидия беше вътре в това училище и ако вече не беше пронизана от някой от клоните на това огромно дърво, то тя положително щеше за изгори в пожара.
	— Лидия! — изкрещя той, пробивайки си път към вековния, възлест ствол на падналата ела, опитваш се да се изкачи по керемидите на покрива само с помощта на двете си голи ръце. — Лидия!
	Девън беше до него и му пъхаше брадвата в ръцете. Бригъм беше толкова разтревожен за положението на Лидия, че само леко му кимна.
	— Вземи! — изкрещя Девън, надниквайки рева на издигащите се високо пламъци. Докато Бригъм разсичаше покрива с точните и ефикасни движения, присъщи на отчаяните, Девън остана до него, независимо от горещината и опасността и влагаше всичките си сили да разчиства дъските и клоните.
	Нейният глас стигна до тях, приглушен и скъпоценен като звъна на църковния звънец в деня след Страшния съд.
	— Бригъм? Знаех, че ще дойдеш да ме спасиш.
	Бригъм беше прогизнал от пот и от сипещата влажна мъгла и всеки мускул на тялото му бе опънат до краен предел, но той продължаваше да нанася удари с брадвата. От гърлото му се изтръгна болезнен звук — отчасти вик, отчасти стон. Стори му се, че в този миг отново изкрещя името й, но не можеше да бъде сигурен дали го е направил.
	Мъжете бяха образували верига и си подава кофи с вода нагоре към горящия покрив, а Девън и някои други се бореха с пламъците, когато Бригъм започна да се спуска надолу по гредите и острите клони.
	— За бога, Лидия — изкрещя обзет от ужасен страх той, едва успяващ да си поеме дъх в дима — къде си?
	— Тук Бригъм, под бюрото.
	Закашляй, пробиваш си е мъка път през завесата от остри борови игли и гъсти клони, той намери бюрото, издърпа я оттам. Лицето й бе съвсем пребледняло на отблясъците на огъня, само изцапано на някои места със сажди и тя обви ръце около шията му с кратък вик.
	Той я притисна до себе си за миг, после изкрещя:
	— Дръж се за мен! Каквото и да се случи, не се пускай!
	Тя кимна, а Бригъм започна опасното изкачване обратно през препятствията наоколо. Горещината беше адска, а пламъците свистяха, докато опустошаваха останките на сградата.
	Девън чакаше на бързо разпадащия се покрив, въпреки че останалите вече бяха потърсили по-безопасно място на земята. Той пое Лидия от ръцете на Бригъм и заслиза с нея надолу по ствола на гигантското дърво. Бригъм ги последва само секунди преди огънят да избухне като факел и да обхване окончателно цялата сграда и дървото до нея.
	На безопасно разстояние от целия този ад Девън леко положи Лидия върху влажната трева. Джоу Макколи коленичи от лявата й страна, Бригъм се хвърли на земята отдясно. Ръцете и лицето му бяха издраскани и обгорени, дрехите изпокъсани и той не можеше да вдиша достатъчно въздух, колкото и усилия да полагаха белите му дробове. Но нищо от това нямаше значение сега, защото Лидия лежеше твърде неподвижно, а очите й бяха затворени.
	Джоу Макколи се наведе и долепи глава до гърдите й.
	— Сърцето й още бие — каза той, изправяйки се, за да погледне Бригъм право в очите, — но тя не диша.
	Паника обхвана Бригъм; той хвана отпуснатите рамене на Лидия и я надигна, така че устните й се допряха до неговите. Щом тя не можеше да си поеме въздух, той щеше да й даде от своя. Ако беше възможно, би й дал и силния, стабилен ритъм на сърцето си, също и кръвта, подхранваща живота в тялото му. Той би й дал, наистина, собствения си живот, за да я спаси.
	Никой не проговори, когато Бригъм пое дълбоко въздух и го вдъхна у Лидия. Никой не се осмели да го докосне, въпреки че той разбираше, че всички считаха усилията му за напразни.
	Сълзи се размесиха с капчиците пот по челото му; той я разтърси силно от безсилен гняв и отчаянието, после отново започна да й подава въздух. И през цялото време в съзнанието му безмълвно се нижеха молитви на надежда в отчаяние, преплитаха се, криволичеха, удвояваха се многократно.
	— Не умирай — моля те, Лидия, не ме оставяй.
	Накрая, Бригъм усети две силни ръце върху ритмично повдигащите му се рамене, чу гласа на Девън сред хаоса от бурни звуци на това трагично утро:
	— Тя си отиде, Бриг. Пусни я вече.
	Бригъм отхвърли назад глава и изкрещя към и небето, като ранено животно.
	— Неееее! — А после, като Господ, вдъхващ живот на Адам, той отново притисна устните си до нейните.
	Тогава започна да се сипе лек дъждец, като мъглява благословия и внезапно, като по чудо, Лидия се стегна в ръцете на Бригъм, после потръпна. Той се отдръпна, видя и да отваря очи, загледа я, когато опита да прошепне името му.
	От множеството наоколо се надигна вълна от радостни възгласи, въпреки че по-късно Бригъм не можеше да си спомни дали някой от тях бе издал и най-слабия звук. Джоу Макколи разтърка очите си с пръсти и каза дрезгаво:
	— Нека да не държим съпругата ти вън на дъжда, Бриг.
	Бригъм я понесе към дома си, а хората от града ги последваха в светлината на ранното утро, докато той я притискаше толкова силно до гърдите си, че вече сам не би могъл да каже къде завършваше нейното тяло и откъде започваше неговото. Тя лежеше доверчиво в прегръдката му, все още в полусъзнание, облегнала глава на рамото му.
	Когато Бригъм стигна до входната врата, някой изтича напред да я отвори пред него. Той понесе съпругата си през коридора, нагоре по стълбите, без да забави крачка, спря едва когато стигна до своята стая. Там я положи внимателно върху леглото.
	Поли изпрати Девън да донесе леген с чиста вода, докато Джоу Макколи практично се зае да развързва обувките й. Бригъм му помагаше, безмълвно, почти без да усеща раните и изгарянията по собственото си тяло.
	Лидия му се усмихна в полусънното си състояние.
	— Ти беше прав, Бригъм — каза тя, докато той и докторът сваляха последните й дрехи, а Поли я зави с одеялото.
	Бригъм направи свръхусилие да й отговори с нормален глас.
	— Не може да бъде, янки. За какво съм бил прав?
	Тя въздъхна.
	— Не мога да си спомня добре, точно сега.
	Той тихо се засмя, изненадан, че смехът му прозвуча по-скоро като хлип.
	— Запомни това тогава, янки — обичам те. Чуваш ли ме? Обичам те и никога няма да ти позволя да го забравиш, никога. Няма да има повече разминавания, няма да живеем разделени. Разбрахме ли се?
	Лидия навлажни пресъхналите си, изцапани със сажди устни.
	— Да, г-н Куейд — сладко му отвърна тя, но Бригъм знаеше, че това нейно покорство нямаше да продължи дълго. — Напълно ми е ясно.
	Джоу му подаде чаша вода и Бригъм нежно надигна главата й и допря ръба до устните й.
	На вратата се почука и влезе Девън, натоварен с легена с чиста вода и няколко хавлии. Когато той отново излезе, Поли и докторът свалиха одеялото от Лидия и внимателно измиха тялото й и почистиха раните и изгарянията. Бригъм остана до нея през цялото време, хванал здраво едната й ръка и замислен за това, колко малко оставаше да я загуби.
	Едва когато Лидия заспа, Бригъм позволи да се погрижат за собствените му рани, но независимо че чувстваше остро парещата болка, тя оставаше само в повърхността на съзнанието му. След като Поли и Джоу най-после ги оставиха сами в стаята, той легна до съпругата си и я взе в прегръдката на бинтованите си ръце.
	— Не ме напускай.
	Тя прошепна молбата си като въздишка, без да се събуди, когато устните му докоснаха челото и.
	Сълзите на Бригъм запариха под клепачите му и чувствата, които го разтърсиха, бяха толкова мощни, че той потръпна под силата им. Притисна я още по-плътно.
	— Тук съм — увери я нежно. — Винаги ще бъда тук.


>	Епилог

	_Три години по-късно…_
	Лидия наблюдаваше с обич двете момчета, едното тъмнокосо, а другото русо, седнали на дървения под на магазина, недалеч от топлината на печката, увлечени в безгрижно бърборене, докато строяха своята крепост от разноцветни кубчета. Край прозореца прелитаха едри, тромави снежинки, а из въздуха в помещението се разнасяше ароматът на топъл ябълков сайдер.
	— Девън, — каза тя, когато русокосият й син протегна ръка да открадне кубчето на братовчед си, който се казваше Бригъм. — Ти ми обеща да споделяш играчките си, помниш ли?
	Поли, натежала от второто бебе на Девън, се поклащаше щастливо на люлеещия се стол наблизо, докато бродираше фината украса на една мъничка нощница. Тя изглеждаше ведра и лъчезарна като мадона, седнала там. Лицето й излъчваше сияние, а очите й грееха от щастие.
	— Не се тревожи напразно, Лидия — добродушно каза тя. — Бригъм и Девън трябва да се научат да разрешават споровете си сами.
	Едно тихичко гласче от детското кошче до Лидия отвлече вниманието й и тя протегна ръка към по-малкия си син, Сет, който сега бе на осем месеца. Тя сложи в скута си малкото, меко одеяло, разкопча корсажа и поднесе на бебето гръдта си.
	То пое лакомо зърното, като че ли нямаше търпение да изсмуче всичките хранителни вещества, които би могло да поеме, за да порасне бързо и да отвоюва собственото си място в живота. Косата на Сет бе светла, като тази на Лидия, но очите му имаха същия оловносив цвят като на Бригъм и той вече започваше да проявява характер, доста подобен на този на баща си.
	Вратата се отвори и наред с Бриг, вътре нахлу вълна от мразовит въздух. Той кимна с приятелски поздрав към Поли и сръчно вдигна на ръце по-големия си син, но очите му останаха приковани в Лидия още от влизането. Обля я гореща вълна, докато той стоеше там и я наблюдаваше така, сякаш можеше да прониже с поглед одеялото, покриващо бебето и гръдта й.
	Той се усмихна на ответното изчервяване на Лидия и вдигна сина си на рамо. Поли промърмори набързо някакво извинение, че трябвало да провери списъка на разни стоки и изчезна в дъното на стаята, без да се бави.
	— Време е да се прибираш в къщи, г-жо Куейд — каза Бригъм, а сивите му очи закачливо проблясваха. — В снежен ден като този един мъж има нужда от топлината на жена си.
	— Шшт! — сепнато го спря Лидия, въпреки че тайничко се зарадва. Тя намираше толкова радост и удовлетворение в брачното легло, колкото и съпругът й. — Тук има деца!
	Бригъм протегна ръка и погъделичка малкото момченце, яхнало рамото му, а детето се заля от смях.
	— Девън разбира само това, че мама и татко се обичат — каза Бриг. После лекичко издърпа одеялото, за да надзърне към другия си син и към наедрялата гръд на Лидия. — А що се отнася до Сет, ето, той сега не мисли за нищо друго, освен за зърното ти. И не мога да кажа, че го обвинявам.
	Лидия се изчерви.
	— Бригъм Куейд!
	Все още с Дев на рамо, Бригъм приклекна до стола на Лидия и пъхна един пръст под одеялото. Погали мъничката глава на Сет, после гръдта на Лидия, като се постара да го направи преднамерено възбуждащо.
	— След като синът ни се насити — тихо й обеща Бригъм, — аз мисля да те отведа в леглото, г-жо Куейд и сам да вкуся от теб.
	Това вбесяваше Лидия — фактът, че Бригъм с такава лекота успяваше да накара тялото й да запулсира от горещо желание. Достатъчно бе просто да я погледне по един определен начин, да я докосне, да й проговори с ниския си, дрезгав глас и тя бе готова да се подчини на всеки негов каприз. Дори животът й да зависеше от това, пак не би могла да му се възпротиви.
	Тя премести Сет на другата си гръд и затвори очи, когато Бригъм сега пъхна цялата си ръка под одеялото и загали зърното, което синът му току-що бе освободил.
	— Аз имам малко работа в дъскорезницата — безгрижно каза той. — Шарлот и Мили няма да се върнат от Сиатъл преди утре следобед, а момчетата ще са заспали преди вечеря.
	Лидия преглътна. От една страна, тя се ужасяваше, че в магазина можеше да влезе някой, но от друга й се искаше Бригъм да продължи да я гали.
	— И?
	— И аз бих искал да сервираш вечерята в спалнята ни, г-жо Куейд.
	Лидия си представи какво щеше да се случи: щяха да вечерят до разпалената камина, а в тъмнината щяха да трепкат само пламъчетата на свещите, докато снегът навън се стелеше по первазите на прозорците. Бригъм щеше да настоява да се хранят бавно, щеше да се наслаждава с разточителство на всяка хапка, а пиенето на виното му щеше да се превърне в еротичен ритуал. И когато наистина започнеше да я люби, сетивата й вече щяха да са достигнали до такъв експлозивен стадий на желание, че най-обикновеният му допир би я запратил неудържимо отвъд ръба.
	— Аз не съм някой от водачите на волове, така че ще ти бъда благодарна, ако не ми даваш нареждания.
	Тя никога не успя да убеди Бригъм да затвори локала Сетин Хемър, но знаеше, че той не посещаваше това място, освен за случайната си чаша уиски; както и никога не успя да го накара да се извини за това, че по време на войната бе продавал дървен материал както на Конфедерацията, така и на Съюза. Независимо от всичко това, обичаше да мисли, че бе постигнала известен напредък при смекчаването на властната му натура; той бе нежен и внимателен съпруг и бе искал съвета й отново и отново, когато се строеше новата сграда на училището. Той беше добър, любящ баща и на четирите си деца и на Лидия й се струваше, че го обичаше все повече и повече е всеки изминал ден. Нещо повече, той без задръжки признаваше, че също я обича и въпреки че не беше от хората, способни да творят поезия — както и всъщност, да я рецитират — Лидия често намираше върху тоалетната си масичка някоя от любимите му книги. В тези случаи тя отваряше книгата на страницата, отбелязана от него с хартийка или с някое красиво обагрено листо и намираше пасажа, който обикновено я трогваше до сълзи.
	Именно поради всички тези причини, Лидия почти винаги се подчиняваше на съпруга си, поне що се отнасяше до интимните им взаимоотношения. Когато той отвори вратата на спалнята им тази вечер, Лидия го очакваше, облечена във феерична нощница от сатен, дантели и панделки.
	Беше запалила свещите, огънят в камината бумтеше, а завивките на леглото бяха леко отметнати и разкриваха чисти ленени чаршафи, ароматизирани е розова вода.
	Бригъм затвори вратата и се спря загледан в нея с тихо благоговение. Гласът му, когато проговори, беше глух и възбуден:
	— Винаги си мисля, че съм свикнал и съм подготвен за красотата ти, но когато вляза тук и те намеря да ме чакаш, а ти изглеждаш като слязъл от небето ангел, дъхът ми неизменно спира.
	Лидия му се усмихна кокетно, но нейното сърце също преливаше от любов и тя не можеше да си представи как изобщо би могла да изчака да свърши вечерята, преди да се забрави в прегръдките на съпруга си.
	— Днес в магазина ти се държа като абсолютен нехранимайко — каза му тя. Дъхът й спря в гърлото, когато той се приближи до нея и леко повдигна с ръка брадичката й.
	— А пък ти оттогава досега си мислиш само за мен — отвърна той. Бавно, съвсем спокойно, той плъзна едната презрамка на нощницата й надолу, по млечно бялото й рамо. — Не е ли така?
	За да защити гордостта си, на Лидия й се искаше да отрече думите му, но не можеше.
	— Да! — каза тя. — По дяволите, да!
	Той свали другата презрамка, плъзна върха на пръста си по набъбналата над корсажа й плът и й се усмихна, когато по шията й се разля червенина и после плъзна и запулсира по бузите й. Тогава, с едно-единствено възбуждащо движение, той освободи едната й гръд и я погали, с израз на безкрайно удивление в очите. Тя протегна ръце и обхвана в длани лицето му — чисто, но с набола леко от сутрин за брала — и го придърпа към себе си за целувка.
	Контактът бе продължителен и чувствен — коленете на Лидия омекнаха и сърцето й ускори ритъма си. Бригъм свали другата половина от корсажа й и погали втората гръд, докосвайки с палец набъбналото от нетърпение зърно.
	— Моля те — простена тя, неспособна повече да чака, когато Бригъм най-после освободи устните й.
	Той продължи да я гали още няколко божествени, възхитителни мигове, после посочи с жест към масата.
	— Първо вечерята, г-жо Куейд, а десертът след това.
	Бригъм придружи замаяната, пламнала от вълнение Лидия до малката масичка пред камината и я настани на стола й така галантно, сякаш се намираха в луксозен ресторант в Париж или в Ню Йорк, а не в собствената си спалня. Смутено и непохватно, тя придърпа нощницата си, за да покрие отново гърдите си, а Бригъм само се усмихна. Той беше търпелив мъж.
	И точно както бе очаквала Лидия, Бригъм не бързаше, вкусваше с наслада всяка хапка от храната си, всяка глътка от виното си. Тя вече едва удържаше желанието си, когато той най-после отмести чашата си настрани и протегна ръка към нея.
	Той нежно я придърпа от стола й, постави я на скута си, спусна краката й от двете страни на бедрата си. Дишането на Лидия се учести, когато отново свали корсажа й.
	— Толкова си красива — каза той, срещайки погледа й. Докато тя, почти изпаднала в транс, не откъсваше очите си от него, той потопи единия си пръст в крема на конячния кейк, останал върху масата. Бавно покри зърното й със сладкото, пухкаво вещество, после се наведе, за да го поеме от там с езика си, без да бърза, без изобщо да бърза.
	Лидия се опита да чака — тя винаги се опитваше да чака — но тази нова игра запали пожар в кръвта, втурнала се по вените й. Тя извика, отхвърлила глава назад, както кобилата отправя любовен зов към жребеца си и впи пръсти в раменете на Бригъм. Краката й се стегнаха от двете страни на бедрата му.
	— Бригъм! — извика тя.
	Той сложи крем на другата й гръд, наслади се бавно, докрай.
	В този момент Лидия вече безсрамно се надигаше и спускаше върху скута му. Бригъм плъзна ръце под нощницата й — с едната ръка обхвана хълбоците й, с другата загали вътрешната страна на бедрата. Когато, без предупреждение, пръстът му нахлу в нея неочаквано дръзко и трескаво, тя изпъна тяло, като внезапно отпуснала се от прекалено стегнатата си намотка пружина. Бригъм не преставаше да пие шумно от гръдта й, докато тя конвулсивно се замята около пръста му, като знаеше прекрасно, че нощната им любовна игра едва започва.
	Той я прегърна здраво, когато първата й вълна на възбуда премина, обхвана тялото й като в обръч в ръцете си, докато главата й почиваше върху твърдото му, топло рамо. Гали я и й говори утешително, докато тя се успокои отново, докато дишането й стана равномерно, а сърцето й възвърна нормалния си ритъм.
	Тя въздъхна, когато я отнесе до леглото и я положи върху него, когато разтвори широко бедрата й и се зарови между тях, за да й се наслаждава, с устните и езика си. Както винаги, тя го моли за удовлетворение, както винаги, той се подчини на молбите й, въпреки че я преведе през всяка отделна нота на една велика симфония, преди да й позволи да се понесе на върха на кресчендото.
	Бригъм отново успокои Лидия, когато тя спря да трепери и когато жегата от пожара бе изсушила капчиците пот по тялото й. Тя ценеше тези периоди на нежност точно толкова, колкото лелееше и висините на екстаза, и й се искаше тази нощ да не свършва никога.
	Той й дари една безкрайна, настойчива целувка, когато се почувства готов да я преведе през последните сладостни фази на страстта — по някое време бе свалил дрехите си — после я обърна, опряна на колене и длани пред него. Лидия възкликна в морна наслада — удоволствието бе винаги пълно, когато Бригъм я вземаше по този начин — дланите му обхващаха гърдите й, докато той се потопяваше дълбоко в гальовната топлина на женствеността й.
	Първото продължително, бавно проникване, доведе Лидия до върха. Тя силно потръпна, изхлипа от необикновения чар на освобождаването си, но само за да установи, че всяко следващо нахлуване на Бригъм я отвеждаше към нов връх. Накрая, най-после, когато вече беше сигурна, че щеше да припадне, ако тялото й реагираше още само веднъж в отговор, Бригъм проникна дълбоко и застина, стенейки името й, докато изливаше соковете си в нея.
	Двамата се отпуснаха безсилни на леглото, преплели тела, борейки се да си поемат дъх и лежаха неподвижни, загледани в снежната вихрушка зад прозореца. Щеше да бъде студена нощ, но в тази стая можеше да има само топлина за Бригъм Куейд и неговата съпруга янки.
