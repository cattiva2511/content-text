>	Пролог

	Днес бе годишнина от деня, който завинаги промени живота на Юън МакАлистър.
	В един момент той беше наивният син на уважаван и страховит леърд. В следващия — бе братоубиец. Вина и тъга караха стомаха на Юън да се свива, докато погледът му обхождаше езерото, чиито накъсани вълни блестяха като стъкло и му напомняха за лицето на Киърън. Спомни си за деня, в който му бе отнел единственото нещо, което брат му обичаше повече от самия живот.
	— Проклета да си, Айзобел — изсъска той, преди да пресуши последните капки ейл в меха си.
	Ако не бяха Айзобел и коварните й машинации, светът, в който живееха би изглеждал коренно различен. Юън щеше да се ожени за Кейти, дъщерята на Ангъс. Без съмнение Киърън би се оженил за Фиа от клана МакДъглас и двамата щяха да изживеят живота си като добри приятели. Сега брат му бе изгубен в тъмните дълбини на езерото и Юън бе принуден да изживее живота си сам, като изтърпяваше наказание, защото бе виновен за загубата на безсмъртната душа на брат си. Бе донесъл неописуема болка и страдания на всички, които обичаше, като бе довел смъртта на брата, който значеше всичко за него.
	Фактът, че животът на толкова много хора може да бъде унищожен от едно глупаво решение, всеки път го изумяваше. Би жертвал собствената си душа, за да промени това решение.
	Мъката отново го завладя. Някъде там, в тихите дълбини на езерото, лежеше тялото на брата, с когото бе най-близък, най-добрият му приятел и довереник. Въпреки че Юън обичаше всичките си братя, Киърън бе този, който винаги бе до него в добри и лоши времена. Бе този, на когото доверяваше най-съкровените си тайни. Всичко това се бе променило в деня, в който Айзобел ги бе разделила със своите лъжи и заговори. Бе надарена с ангелско лице и душа тъмна като на Сатаната. Интересуваше се само от себе си и от никой друг.
	Юън издиша шумно и с очи, парещи от непролети сълзи, си спомни моментът, който бе съсипал младините им…
	— Обичам те, Юън! — тъмносините очи на Айзобел бяха изпълнени със сълзи, докато дългата й руса коса се развяваше от лекия вятър.
	Беше го сграбчила, докато отиваше към конюшните, завличайки го зад крепостта в градината на майка му. Когато пристигнаха там, се бе хвърлила в ръцете му и го бе целунала с такава страст, каквато никога не бе вкусвал преди или след това.
	Все още едва момче, той не можеше напълно да разбере думите й. Как може толкова красива жена, да изпитва дори временен интерес към върлинест младеж, който почти не можеше да се разхожда, без да си удари главата в нещо?
	Юън знаеше, че не притежава красотата или чара на братята си. Това бе факт, за който всички говореха. Тогава защо Айзобел искаше да е насаме с него? Бе опитал да се отдръпне, но не и тя.
	— Обещана си на Киърън — бе казал.
	Очите й се бяха напълнили с още повече сълзи.
	— По вина на Киърън, не моя. Опитах се да му кажа, че не го обичам, ала той не желае и да чуе за това.
	Ръката й сякаш бе прогорила неговата на мястото, където разтриваше мускулите му. Тя се бе наклонила към него, приканвайки го.
	— Моля те, Юън. Трябва да ми помогнеш. Не искам да се обвържа с мъж, когото не обичам. Мъж, който слуша, но никога не чува и дума от това, което говоря. Имам нужда от теб. Ти си този, който със своята безмълвна сила спечели сърцето ми. Искам мъж, който ще се грижи за мен, който ще ме защитава. Мъж, който няма да ме отегчава с приказки. Заведи ме в Англия и ще съм твоя завинаги.
	Млад и наивен, той й бе повярвал, без никога да разбере, че тя бе изрекла същите думи и на Киърън, за да го накара да я отведе от Роби МакДъглас. Роби бе изборът на баща й за съпруг, но Айзобел бе отказала да се омъжи за него. Бе казала на Киърън, че го обича и че ако й помогне с удоволствие ще му стане жена.
	И въпреки това единственият човек, когото Айзобел обичаше, бе самата себе си. Сред тишината на градината в онзи пролетен ден, Юън бе изгубил невинността си по повече от един начин.
	Три дни по-късно, двамата се промъкнаха откъм външната стена на замъка и се насочиха към Англия, където се предполагаше, че ще се срещнат с лелята на Айзобел, която ще ги приюти. Но истината бе, че двамата яздеха, за да се срещнат с английския любовник на Айзобел. Юън никога нямаше да забрави арогантния мъж, който ги очакваше. Гледката, когато Айзобел и нейният любим се прегръщаха.
	Бяха пристигнали в залата на избраника й, а не в тази на леля й. Очите й блестяха със задоволство, когато разкри подлия си план на своя любим; докато му разказваше как е заблудила МакАлистър, за да я доведат безопасно в неговите обятия.
	Първоначално бе опитала да накара Киърън да я придружи до Англия, но когато той бе решил да я задържи в Шотландия, за да се ожени за нея, тя бе насочила вниманието си към Юън, знаейки, че няма да може да остане в дома си, ако искаше да я притежава.
	— Знаех, че няма да има избор, освен да ме доведе. Как би могъл да остане при семейството си, докато Киърън е там и го мрази?
	Разярен от измамата им, Юън бе предизвикал английския рицар и се бе дуелирал с него. Но понеже бе прекалено млад, за да е придобил някакъв опит и прекалено некоординиран, за да се съревновава с ловкостта на по-дребния мъж, бе загубил битката.
	Победен душевно и физически, той бе прогонен от залата и изпратен да си върви по пътя.
	И до този ден предателството тежеше като воденичен камък на сърцето му.
	Докато пътуваше обратно към Шотландия, се бе заклел, че ще се реваншира на Киърън. Щеше да разкаже на брат си, че и двамата бяха по-добре без невярната Айзобел. Но Юън се бе прибрал за бдението на брат си. Беше се върнал в дом, изпълнен със скръб от факта, че Киърън, неспособен да живее без Айзобел, бе отнел собствения си живот.
	На този ден, преди години, брат му беше дошъл на брега, бе свалил дрехите и меча си и бе навлязъл в мрачните дълбини на езерото, където бе сложил край на болката в разбитото си сърце.
	Сега Юън желаеше да може да намери собственото си спасение.
	— Толкова съжалявам, Киърън — прошепна той към вълните, които се блъскаха в обутите му с ботуши крака. — Ако можех, братко, с удоволствие бих разменил своя живот за твоя.
	Както много пъти преди, така и сега мисълта, да се присъедини към Киърън, мина през ума му. Би било толкова лесно. Просто трябваше да навлезе сред вълните, както той бе направил и да позволи на успокояващите им ласки да сложат край на болката му. Да потъне на дъното на езерото, където най-накрая щеше да се реваншира на брат си…


>	Глава 1

	Изискваше се много смелост, за да се изправиш срещу дявола в собствената му бърлога — или в случая на Елинор, от рода Александър, просто голямо отчаяние. Отчаяние, което тежеше в сърцето й, бе се загнездило в гърлото й и я задушаваше със своята неотложност.
	Ако дяволът откажеше да й помогне…
	Тогава щеше да й се наложи да тръгне сама за Англия. Никой не би могъл да я отклони от целта й. Никой. Нито баща й, нито майка й. Нито дори самият „дявол“.
	Докато наближаваше пещерата на върха на планината, куражът й изневери. Наистина ли бе възможно човек да живее в пещера? Това бе слух, който досега смяташе само за мит, измислен от мъжете, които ще дръзнат да се изправят срещу Юън МакАлистър. Все пак МакАлистър бяха най-уважаваните и страховити мъже в цяла Шотландия. За тях също се говореше, че са и най-богатите. Със сигурност, мъже като тях, за разлика от едрия й и досаден баща, притежаваха поне малко изтънченост.
	Поне се надяваше да е така.
	И въпреки това, когато погледна към пустия връх на планината, не видя нищо, което да наподобява хижа или къща.
	Юън МакАлистър наистина бе легендарен варварин.
	— И това става — каза тя, като повдигна края на тъмносинята си пола, за да заобиколи голямо струпване от камъни.
	В сърцето си можеше и да мечтае за изискан джентълмен с изтънчени маниери, който да спечели ръката й, но в момента имаше нужда от варварин.
	Варварин с голям и силен меч.
	От това, което бе чувала, Юън МакАлистър бе точно този, от когото се нуждаеше за приключението си.
	На върха на каменистия склон тя осъзна, че „пещерата“ има дървена врата, почти скрита от храсти и кал. Беше очевидно, че Юън няма желание да посреща посетители.
	Ако моментът бе различен, тя би приела намека и уважила желанията му, но в този миг не можеше да си го позволи. Нуждата й да бъде свободна бе много по-голяма от неговото желание за уединение.
	Нора почука на вратата, след което зачака, като огледа малката открита местност.
	Притежаваше доста интересно местенце. Пещерата беше с изглед към езерото под нея, където слънчевата светлина блестеше по повърхността на водата. Това бе спираща дъха гледка. Тихо и спокойно. Нищо чудно, че мъжът го бе избрал.
	Със сигурност, ако беше истински варварин, не би могъл да оцени нещо толкова изискано и красиво като тази гледка.
	Това й даваше надежда.
	Приближи се до вратата и почука отново, но не получи отговор.
	— Ехо! — извика, като този път почука по-силно. — Има ли някой там?
	Все още нямаше отговор. Без капка колебание, тя се опита да отвори вратата. Резето изщрака и вратата се отвори лесно. Когато се озова вътре, откри още по-интересна къща. Подът бе покрит с елегантни килими и рогозки. Каменните стени бяха украсени с няколко гоблена, които да попиват влагата. Също така имаше и странно проектирана камина с извит улей и комин, който излизаше отстрани на планината, вместо през върха. Пред камината видя маса с два стола.
	Но може би най-интересното нещо бе леглото в задната част. Бе голямо и пищно и изглеждаше така, сякаш се намира в някой красив замък на благородник, а не захвърлено насред гората, на върха на планина.
	Юън МакАлистър наистина бе странен мъж. Защо би избрал да пренесе удобството на дома на такова място? И в този момент Нора чу ръмженето на самия звяр. Беше кратко, зловещо, ужасяващо и дълбоко сумтене. Сърцето й подскочи, след това продължи да бие, когато осъзна, че звукът идваше от голямото легло. Всичко, което можеше да види от мястото си до вратата, беше тъмна буца, която сега предполагаше, че е човек.
	Нима спеше?
	Все още беше ранен следобед. Бе прекалено рано, за да си е легнал за вечерта и твърде късно, за да не е станал сутринта. Може би само си подремваше. Или пък беше болен?
	Молеше се да не е болест. Нуждаеше се да е здрав за пътешествието. Болен варварин нямаше да свърши никаква работа.
	— Извинете? — попита тя, като се приближи по-близо до буцата. — Може ли да поговоря с вас, лорд Юън?
	Единственият отговор, който получи, беше похъркването му.
	Не беше очаквала това. Беше дошла чак дотук, надявайки се да се изправи срещу великан, а това, пред което се намираше, бе просто спящо пале. Къде бе легендарният великан, който ужасяваше всеки, изрекъл името му? Имаше нужда от този страховит звяр. Да, нуждаеше се от него.
	Стегна се и се приближи до леглото. Поколеба се отново, виждайки го ясно за първи път на приглушената светлина в пещерата. Лежеше на една страна, заел целия дюшек, гол, както през деня, в който се бе появил на бял свят. Никога през живота си Нора не бе виждала гол мъж, но бе сигурна, че няма друг, който да изглежда така добре и да е толкова красив. Особено когато мъжът спеше. Дългите му, мускулести крайници сякаш нямаха край. Бе толкова висок и мускулест, че леглото едва го побираше и ако се опънеше изцяло, бе сигурна, че ръцете и краката му щяха да провиснат извън него. Черната му коса бе къдрава и лошо подстригана. Спускаше се върху толкова красиво и мъжествено лице, че когато го погледнеше, дъхът й секваше. На лицето му имаше брада, пораснала сигурно преди седмица. Суровият и необуздан външен вид само го правеше още по-желан и по-страховит.
	По-див.
	Загорялата му кожа бе обтегната от добре оформени и твърди като скала мускули.
	О, да, това бе един красив мъж, който можеше да накара сърцето й да забърза своя ритъм и да разгорещи тялото й. Наистина нямаше равен.
	Преди да може да се спре, тя осъзна, че погледът й слиза надолу към центъра на това неустоимо мъжко тяло. Към неговото…
	Лицето й се изчерви.
	Не, не можеше да има нищо от видяното. Тя бе скромна девойка, а не някоя мъжкарана, която да зяпа достойнството на мъжа.
	Въпреки че…
	Нора вдигна глава, докато го изучаваше. Беше нещо наистина интересно. Изглеждаше доста голям дори когато бе сгушен в късите, черни къдрици. Имаше странен и безобиден вид, лежейки там, и тя усети внезапен копнеж да се пресегне и да го докосне.
	Елинор, къде ти е умът? Очевидно бе в бардака, позорейки се с естествено, породено от похот любопитство. Въпреки че, преди не бе виждала гол мъж, със сигурност знаеше какво прави голият мъж с голи жени и какво се случваше с жените, които позволяваха на мъжете да сторят това с тях.
	Несъмнено, бе падението на девиците. С още по-зачервено лице, тя грабна кожените завивки на леглото и ги хвърли отгоре му.
	Сега бе по-добре. Както и да е, не е идеално… Все още можеше да види широките му, блестящи рамене и дългите му мускулести крака…
	Нора!
	Е, добре, нямаше да поглежда повторно. Поне не там. Но не можеше да се сдържи да не го огледа отново. Нямаше нищо лошо в това да зяпаш краката на мъж, нали?
	Докато жената обмисляше греховността на действията си, той се размърда и завивките се изместиха.
	— Няма да правим нищо такова — каза тя гласно и отново метна завивките отгоре му.
	Когато, без да иска, докосна твърдия му, добре оформен корем с пръсти, една голяма, силна ръка хвана китката й и я обездвижи.
	Ахвайки, тя погледна нагоре към най-сините очи, които някога бе виждала. Очи, които бяга обградени с червено и изпълнени с ярост, докато се фокусираха върху нея със злоба.
	— Коя, по дяволите, си ти и какво правиш тук?
	Гласът му бе дълбок и заплашителен и когато бе буден, той беше точно толкова опасен, колкото слуховете, които бе чувала, го изкарваха.
	— Аз съм… — умът й спря да работи и тя осъзна факта, че ръката й се намираше върху топлата му кожа и мускули така твърди и стегнати и че това я караше да изпитва силен копнеж, придружен от внезапно пулсиране.
	Устата й бе пресъхнала, сякаш бе чужда, а тялото й бе изпълнено от нестихващ огън. Той наистина бе красив мъж.
	— По-добре да ми отговориш, жено.
	Ядното обвинение в тона му се сблъска с толерантността й. Възмутена от това, тя отскубна ръката си от неговата и се изправи.
	— А вие кой сте, че да ми държите такъв тон? Нямате ли никакви обноски?
	Юън примигна невярващо. Тя го порицаваше? Жената, която бе нахлула в дома му и бе нарушила съня му примесен с ейл? Изумен от смелостта й, примигна с очи, за да изчисти замъгления си поглед, докато главата му пулсираше с болезнен насечен ритъм.
	Със затворена уста тя бе достатъчно красива, за да я гледа. Въпреки че носеше дълъг синьо-бял воал на главата си, той можеше да види гъстата златисто руса коса, която му напомняше за слънчевата светлина. Средно големите й кехлибарени очи с формата на котешко око, бяха съвсем леко извити нагоре в краищата.
	Немирна. Това бе единствената дума, която описваше магическата й красота. Въпреки това, притежаваше забележително достойнство, което му показваше, че е от благороден произход, а не някое селско момиче, което е дошло, за да сее хаос у него. Но защо жена като нея, би се озовала тук, в пещерата му? Сама.
	— Кой съм аз? — отвърна провлачено на въпроса. — Аз съм собственикът на това място, който не търпи необявени, незнайни посетители. Сега, като вземем предвид, че си нахлула в моето владение, можеш поне да ме осветлиш коя си и защо се натрапваш.
	Отне му известно време да изтръгне отговор от нея. Извръщайки поглед от него, тя промърмори.
	— Е, да, направих това — обърна глава тя, за да го погледне. Намирайки смелост, вирна брадичката си и когато проговори, думите й бяха пълни с убеждение. — Но съм тук с добра причина.
	— По-добре би било да е дяволски добра.
	— Хайде сега — отвърна Нора, размахвайки обвинително пръста си. — Няма нужда да ругаете пред мен. И без това вече ми е достатъчно неудобно, защото сте гол и… — Той повдигна вежда, чувайки думите й. Беше забравил за това, но след като тя повдигна въпроса, мигновено осъзна факта, че бе покрит само с кожа. — … това не е причина да сте неучтив.
	— Роден съм неучтив — изсумтя той.
	— Така казват. Но без значение учтив или не, имам нужда от услугите ви.
	Изпълнен с чувство на веселие, той повдигна и другата си вежда и я подразни, преди да успее да се спре.
	— Моите голи услуги?
	Бузите й се изчервиха, като придадоха на очите й повече златист, отколкото зелен цвят.
	— Със сигурност, не. Предпочитам да сте облечен, но ако за вас е нещо обичайно да се разхождате гол, то тогава — добре.
	За първи път от години му бе забавно. Тя бе нахална и дръзка девойка. Различна от тези, които бе срещал. Разбира се, преди не бе срещал непозната благородничка, докато лежеше гол в леглото си.
	Някъде дълбоко в себе си, си задавеше въпроса, който бе от голямо значение за него — дали щеше да е толкова дръзка измежду кожените завивки?
	При мисълта мъжествеността му мигновено се раздвижи, като ставаше все по-твърда, докато погледът му обхождаше тялото й.
	Бе достатъчно голяма, за да си заслужава да я вкуси. Пищни бедра и гърди. Може би не повече от година или две по-млада от него, чудесна хапка, която да вкуси. И която вероятно щеше да издържи до края на нощта, докато и двамата не бъдат напълно задоволени и изтощени. Имаше красиво дупе. Такова, което един мъж можеше да хване и…
	— Милорд — каза тя твърдо, също като наставник, обръщайки се към заблудено и разсеяно дете. Тонът й мигновено прекъсна блуждаещите му мисли за нейните „атрибути“. — Тук съм, за да наема вашите услуги за ескорт.
	— Моите какво? — намръщи се той на думите й.
	— Имам нужда от мъж, който да ме придружи до Англия.
	Не, изкрещя умът му, след като си спомни какво се бе случило последният път, когато някоя жена бе произнесла тези думи. Това бе нещото, което най-малко искаше да чуе днес. И най-вече от устата на красива блондинка.
	Забеляза, че тя отстъпи крачка назад, след като й се бе озъбил.
	— Моля? — изръмжа той.
	Жената преглътна.
	— Имам нужда от мъж, който да ме заведе в дома на леля ми в Англия.
	Юън можеше само да стои в леглото си, за да не събори стените. Без съмнение това бе дело на Мойрите — присмиваха му се. Как можеше това да се случи два пъти в живота на един мъж?
	— Защо? — попита той.
	Нора прочисти гърлото си, без да подозира за гнева, който бушуваше в него.
	— Сгодена съм за мъж, който не мога да понасям и имам нужда да ме придружите до дома на леля ми, където ще съм в безопасност и няма да се налага да се омъжвам за тази жаба.
	Юън прокле ядно, а грубите му думи отекнаха в стените около тях.
	— Ти луда ли си?
	— Със сигурност, не съм.
	— Тогава защо би дошла при мен?
	— Защото вие сте най-страховитият мъж в Шотландия. Никой от клана на баща ми или от този на годеника ми не би посмял да ви спре да ме отведете.
	— Можеш да забравиш, че това ще се случи, мила. Няма сила на тази земя или отвъд, която да ме накара да те заведа в Англия. Сега бързо напусни това място и…
	— Не мога — вцепени се тя.
	— Искаш да кажеш, че не искаш.
	— Не — отвърна тя, увивайки ръцете си в плата на воала си. — Искам да кажа, че не мога да се върна там.
	— И защо не?
	— Защото вече съм оставила бележка, която гласи, че съм тръгнала с вас.


>	Глава 2

	По лицето му Нора можеше да прецени, че бе изрекла възможно най-ужасяващите думи, които можеше да си представи този мъж. Оттенъкът на кожата му бе странен — цветна смесица от гняв, отвращение и недоверие.
	— Какво искаш да кажеш с това, че си оставила бележка?
	Съдейки по яростния блясък в леденосините му очи, тя със сигурност бе изрекла грешното нещо. Изведнъж, Нора бе ужасена, а това се случваше рядко. Баща й често казваше, че се бе родила без капка страх в тялото си. Но сега сърцето й биеше лудо, изпълнено с паника от гледката на едва контролирания му гняв. Юън МакАлистър не бе кой да е мъж и нямаше никаква представа колко опасен може да се окаже, когато бе раздразнен.
	— Нямах избор — обясни тя, надявайки се да смекчи гнева му поне малко.
	— Всички имаме избор, жено.
	Юън стана от леглото и изтръпна, сякаш ужасна болка бе преминала през главата му.
	Кожата падна от голото му тяло, когато той притисна дланта към лявото си око и отново изруга. Нора ахна и се обърна с гръб към него, въпреки че малка, палава част от нея искаше да се взира в тази чувствена сила и бронзова кожа.
	Наистина бе свиреп мъж.
	Мускулест, с необуздана сила и красота.
	Можеше да го чуе как продължава да ругае, докато взема дрехите си и ги облича и през цялото време усещаше изгарящия му поглед. Беше горещ, могъщ и ужасяващ и я караше да трепери.
	— Как може да си направила нещо толкова глупаво и ужасно? — озъби й се той. — Какво ти е влязло в главата, за да те накара да кажеш, че си избягала с мен?
	— Моля те — отвърна тя с мек и умоляващ глас. — Не мога да се омъжа за Раян МакАрън. Той е арогантен и е егоист. Мирише на лоша хигиена и яйца. — Нора потръпна при спомена за това. — Обича да яде сурови яйца, което, меко казано, е отвратителен навик и сега като се замисля, е най-добрата му привичка. По-скоро бих умряла, отколкото са се омъжа за него.
	Юън изръмжа отново.
	— Последният път, в който повярвах на жена, изрекла тези думи, си навлякох вражда с друг клан, която причини смъртта на мнозина мъже и жени и за двете страни. Струва живота и душата на брат ми и изпрати баща ми в гроба. Сега те питам — защо трябва да ми пука за това какво ще стане с теб, след като изобщо не те познавам?
	Нора бе объркана от думите му.
	— Някой друг е избягал от Раян МакАрън и е предизвикал вражда с МакАлистър?
	Той се извърна, за да я погледне. Една вена пулсираше на слепоочието му, когато зловещо присви очите си.
	— Възможно ли е да се опитваш да ме ядосаш повече?
	— Не. Изобщо не се опитвам да те ядосам. Искам само да получа помощта ти. Мога да ти платя, ако те интересуват пари.
	— Нямам нужда от парите ти.
	Юън никога през живота си не бе срещал девойче като нея. Как смееше да идва тук и да го моли за такова нещо? Със сигурност разумът й бе колкото грахово зърно. Каква жена би се довлякла сама до дома на мъж и да моли пълен непознат, да я отведе далеч от родителите й? И докато се взираше в нея, се запита колко точно тя си приличаше с Айзобел.
	Колко далеч би отишла, за да получи помощта му…
	Дари я с горещ, изпълнен с желание поглед и позволи на погледа си целенасочено да се застои върху гърдите й.
	— Има ли нещо друго, което да ми предложиш?
	Тя премигна срещу него, сякаш не разбираше, но докато я наблюдаваше, очите й заблестяха. Ахна, след което го изгледа с непреклонен, твърд поглед, който имитираше неговия. В нея нямаше измама или лукавост. Бе истински обидена от въпроса му.
	— Хайде сега — каза тя, извивайки устна, — противно е да предлагаш такова нещо на дама с благородно потекло. Как смееш! Няма значение. Ще намеря друг път до Англия и няма да остана тук и минута повече.
	Юън остана изненадан от думите и възмущението й. Ядосано тя пое полите си в ръце и просто за удоволствие му се усмихна подигравателно.
	— Ти си груб, миришещ на ейл звяр и нямам нужда от такъв мъж. По-добре да отида сама при леля си, отколкото да се разправям с тип като теб. Не биваше изобщо да идвам тук.
	Сега ли й хрумна това? Хвана я за ръката, когато понечи да го подмине.
	— Как дойде тук?
	Тя погледна ръката му, която държеше нейната.
	— Яздих на кон, докато стигнах планината. След това вървях.
	— Така ли смяташ да стигнеш до Англия?
	— Да. Ще пълзя дотам на ръце и колене, ако се наложи.
	— Никога няма да стигнеш дотам сама.
	Тя го погледна с твърд и решителен поглед.
	— Тогава ще загина, докато опитвам.
	Юън отново започна да вижда в червено.
	— Как ли пък не. Ще те върна при клана ти.
	— Никога.
	Челюстта му потръпна. През целия му живот жена не го бе ядосвала така. Жените бяха или прекалено ужасени, или твърде възбудени, за да направят нещо повече от кимване или кикотене в негово присъствие. Но тази… тази жена караше кръвта му да кипи.
	— Мислиш, че няма ли? — попита я той.
	Тя отскубна ръката си от хватката му.
	— Мисля, че не знаеш кой е кланът ми. Нямаш си представа коя съм и не можеш да ме върнеш при баща ми, освен ако не ти кажа кой е, което, със сигурност, няма да направя.
	Тук бе права. Но не задълго.
	— Ще ми кажеш.
	— Ха! — отвърна му тя грубо, като вирна брадичка предизвикателно.
	Юън сви ръцете си в юмруци. Какво трябваше да направи един мъж с такава жена?
	— Защо от всички мъже в Шотландия реши да дойдеш точно при мен? — попита я той.
	— Защото ти и братята ти сте единствените мъже, от които Раян се плаши. Знаех, че Син и Брейдън МакАлистър никога не биха оставили съпругите си, за да ме заведат в Англия и Локлан, понеже е леърд, никога не би се съгласил да ми помогне, защото се страхува да не се забърка с баща ми и клана му. Остана само ти, който не си обвързан с никого. Помислих, че ако кажа на баща ми, че съм избягала с теб, никой не би посмял да ме последва.
	Юън измърмори нещо под носа си за жените и техните безсмислени машинации. Това бе поредният кошмар, който толкова приличаше на опита му с Айзобел и в същото време бе толкова различен.
	Защо отново му се случваше? Особено в този конкретен ден, който бележеше смъртта на брат му.
	— Казала си им, че си избягала с мен? — попита я той.
	— Какво друго можеше да сторя?
	— Можеше да направиш каквото са ти наредили.
	Тя поклати глава.
	— Това е единственото нещо, което не мога да направя. И няма.
	— Защо?
	— Защото няма да позволя да се превърна в непотребно украшение.
	Юън изсумтя при неочаквания й отговор. Дори не разбираше защо бе реагирал на думите й. Изглежда, че всеки път, когато тя заговореше, разрушаваше спокойствието му.
	— Аз не съм нещо, което да бъде пренебрегвано и потупвано по главата. Не съм някой, с който да се отнасят като с домашен любимец — продължи тя. — Достатъчно лошо е, че баща ми мисли, че съм неблагоразумна, но да се омъжа за такъв мъж… Никога.
	Това бе странна тревога за една жена. Кой бе чувал подобно нещо? Жената трябваше да слуша какво й се казва и да се подчинява на волята на баща си и след това на съпруга, който бащата избереше за нея. Господ да им е на помощ, ако жената започнеше сама да взема решения.
	— И затова си готова да рискуваш живота си? — попита Юън.
	Той поне никога отново нямаше да помогне на жена да се противопостави на желанията на семейството й.
	— Ако някой смяташе да те изолира и игнорира, да те слуша, но никога да не чува и дума от това, което казваш, ти би ли го понесъл? — Тя огледа пещерата и сякаш промени мнението си. — Е, може би би го търпял, но аз не бих. Имам собствено мнение и смятам да го използвам.
	Юън поклати глава невярващо.
	— Откъде ти хрумнаха тези мисли?
	Тя го игнорира.
	— Ти бе пределно ясен, че не искаш да ми помогнеш. Така да бъде. Няма да те безпокоя повече. Сега се отдръпни и ми позволи да си тръгна. Чака ме дълъг път и…
	— Никъде няма да ходиш.
	— Моля?
	— Чу ме. Няма да ти позволя да предприемеш пътуване, на което в най-добрия случай ще те отвлекат, а в най-лошия — ще загинеш.
	— Не съм твоя грижа.
	— Милейди — отвърна той, а гласът му бе груб и заплашителен. — Моментът, в който си сложила името ми на парче пергамент, посочвайки ме като твой годеник, ти се превърна в моя грижа. Мислиш ли какво би станало, ако се нараниш? Баща ти, който и да е той, ще настоява за главата ми, задето съм позволил да пострадаш. Според твоите думи ние сме обвързани един с друг.
	Тя се сви, сякаш не бе помислила чак толкова далеч напред.
	— Може и да не повярват — отвърна му с надежда и наклони глава, сякаш току-що се бе убедила в аргументите си. — Все пак не сме се срещали преди. Като се замисля, изобщо не биха повярвали.
	— Ще го направят — отвърна той мрачно.
	— Откъде знаеш?
	— Довери ми се. С моя късмет няма да стане другояче.
	Юън отново изръмжа дълбоко. Изглежда тя имаше такъв ефект върху мъжете, когато разговаряха с нея. Въпреки това не разбираше, защо всички толкова се дразнеха край нея.
	Нора наблюдаваше как той започна да събира нещата си.
	— Какво правиш?
	— Приготвям се да те заведа при братята си.
	— Защо?
	— Защото не може да останеш тук с мен.
	Тя постави ръце върху бедрата си.
	— Не желая да ме водиш при братята ти. Трябва да отида при леля си.
	— В Англия.
	— Да.
	Юън спря за момент, за да я погледне.
	— И кажи ми, моля те, коя е тази безценна леля, при която искаш да те заведа?
	Нора се поколеба. Това знание можеше лесно да я нарани повече, отколкото да й помогне. Винаги трябваше да внимава на кого разкрива това — последствията можеше да са наистина потресаващи.
	— Ако ти кажа, трябва да се закълнеш в душата си, че никога няма да ме върнеш при баща ми.
	— Добре. Заклевам се, в каквато и част от душата си притежавам, че няма да те върна при баща ти.
	Тя си пое дълбоко въздух, надявайки се, че той ще удържи на думата си.
	— Леля ми е Елеонор Аквитанска*.
	[* Елеонор Аквитанска е съпруга на френския крал Луи VІІ и кралица на Франция, а по-късно от 1152 година до смъртта си е съпруга на английския крал Хенри II и кралица на Англия — Б.р.]
	Юън се засмя скептично на изказването й. Това вече бяха пълни глупости. Никога не бе чувал нещо по-абсурдно.
	Тази жена, която и да бе, беше забележително глупава, за да направи такова грандиозно твърдение.
	— Кралица Елеонор от Англия е твоята леля?
	— Да.
	Девойката със сигурност се бе побъркала. Нищо не можеше да се направи. Твърдението й, че е племенница на кралицата на Англия, беше напълно и изцяло налудничаво.
	— Тогава аз съм синът на Уилям Завоевателя*.
	[* Уилям І Завоевателя — крал на Англия от 1066 до 1087 година — Б.р.]
	— Приятно ми е да се запознаем, Уилям Руфъс*.
	[* Уилям ІІ — придобил прякора си Руфъс, заради червената си брада и склонността си да избухва, е крал на Англия от 1087 до 1100 година и втори син на Уилям І — Б.р.]
	Юън прокара ръка през косата си, макар че това, което наистина искаше да направи бе да я стисне за гърлото. Какво щеше да прави с нея? Дори за момент не й вярваше. Ако племенницата на Елеонор Аквитанска бе където и да е било в Шотландия, всички биха разбрали.
	— Как е името ти, девойче?
	— Елинор. Кръстена съм на леля си, но може да ме наричаш Нора.
	— А кланът ти?
	— Това няма да ти кажа.
	За пръв път Юън разбра част от безсилието, което Локлан бе изпитал, докато се разправяше с Маги през последните дни от враждата с клана МакДъглас. Поне тогава по-големият му брат разполагаше с Брейдън, който се намеси и спаси деня, като укроти момичето. Наоколо нямаше кой да му помогне с тази досада.
	Какво правеше един мъж с жена, която отказваше да се вслуша в разума? Много ли искаше, като се надяваше на някаква божествена намеса? Очевидно бе така.
	Юън не бе сигурен как да продължи, но братята му бяха специалисти, що се отнасяше до справянето с жени, не той.
	— Добре тогава, Елинор…
	— Нора.
	Тя потръпна при убийствения поглед, с който я дари.
	— Знаеш ли — отвърна му тихо, — наистина не желая да съм ти в тежест. Просто искам да отида при леля си. Елеонор винаги е казвала, че мога да я посетя по всяко време, ако имам нужда.
	— Така ли?
	— Да.
	— И казвала ли е нещо друго?
	— Да не позволя на никой мъж, освен на Бог, да ми нарежда как да се държа.
	Юън се поколеба. Сега звучеше като кралицата от легендите, обаче това не означаваше нищо друго, освен факта, че жената се бе поучила от нея. Нямаше начин да е принцеса или каквото там се очакваше да бъде племенницата на Елеонор. Тази девойка беше шотландка, както и той. И колкото по-скоро я отстранеше от живота си, толкова по-добре щеше да е за него.
	С тази мисъл в главата си, той угаси огъня и събра малко хранителни запаси и плейдове*.
	[* плейд — шотландско наметало от кариран плат — Б.р.]
	Нора наблюдаваше как Юън се подготвя за път. Част от нея се изкушаваше да избяга, но не се и съмняваше, че той ще я хване. Дългите му крака можеха да направят една крачка, равняваща се на нейни три.
	Вероятно можеше да подкупи Локлан или да го убеди да принуди Юън да я заведе до Англия, или може би някой от хората му. Трябваше да напусне страната преди баща й да забележи, че я няма и да организира търсене.
	Беше изтъкнала женско неразположение и бе подредила леглото си така, че да изглежда, сякаш е спала в него. Надяваше се да минат няколко часа преди майка й да отиде да я провери и да открие бележката.
	Може би щеше да има достатъчно време.
	— Не е трябвало да оставяш онази бележка!
	Така беше, но тя не искаше баща й да се тревожи прекалено. Бе помислила, че като спомене името на Юън това едновременно ще уплаши и успокои баща й и той ще я остави намира или поне щеше да се поколебае, преди да я издири.
	Не звучеше толкова налудничаво, когато прислужницата й и бе помогнала с измислянето на плана.
	Сега, когато помислеше върху това, осъзнаваше, че е лоша идея. Но тя бе отчаяна, и както майка й казваше, отчаяните хора вършат отчаяни неща. А и прислужницата й я бе окуражила да потърси Юън.
	Със сигурност, мъж като МакАлистър не би оставил дама в такава ужасна беда. Казват, че са се заклели да защитават всички потиснати, и аз не мога да се сетя за никого по-потиснат от дама, омъжена за лорд Раян. Потърсете го, милейди, и каквото и да правите, не му позволявайте да ви отклони от пътя.
	И така, ето я и нея на върха на планината с мъж, който изглеждаше така, сякаш би предпочел да отсекат главата му, пред това да понесе компанията й още дълго.
	Нора наблюдаваше как Юън обикаля ядосано. Беше страховит звяр и все пак не бе толкова уплашена от него. Имаше дълбока тъга в очите му и във въздуха се носеше лошо настроение. Като изключеше, че бе груб, не изглеждаше зъл или оскърбителен.
	Най-малкото я бе изслушал. Поне донякъде.
	Той се приближи и застана до нея, а тя трябваше да изпъне врат, за да го погледне.
	— С какво са те хранили, за да пораснеш толкова голям?
	Развеселен блясък се появи в студените му очи.
	— С голямо количество кърма.
	Нора ахна.
	— Доставя ти удоволствие да шокираш хората, нали?
	Спокойните черти на лицето му му придаваха почти момчешки вид. Очарователно! Не мина много време, преди намръщената физиономия, с която тя вече привикваше, отново да се появи на лицето му.
	— Това, което ми доставя удоволствие е хората да ме оставят сам. Открих, че когато се държа скандално, това ги кара да бягат възможно по-далеч и по-бързо от мен.
	— Предложих да си тръгна.
	Той изръмжа насреща й.
	— Хайде. Можем да вървим. Колкото по-скоро те заведа при Локлан, толкова по-бързо ще мога да се върна тук.
	— И отново да изпаднеш в униние?
	Той се стегна при тези й думи.
	— Не съм паднал духом.
	— Прости ми. Там, откъдето идвам, половинчатата усмивка означава, че си намръщен, а ако си намръщен, докато си се оттеглил от всички и всичко, това означава, че си паднал духом. Предполагам, че тук — в твоята пещера, светът е наопаки и да си намръщен означава, че си щастлив.
	— Винаги ли говориш толкова?
	— Да. Особено когато хората, в частност мъжете, се опитват да ме пренебрегват.
	В отговор, той я дари с развеселен поглед.
	— Каква невероятна личностна черта.
	Нора игнорира сарказма му.
	— Лично съм съгласна с това. Леля ми смята, че съм чаровна.
	— Твоята леля Елеонор?
	— Да.
	— И кажи ми, моля те, кога си пътувала до Англия, за да се срещнеш с нея?
	— Никога! На майка ми не й понасят пътуванията, затова Елеонор ни е посещавала няколко пъти през годините, за да наваксаме.
	— И никой друг в Шотландия не знае за това?
	— Баща ми е винаги осведомен, както и слугите ни, но Елеонор предпочита да пътува предрешена. Изглежда, нещо се е случило някога отдавна, когато е пътувала като кралица и сега прави всичко възможно, за да се увери, че никой не знае коя е тя, когато пътува.
	— Разбирам — отвърна той, но Нора бе сигурна, че не го мисли наистина.
	Смяташе я за луда. Е, със сигурност я бяха наричали и по-лошо. Може би ако я мислеше за глупава, щеше да склони да й обърне гръб, докато тя си тръгнеше.
	Беше просто мисъл…
	Юън я изведе от пещерата.
	— Бил ли си някога в Англия? — попита го тя, като ускори ход, за да може да върви с неговата голяма, опасна крачка. — Майка ми казва, че Лондон е мръсно място, където през лятото е горещо и претъпкано.
	Юън въздъхна шумно, докато подсигуряваше вратата на дома си. Пътуването щеше да е наистина дълго, ако тя настояваше да приказва през цялото време. Вече имаше чувството, че главата му ще се пръсне.
	Завъртя се към нея и откри, че е толкова близо до него, че за малко да я прегази. Тя се изчерви очарователно и се отмести настрани.
	— Ще тръгваме ли?
	Мръщейки се, той разтри челото си с ръка.
	— Да не те боли глава?
	Юън се спря за момент и я погледна с едното си око.
	— Да.
	— Ела — каза тя, като го хвана за ръката и го заведе до един камък. — Седни и ми позволи да ти помогна.
	Той се намръщи недоверчиво.
	— Какво може да направиш?
	— Ще бъдеш учуден. Баща ми казва, че това е дарба, която господ ми е дал, за да облекчавам вредите, които причинявам.
	Юън се намръщи още повече при думите й, докато сядаше.
	— Баща ти винаги ли е толкова суров с теб?
	— Не. Той е добър мъж. Просто имам навика да го изваждам от равновесие от време на време.
	При тези думи той изсумтя. Изобщо не се съмняваше в това. Жената можеше да изпита търпението дори на самия Йов.
	Още щом седна, тя прокара ръце през косата му, масажирайки темето му.
	О, това усещане му хареса. Ръцете й бяха топли и нежни, а пръстите й ловко успокояваха болката в главата му, като леко подръпваше косата му. Не мина много преди да открие, че се чувстваше отпочинал и много по-спокоен. Болката бе отпуснала здравата си хватка.
	Човек можеше да свикне с това. За първи път долови приятния й аромат. Ухаеше на свеж люляк и топло слънчево време. Това бе миризма също толкова привлекателна, колкото самата дама.
	Нора бе красива млада девойка. Воалът й беше паднал подобно на шал върху раменете й, докато се грижеше са него. Дългата й руса коса блестеше ярко, а фигурата й бе достатъчно стройна и чувствена, за да си струва човек да си легне с нея.
	Тялото му мигновено реагира при мисълта да застане отгоре й, да усети леко разтворените й устни…
	Юън си пое рязко дъх, когато се възбуди против волята си.
	— Хайде — каза той, изправяйки се на крака. — Достатъчно. Очаква ни пътуване.
	— По-добре ли се чувстваш?
	— Да — отвърна пресипнало.
	Със сигурност бе така. Но сега друга част от тялото му го болеше.
	Прочиствайки гърлото си, той се насочи към малката пътека, която щеше да ги отведе надолу по планината до конюшнята, където държеше коня си. Нора го последва, забелязвайки лекотата, с която се движеше и мъжката грация. Той бе висок и силен, и уверен като всеки мъж. Беше наистина красив, когато не й се зъбеше. Дори с дебелите мустаци, покрили лицето му. Къдравата му черна коса имаше нужда да се среше, и по някаква причина, която не разбираше, тя искаше да му предложи да прокара пръсти през нея, за да разплете заплетените кичури. Юън й напомняше за голяма и тромава мечка с огромно тяло, груб и сърдит тон.
	Беше очевидно, че той и думата „финес“ бяха пълни непознати и въпреки това имаше нещо в този суров, измъчван мъж, което намираше за омайващо. Запита се дали винаги е бил толкова мрачен. Със сигурност, като младеж е бил весел и безгрижен. Нали?
	— Винаги ли си бил толкова голям? — попита го тя.
	Той я погледна злобно през рамото си.
	— Да. Излязъл съм от утробата на майка си в пълен ръст. Шокът от това за малко да я убие.
	Нора се намръщи на чувството му за хумор.
	— Винаги ли вървиш толкова бързо? Едва успявам да поддържам крачката ти. Чувствам се като малко дете, което тича след родителите си.
	Когато се спъна в няколко камъка, Юън бързо я хвана и й помогна да се изправи. За нейно раздразнение, китките й се отпуснаха върху силните му ръце и тя почувства невероятната сила на тялото му. Той бе като стена от добре оформени мускули. Беше мъж, който караше дъха й да секва и я разгорещяваше. Против волята й, образът на голото му тяло, проснато, приканващо на леглото, мина през ума й. Беше й пределно ясно какво първично мъжко очарование бе скрито под жълтата му риза и прилепнали панталони от тартан.
	Почти двуметровото му силно тяло, със сигурност, бе създадено за прегрешения.
	— Внимавайте, милейди — каза той остро. — Нямам намерение да ви върна у дома осакатена.
	Въпреки грубите думи, нежното му докосване противоречеше на тона му. Нейният великан не беше страховитият звяр, за който се представяше. Бе сигурна в това.
	— Защо искаш да живееш сам тук? — попита тя, след като той се отдалечи и продължи да води по пътя.
	— Харесвам уединението си.
	— Но не се ли чувстваш самотен?
	Той се поколеба.
	— Не.
	Поне бе научила нещо за него. Всеки път, когато излъжеше, носът му се сбръчкваше леко.
	— Не ти ли липсва да си с братята си?
	Тъмна и дълбока тъга помрачи лицето му, а тялото му се напрегна.
	— Милейди, бихте ли замълчала за момент? Не съм свикнал да разговарям и се чувствам изтощен от това.
	— Ще престана, ако отговориш на още един въпрос.
	— И той е?
	— Защо всички казват, че си убил брат си?


>	Глава 3

	— Защото наистина убих брат си.
	Дори Нора да живееше хиляда години, тя никога нямаше да забрави изражението на Юън, когато изрече тези мъчителни думи. Видя мъката му. Болката му.
	Лицето му не бе на мъж, който е убил брат си. Поне не нарочно. Беше лицето на човек, който е измъчван от загубата. Мъж, който би направил всичко, за да върне брат си.
	— Какво се случи?
	Сините му очи й отвърнаха с леден поглед и той се отдалечи от нея.
	— Какво те е грижа? Не си го познавала. По дяволите, та ти едва познаваш и мен, а и нямам желание да говоря за това.
	Щеше да уважи решението му. Беше повече от очевидно, че изпитва силни чувства към брат си без значение какво се бе случило с него.
	През годините тя бе чула няколко истории за смъртта на Киърън МакАлистър. Някой твърдяха, че Юън е прерязал гърлото на брат си, докато е спял. Други разказваха, че е изтръгнал сърцето му. А трети бяха много по-неприлични. Единственото общо между слуховете беше, че Юън бе убил Киърън.
	Лично тя не вярваше на тези истории по една-единствена причина. Ако Юън МакАлистър бе отнел живота на собствения си брат, останалите му братя нямаше да са толкова близки с него. Нито пък щяха да го защитават, когато други говореха лошо за него.
	Всеки с поне капка шотландска кръв знаеше, че кланът МакАлистър се ръководи само от един закон. Да заплашиш един от братята, означаваше да застрашиш всички.
	Семейство като тяхното никога не би толерирало или защитавало Юън, ако той бе виновен за убийството на Киърън. И заради това Нора бе готова да заложи живота си на убежденията си.
	За щастие, за момента беше права.
	Юън я заведе до малка конюшня, която не бе забелязала при пристигането си. Бе скрита зад група дървета с доста солидна ограда, изградена от планината, която я обграждаше от всички страни, с изключение на една.
	Нора се намръщи и се огледа. Бе оставила прислужницата си и един от подчинените на баща си, да я чакат наоколо с кобилата й, но сега виждаше само коня си. Другите двама души и конете им не се забелязваха никъде.
	— Агнес? Дейвид? — повика ги тя, като се огледа.
	— Какво правиш? — попита Юън.
	Нора отново се намръщи и продължи да се оглежда наоколо.
	— Прислужницата ми и един от хората на баща ми бяха тук. Оставих ги, за да дойда сама до твоя… — тя се поколеба, преди да изрече нещо, което би го обидило и завърши изречението си с — … дом.
	Той я погледна скептично.
	— Прислужникът на баща ти е позволил това?
	— Да. Не възрази, когато му казах, че ще се кача сама до твоята пещера. Отвърна, че ще чакат тук, докато се върна. — Стомахът й се сви от страх и притеснение. — Мислиш ли, че нещо им се е случило?
	Преди Юън да има възможност да отговори, тя забеляза сгънат пергамент, завързан с червена лентичка за седлото. Любопитна, тя се приближи и го взе. Отвори писмото и го прочете.
	Нора се взираше невярващо в думите.
	— Какво има? — попита той, приближавайки се до нея.
	— Дейвид пише, че са ме изоставили — отвърна тя припряно.
	Как беше възможно да са сторили подобно нещо?
	Нора зачете на глас.
	— Казва, че след като са ме оставили в способни ръце, са решили, че ще е най-добре за тях да се върнат у дома преди някой да е усетил липсата им и да си помислят, че са част от някакъв заговор.
	Юън въздъхна с отвращение.
	— Тогава е добре, че съм тук, в противен случай трябваше да се оправяш сама. Ако ти бях баща, щях да отрежа част от кожата на онзи мъж за безгрижието му. Такова неизпълнение на дълга гарантира здрав бой.
	Това не бяха думи на изискан джентълмен. Наистина Дейвид трябваше да се увери в благополучието й, преди да замине, но все пак постъпката му не беше основание за суров бой.
	Дейвид винаги е бил лоялен слуга както на нея, така и на баща й. Нямаше смисъл в това да си тръгне, без да се увери, че е добре. Защо бе направил подобно нещо?
	Обръщайки се с гръб към нея, Юън изсвири на коня си и за нейна изненада, звярът се подчини. Затича се към него, сякаш му бе стар приятел. Той изцъка с език на коня и го потупа внимателно по носа.
	— Здравей, момко — каза внимателно. — Готов ли си да пояздим?
	Животното изцвили и побутна любвеобилно рамото на Юън с челото си. Без да каже и дума, той освободи коня си и се запъти към малкия хамбар. Тя го последва с любопитство.
	В импровизирания склад Нора видя сено и храната на коня. Всичко беше чисто и подредено почти както домът му.
	Юън откачи поводите от клина, забит в стената и грабна тежкото седло, сякаш изобщо не тежеше. Очите й се разшириха при гледката, докато го наблюдаваше как изнася седлото навън.
	Материята на ризата му очертаваше всяка вдлъбнатинка на мускулите на гърба и ребрата му. Всяка мъжествена извивка бе изложена на жадния й поглед.
	Коленете й омекнаха.
	Нямаше никакво съмнение в това, че Юън бе наистина божествена гледка за очите й. Мускулите му се надигаха с всяка негова крачка и въпреки че косата му бе прекалено дълга, тя установи, че видът й е странно примамващ. Много добре си спомняше какво бе усещането да прокара пръстите си през тези гъсти коси.
	А миглите му…
	Със сигурност, никой мъж не притежаваше толкова дълги мигли. Идеално подчертаваха кристалносините му очи. Юън бе това, което майка й наричаше божествена форма на мъжко съвършенство.
	Нора не продума и дума, докато той оседлаваше коня си. Откри, че гърлото й бе прекалено сухо, за да говори, особено когато той се наведе, за да затегне седлото около корема на коня.
	За първи път в живота си забелязваше задните части на мъж. Тъмнокафявите му панталони бяха стегнати около задника му, очертавайки мъжествените му пропорции. Разбира се, фактът, че вече бе виждала голия му задник, не й помагаше особено. Вече знаеше от първа ръка колко добре оформен е.
	Това бе притеснително.
	Но не толкова, колкото изключителното желание да отиде до него и да прокара ръката си по стройните му бедра, а след това нагоре по гърба му и през гърдите му.
	Нора!
	Откъде се бяха взели тези помисли? Майка й би умряла от ужас, а и тя самата бе потресена как мислите й постоянно сменяха посоката си.
	Какво толкова я очароваше в Юън, което я караше да желае да направи неща с него, заради които би прекарала целия си живот в покаяние?
	Винаги бе смятала себе си за морална и достойна дама. Предпазлива във всяко отношение. Досега никога не бе изпитвала чисто желание.
	Но вече го бе вкусила.
	Беше горещо и изискващо.
	Плашещо.
	И изключително съблазнително.
	Юън приближи коня си до нейната кобила, за да я огледа. Неволна тръпка я разтърси, когато забеляза нежността, с която се отнасяше към животното; начинът, по който дългите му тънки пръсти я галеха и успокояваха.
	Не, съвсем не бе зло страшилище. Такъв мъж не би се грижил за животните по начина, по който Юън го правеше. И истинско страшилище никога ни би отправило такова нежно докосване.
	Той се обърна към нея намръщен.
	— Имаш ли намерение да дойдеш и да се качиш на коня си, или смяташ да зяпаш задника ми през останалата част от деня?
	Бузите й пламнаха, въпреки че не бе сигурна дали заради гнева, предизвикан от думите му, или поради смущение, защото правеше точно това.
	— Вие, сър, имате обноските на пън.
	Той я погледна развеселено.
	— Като се има предвид, че съм висок почти колкото дърво, забележката е доста подходяща, не мислиш ли?
	Чувството му за хумор я изненада. Интересно беше, че може да се засмее на думите, които, ако трябваше да бъде честна, бяха доста груб коментар от нейна страна. Наистина не биваше да казва това. Не би го направила по принцип, но нещо в този мъж изкарваше наяве най-лошото у нея.
	Най-вероятно фактът, че наистина притежаваше маниерите на пън.
	Нора се приближи до коня си, след което се обърна към него в очакване, докато той се придвижи до своя без изобщо да я погледне отново.
	— Е? — попита тя, след като очевидно той не възнамеряваше да се върне при нея.
	Юън я погледна неразбиращо, сякаш нямаше идея какво иска от него.
	— Е, какво?
	Колко глупав беше този мъж? Със сигурност, притежаваше поне малко повече благоприличие от това.
	— Няма ли да ми помогнеш да се кача на коня? — попита тя.
	— Не можеш ли сама?
	Нора беше втрещена. Мъжът нямаше ли майка? Сестра? Някоя жена около него?
	— Не. Имам нужда от помощта ти.
	Той използва юздите, за да почеше брадясалата си буза, след което я погледна несигурно.
	— Имаш нужда от помощта ми, за да…
	— Яхна коня.
	Юън изсумтя. Остави юздите и скръсти ръце пред гърдите си, като се взря в нея с ледените си очи.
	— Щом имаш нужда от моята помощ, милейди, изглежда, че забравяш една важна дума в това изречение.
	Нора остана изненадана от искането му. Мечката, която живееше в пещера й преподаваше добри обноски?
	Това да не беше някаква шега?
	— Чакам — каза той нетърпеливо.
	Нора се вгледа свирепо в него и арогантната му стойка, която настояваше тя да се държи любезно, без това да се отнася за него.
	— Добре тогава — отвърна упорито, отказвайки да му достави удоволствие, задето я е поправил. — Ще го направя сама.
	Или поне така си мислеше. Това, което бързо научи, след като се опита да се качи на седлото, бе, че кобилата имаше навика да се премества всеки път, когато понечваше да я яхне. Опита няколко пъти и винаги конят се дръпваше настрани.
	— Оу! — извика Нора, когато кракът й се изтръгна от стремето и тя отново се озова отстрани на кобилата, докато проклетото животно я гледаше с радостни очи.
	— Имате ли някакъв проблем? — попита Юън.
	— Не — побърза да го увери тя, като уви полата около себе си, за да опита отново. — Никакъв проблем.
	Само ако можеше да накара животното да стои на едно място. Нора опита отново. Този път конят се мръдна в най-неподходящият момент. Тя загуби равновесието си и падна върху прашната земя. Полите й се вдигнаха, разкривайки краката й пред очите на Юън, а това я накара да се почувства толкова унизена.
	Той бързо отиде при нея, като дръпна буйната кобила настрани от нея.
	— Нарани ли се, девойче?
	Нора издърпа полите си надолу, за да се покрие.
	— Нищо повече от достойнството ми. Може да си сигурен в това.
	За нейна изненада, той й помогна да се изправи и внимателно изтърси праха от полите й.
	— Нямах намерение лошото ми настроение да се превърне в причина за нараняване. Ето… — каза той, вдигна я, сякаш изобщо не тежеше и я постави на гърба на кобилата.
	Напълно онемяла от обрата в действията му, тя го наблюдаваше мълчаливо, докато се връщаше обратно към коня си. Прехвърли единия си крак над гърба му с такава лекота, която я накара да изпита истинска завист. Без никакво усилие се намести на седлото и се наведе напред, за да вземе люлеещите се юзди, които бе изпуснал, когато й се притече на помощ.
	Защо неговият кон стоеше спокойно, докато нейният подскачаше наоколо и я злепоставяше? Но това, което я впечатли най-силно, беше начинът, по който Юън изглеждаше върху мощния буен жребец, докато го напътстваше с лекота. Седеше уверено в седлото си и излъчваше сурова мъжествена аура, която накара бузите й да се зачервят и причини странно туптене в гърдите й.
	Дори неподдържан и полупиян, бе един невероятно красив мъж и тя не можеше да се сдържи и да не се запита как би изглеждал след баня, обръснат и с нови дрехи.
	Със сигурност, би бил смайващ.
	Може би, все пак, състоянието му бе дар от бога. Начинът, по който бе облечен й припомняше, че изобщо не прилича на типа мъже, които харесваше. И че е невъзпитан, колкото бе възможно за един мъж. Не притежаваше маниери и изтънченост. Но това, което наистина му липсваше в личен план, той компенсираше с външния си вид.
	Нора!
	Тя се скастри наум. Какво й ставаше? Държеше се като прислужницата на майка си, която винаги търчеше след всеки достатъчно красив мъж, без да я е грижа за чувствата му или последиците от действията й.
	Нора се интересуваше от това какъв е мъжът отвътре. Можеше да е красива гледка за очите, но ако вътрешно се криеше отровна змия, бе по-добре да го отхвърли, отколкото да го приветства в прегръдката си.
	През целия си живот бе живяла според този девиз и никой, дори Юън МакАлистър, нямаше да промени това.
	Без да я поглежда, мъжът изцъка с език и конят му потегли напред.
	За пореден път Нора бе скептично настроена към действията му, докато той и конят му пресичаха скалистата земя, където всяка крачка можеше да изложи на опасност както човека, така и животното.
	Щяха да са късметлии, ако и двамата не си счупеха врата!
	— Ако смяташ, че възнамерявам да тичам в галоп след теб, не си познал, Юън МакАлистър — каза тя, въпреки че знаеше, че той не може да я чуе.
	Може и да беше лорд „Арогантност“ на кон, но тя не беше чак толкова лекомислена с живота си. Всъщност искаше да стигне до Англия невредима.
	Затова пришпори кобилата си напред, яздейки внимателно в тръс през покрития с мъх терен.
	Когато стигна края на поляната, Юън се спря и я изчака, с ръка, свита в юмрук върху бедрото си. Конят се напрягаше неспокойно срещу мундщука*, в желанието си да продължи да тича, но стопанинът му го държеше под контрол.
	[* Част от юзда, която се поставя при впрягане в устата на животното. — Б.р.]
	Ако съдеше по изражението на лицето му, бе й много ядосан.
	— Витаем в облаците, така ли? — попита остро.
	— Не! — отвърна Нора превзето. — Просто се упражнявам да те дразня и по изражението на лицето ти бих казала, че се справям добре. Майка ми винаги е твърдяла, че всяка цел си заслужава да бъде усърдно преследвана.
	Сумтейки, той се почеса по брадата и я изгледа свирепо. Беше й чудно дали изобщо знаеше как да се усмихва и дали осъзнаваше, че изглежда като страховито привидение.
	— Ти си разглезено девойче, нали?
	— Да — отвърна тя и дяволито повдигна глава. — Баща ми казва, че това е едно от най-добрите ми качества.
	При тези думи той изсумтя, обърна коня си и я поведе към гъстата гора. Този път темпото му бе много по-приемливо. Достатъчно, че тя да го поддържа, без да изпитва затруднения.
	Сега, когато бяха близо един до друг, Нора зададе въпросите, които бе искала да попита по-рано.
	— Колко време ще ни отнеме да стигнем замъка на брат ти? Не се ли намираме в земите на МакАлистър?
	— Да — отвърна той с поглед, съсредоточен върху местността пред тях. — Но се намираме в покрайнините. Обикновено мога да стигна до там за ден и половина, но ако настояваш да спазваме това темпо, най-вероятно ще ни отнеме година, за да се доберем до замъка.
	— Значи винаги препускаш като луд? — присмя му се тя.
	Той не отвърна нищо. Нора изчака почти минута. Дори не й обърна внимание. Държеше се сякаш тя не съществуваше.
	— Извинявай — продължи тя раздразнено. — Зададох ти въпрос, Юън МакАлистър.
	Той отново не отговори. Нора беше ужасена.
	— Навик ли ти е да не отговаряш на въпроси?
	— Милейди, ако пътувате в тишина, ще ви дам всичко, което поискате — отвърна той с дълбока въздишка.
	— Ще ме заведеш ли до Лондон?
	— Не.
	Нора стисна зъби. Така да бъде. Ако той не правеше това, което искаше от него, тогава тя щеше да му отвърне със същото.
	— Времето навън е хубаво, нали? — Тя огледа гората. Пришпори коня си, за да язди няколко крачки пред Юън. — Доста освежаващо и топло. Харесва ми този период от годината. Винаги ми е бил любим. Спомням си, когато бях малко момиченце, двете с майка ми…
	Юън простена, когато осъзна, че жената смяташе да бърбори, докато или я убиеше, или се съгласеше с нея. Ушите му бръмчаха от думите й и въпреки че гласът й бе изкусително мелодичен, щеше да бъде по-добре, ако почти не я чуваше.
	Главата го болеше от ейла*, който бе изпил. Ярката светлина изгаряше очите му и предизвикваше гаденето му. Бе планирал да прекара остатъка от този проклет ден в блажен унес, лежейки в леглото, а сега пътуваше към замъка на Локлан, където щеше да се изправи пред майка си и брат си. Щеше да види тяхната мъка, породена от смъртта, която бе причинил.
	[* Ейл — английска светла бира. — Б.пр.]
	До ден-днешен му бе трудно да погледне майка си в очите. Въпреки че не бе изрекла и една дума срещу него, той знаеше, както и тя, кой бе отговорен за смъртта на Киърън. Вината за това тежеше на плещите му.
	Стомахът му се сви. Сякаш беше вчера, когато двамата с брат му играеха на война. Спомни си как някога мечтаеха и се перчеха в какви мъже щяха да се превърнат.
	— Добре ли си? — въпросът на Нора прекъсна мислите му.
	— Добре съм.
	— Не ми изглеждаш добре. Имаш вид на тъжен и разстроен. Нима компанията ми наистина ти е толкова неприятна?
	Беше на път да отговори с „да“, но лъжата заседна в гърлото му. Нямаше нужда да бъде преднамерено груб с нея. Не беше нейна вината, че бе малко луда. Може би в миналото й имаше някаква жестокост, която бе причина за заблудите й.
	След като бе изгубил мечтите си по толкова болезнен начин, той никога не би откъснал някой друг от неговите собствени.
	— Не, милейди. Не ви намирам за неприятна.
	— Просто досадна.
	— Вие го казахте, не аз.
	Нора му се усмихна. Беше топла и нежна усмивка, която караше очите й, с цвят на кехлибар, да блестят.
	— Значи ме намирате за чаровна?
	Почувства странно желание да изскимти срещу настойчивостта й.
	— Можете ли изобщо да пазите тишина?
	— А вие можете ли да говорите?
	— Да. Изцяло и напълно.
	— Добре. Значи говорите много добре за ням човек. Веднъж познавах ням човек. Живееше в местното село и правеше божествени обувки. Бяха толкова меки, сякаш краката ми са обвити от възглавници.
	Този път Юън изскимтя, когато тя продължи историята си за обущаря и селото, където бе живял. Това трябваше да е неговото наказание. Със сигурност, дяволът бе изпратил тази жена, в този ден, за да го измъчва. Нямаше друго възможно обяснение.
	Тя бе неговата котва. Неговият воденичен камък.
	За него би било по-добре да го обесят, удавят и разчленят.
	С часове яздиха с бавно темпо, което бе много по-разочароващо, отколкото продуктивно. През цялото време тя не спираше да бърбори за всичко, което можеше да си представи, докато той не се уплаши, че ушите му ще прокървят от напрежението.
	С наближаването на нощта, Юън се огледа за място, където да пренощуват. Някъде, където можеше да се отдалечи достатъчно от нея, преди да се поддаде на желанието да я удуши. Намери малко сечище близо до поток, който щеше да им осигури прясна вода.
	— Тук ли ще спрем — попита тя, като поведе коня си в сечището, — да спим до съмване?
	— Да — отвърна той дрезгаво. — Освен ако не желаеш да яздим през нощта.
	Юън бе готов да го направи. Бе готов на всичко, за да я отдалечи от себе си колкото се може по-скоро, за да може да се върне в дома си и към спокойствието си.
	Тя прехапа долната си устна, като се огледа наоколо с намръщено изражение.
	— Няма ли място, където може да намерим легло?
	— Да виждаш легло?
	Тя се намръщи насреща му.
	— Няма ли село наблизо?
	— Да, на няколко часа от тук, но с темпото, с което пътувате, е по-скоро на ден и половина.
	Нора се скова.
	— Темпото, с което аз пътувам? Какво искаш да кажеш с това?
	Юън въздъхна изморено. Нима жената беше сляпа за отговора на този въпрос? Или просто се опитваше да го вбеси още повече.
	— Колко пъти трябваше да спираме, за да се погрижите за вашите нужди, милейди? Още повече, колко пъти трябваше да се връщам до вас, защото се бяхте замечтала, вместо да яздите в крак с мен? Кълна се…
	— Не кълнете пред мен. Грубо е.
	Юън затвори устата си и се въздържа да каже това, което мисли. Ако смяташе, че това е грубо, той със сигурност можеше да я образова по въпроса кое наистина беше обидно. Слезе от коня и го поведе към потока, за да го напои. Поглеждайки назад, видя ужасения й поглед, докато тя размишляваше върху мисълта да прекара една нощ върху студената земя. След този образ се появи друг — този на нежната му майка и снахите му. Всяка една от тях бе дама, която заслужаваше само най-доброто. Колкото и дразнеща да бе Нора, тя бе нечия дъщеря и не бе свикнала с такива трудности. Нямаше съмнение, че не бе спала на нещо по-различно от пухени завивки и възглавници. Изтощен и уморен той отново яхна коня си и се насочи към нея.
	— Добре — каза той. — Ако се върнем малко назад по пътя, от който дойдохме, Леналор не е толкова далеч.
	— Леналор?
	— Това е малко село, където можем да хапнем топла вечеря, а вие може да спите комфортно.
	Облекчение озари нежните й кехлибарени очи.
	— Колко време ще ни отнеме да стигнем?
	— Час, или може би малко повече.
	— Голямо ли е селото? Никога преди не бях чувала за Леналор. Какво ще открием там?
	Юън прокара ръка през косата си, когато тя започна отново да го обсипва с въпроси. Бе любопитна и шумна дама.
	— Отново не ми отговаряш, нали? — попита го след няколко минути.
	— Задавате прекалено много въпроси. Едва мога да си поема въздух, за да отговоря на един, докато вие задавате още три.
	— Тогава ще ги задавам по-бавно.
	— Предпочитам да не го правите.
	— Защо?
	— Защото тогава ще се чувствам задължен да отговоря.
	За негова изненада тя се разсмя. Беше мелодичен звук, а не силен или глупав. По-скоро бе дълбок и приятен.
	— Мили Юън, омагьосан си от простия език на една девойка. Баща ми често казва, че ако можеше да обуздае неспирната сила на езика ми и да я даде на воините си, никога не би се притеснявал, че някоя войска ще успее да ги победи в битка. Смята, че час от моето бъбрене може да поддържа войска в битка за поне три или четири дни.
	Юън я погледна през рамо.
	— Това са груби думи.
	— Не, изобщо не са. Баща ми ме обича и аз знам това. Понякога говоря много. Това е недостатък, който притежавам откакто се помня. Майка ми твърди, че е така, защото нямам други роднини, и понеже е искала да има голямо семейство, милостивия бог я е дарил с мен. Може да съм единствено дете, но вдигам шум за поне дузина.
	При тези думи Юън изсумтя.
	— Това смях ли беше?
	— Не, това бе звук на съгласие.
	— Ммм — отвърна тя, като се взря в него, — знаеш ли, смятам, че затова си тих.
	— Какво имаш предвид?
	— Имаш толкова много братя и си представям колко ти е било трудно да бъдеш чут.
	— Повярвай ми, мога да бъда чут, ако искам.
	Тя се изравни с него.
	— Не знам — отвърна колебливо. — Гласът ти е толкова плътен, че се съмнявам да може да се чуе като вик.
	Нора снижи гласа си до дълбок тон, който изпрати странни тръпки по гърба му.
	— Виждаш ли как, като говоря така, гласът ми е прекалено дълбок? — тя извиси гласа си до нормалното. — Не, истински рев не би бил възможен с това. Жалко, че си така прокълнат.
	— Жалко наистина — отвърна той под носа си, чудейки се защо се чувстваше невероятно развеселен.
	Сега, като се замислеше, имаше нещо освежаващо в нея. Тя действаше прибързано и му се противопоставяше по начин, по който никой от братята му никога не бе правил.
	Повечето жени се чувстваха застрашени от височината му и намръщеното му изражение. Беше достатъчно да изгледа някоя девойка за кратко, за да я накара да бяга в обратната посока или по-лошо — да я накара да се кикоти срещу него. Ненавиждаше кикотенето. Нора никога не се кикотеше. Смехът й бе приятен. Успокояващ.
	И тогава тя започна да си тананика. Юън дръпна юздите на коня си и се вгледа в нея.
	Тя се спря за момент и го погледна с големите си очи.
	— Защо ми се мръщиш сега?
	— Ти си безкрайно приятна. Как може да стоиш там и да си толкова щастлива за нищо?
	— Със сигурност е по-добре от това да съм тъжна за нищо. Не си ли съгласен?
	Той се скова от намека й.
	— Всъщност ми харесва да съм тъжен за нищо. Открих, че ми приляга.
	— Усмивка би ти отивала повече. Майка ми винаги казва, че усмивката е украса за лицето.
	— А аз винаги казвам, че лицето, както и тялото, е по-добре да е голо.
	При тези негови думи, бузите й се зачервиха.
	— Винаги ли говориш толкова свободно?
	— Мисля, че каза, че изобщо не говоря.
	Лицето й грейна с дяволито задоволство. Тя се наслаждаваше на словесния им дуел и въпреки че не искаше да го признае, част от него харесваше това.
	— Ти със сигурност си интересна противоположност — отбеляза тя, — признавам. Образец на противоречия.
	— Как така?
	— Живееш в пещера, което предполага груб маниер и в същото време си се уверил да осигуриш удобствата на дома. Едновременно се държиш грубо с хората и се отнасяш мило с животните. Какво ще кажеш за това?
	— Ще кажа, че си прекарала прекалено много време, мислейки за мен.
	Точно както той бе прекарал прекалено много време, мислейки за нея и начинът, по който бризът развяваше русата й коса, която се показваше изпод воала й. Начинът, по който извивката на устните й изглеждаше влажна и подканваща. Устни, които със сигурност биха били меки като листенцата на роза. Устни, които биха били като рая…
	Той се отклони от посоката, в която мислите му бяха поели. Последният път, когато си бе помислил нещо толкова глупаво, скъпо бе платил за това.
	Както и Киърън.
	— Харесва ли ти да живееш сам? — попита го тя внезапно. — Не съм сигурна дали би ми допаднало, или не.
	Преди да може да отвърне, тя добави.
	— Разбира се, говоря толкова много, че най-вероятно си мислиш, че мога да поддържам разговор със себе си достатъчно дълго, сякаш никога никой не ми е липсвал.
	Против волята си, той се усмихна. Нора ахна.
	— Това усмивка ли беше?
	Той прочисти гърлото си.
	— Кое да е било усмивка?
	— Странната извивка на устните ви. Сещаш се, тази, на която ъгълчетата всъщност се извиват нагоре, а не надолу.
	Едва се сдържа да не се усмихне отново.
	— Не знам за какво говориш.
	Не свърши работа. Тя се отпусна назад с доволно изражение, красящо красивото й лице.
	— Имате много приятна усмивка, милорд. Може би е по-добре да криете усмивките си. Тяхната рядкост, ще ги направи още по-ценни. Затова дълбоко ще ценя тази, докато спечеля друга от вас.
	Тя бе най-странната жена, която някога бе срещал. Доста луда в интерес на истината. Продължи да бърбори, а той осъзна, че я слуша въпреки волята си. Наслаждаваше се на ритъма на гласа й, мекия и тих тембър. Имаше нещо успокояващо около звука и факта, че тя не очакваше да разговаря с него, а просто бе доволна, че може да бърбори сама. Но това, което най-много го притесняваше, бе страстното желание, което бе събудила в него.
	Преднамерено се държеше настрана от жените. Достатъчно бе лъган, за да му стигне за цял живот, и се бе заклел много отдавна да не допуска друга жена в сърцето си. И затова бе държал всички жени на разстояние. Както физически, така и душевно. Не бе примамван от никоя от тях след Айзобел. Но нещо в Нора го караше отново да изпитва копнеж. Искаше му се да я целуне. Да й се наслади. И което бе по-лошо, пожела да я държи в прегръдката си и да й позволи да прогони самотата, която живееше в него. Що за странни мисли бяха това? Нямаше нужда от утеха. Той бе доказал това. Не заслужаваше утеха след стореното от него. И въпреки всичко на него му харесваше да е в присъствието на Нора. И преди да се осъзнае, бяха стигнали Леналор. Поне тук можеше да потърси малко спокойствие от дамата до него и смущаващите мисли, които тя пораждаше.
	— Какво необикновено място — каза Нора, когато влязоха в малкото село. Отдавна се беше мръкнало и повечето хора се бяха прибрали за нощта. Светлината на огъня можеше да се забележи през процепите на вратите и отворените прозорци, които подминаха. — Не е много голямо — продължи тя, — но все пак е безопасно и ще свърши работа.
	Юън не отговори нищо, когато наближиха дома на пивоваря, който бе в края на редица от къщи, образуващи път, водещ през селото. Двамата с пивоваря Ейнъс поддържаха противоречиви отношения. Ейнъс обичаше да вижда мъжа, който можеше да го накара да се напие до припадък и мразеше, когато Юън трябваше да си тръгне.
	МакАлистър спря коня си и слезе от него пред къщата на Ейнъс. Почука.
	— Затворено е за през нощта — изръмжа възрастният мъж от другата страна. — Затова, който и да си по-добре… — спря насред изречението си, когато отвори вратата, за да види Юън.
	Лицето и маниерите на Ейнъс веднага се подобриха.
	— Юън! — засмя се той и го потупа по гърба. — Толкова бързо ли свърши ейлът? Влез, милорд. Имам предостатъчно, за да останеш доволен.
	МакАлистър тъкмо прекрачваше вътре, когато усети, че Нора не е с него. Обърна се, за да открие, че е още на коня си, гледайки недоверчиво към земята. С тихо, гърлено ръмжене той се извини на Ейнъс и отиде при нея.
	— Скокът няма да те убие.
	— Няма, но може да си счупя крака. Да си изкълча глезен. Най-малкото мога да си изцапам роклята. Винаги ли си толкова неучтив и оставяш една дама да се оправя сама?
	— Не съм свикнал да съм в компанията на дама без братята ми да са наоколо.
	Юън стисна зъбите си веднага, щом изрече думите. Не можеше да повярва, че й бе споделил това.
	— Какво искате да кажете? — попита Нора.
	— Нищо — той й помогна да слезе от коня, като се опита да не обръща внимание на факта колко приятно беше усещането да е в ръцете му. Колко хубаво бе да чувства тялото й да се плъзга по неговото…
	Едва се въздържа да не се наведе напред и да вдиша сладкия, женски аромат. Да позволи приятното й ухание да го облее и опияни отново. Тъкмо я бе поставил на земята пред него, когато възрастната Сорша, съпругата на Ейнъс, се появи, за да ги поздрави. Част от него я мразеше, задето бе дошла, но разумната му страна бе доволна за разсейването. Дългата й сива коса бе спусната на плитки по страните на лицето й, докато стискаше кариран шал около раменете си. Сивите й очи бяха весели и ярки, както самата жена. Юън я познаваше откакто се помнеше и често я мислеше за негова втора майка. Много обичаше възрастната жена.
	— Милорд! — старата жена грееше. — Ейнъс не ми каза, че този път ще водите компания, и то дама. Нима най-накрая сте се задомили?
	— Не, Сорша. Просто я водя при брат си.
	Той остави Нора на грижите на по-възрастната жена и отведе конете зад къщата при чирака на Ейнъс, който помагаше и като коняр.
	Докато Нора го наблюдаваше как се отдалечава, тя поклати глава.
	— Маниерите му са потресаващи — каза тя под нос. Обърна се към възрастната жена. — Името ми е Нора.
	Жената я дари с укоряваща усмивка.
	— Не бъдете толкова строга с момчето, милейди. Малко е груб, но има нежно сърце.
	— Държи го добре скрито.
	Жената пое ръката й в своята, сякаш я познаваше цял живот и я въведе в малката къща.
	— Да отговоря ли на въпроса ви вместо вас?
	— Кой въпрос?
	— На този, който му зададохте за това, че не е бил около дама, освен ако братята му не са наоколо.
	— Да, моля.
	— Някога срещали ли сте някой от братята му?
	— Не.
	— Аз ги познавам всичките. Грижила съм се за повечето от тях, когато бях прислужница на майка им. Те са буйни младежи, това е сигурно. Но лорд Юън винаги е бил по-тих от останалите и когато някоя дама го приближеше, братята му все се бореха, за да спечелят вниманието й. Няма да ви казвам колко пъти съм го виждала да се опитва да говори с жена само за да бъде избутан настрани от Брейдън или Киърън. След време се отказа да се състезава с тях и се отдръпна на разстояние, за да се погрижи за себе си и да игнорира останалите.
	Това бе интересно.
	— Братята му, красиви като него ли са?
	— Някои смятат, че са още по-красиви. Но аз съм на мнение, че всеки е хубав по свой си начин. Най-младият, Брейдън, много прилича на Юън и е неземно красив, но заради това е доста арогантен. Локлан ми напомня за златен ангел — красив, грациозен и изискан. Най-големият от всички, Син, е като паднал ангел, мрачен и въпреки това доста привлекателен. А Киърън, бог да го прости, беше мечтата на всяка жена, поне така мисля. Имаше черна коса и толкова светли очи, че изглеждаха почти безцветни. — Сорша въздъхна замечтано. — Ах, тези негови очи. Усмихваха се дори когато беше сериозен. Той бе чаровен мошеник, който флиртуваше с повече жени от Брейдън. Казвам ви, светът не е толкова щастливо място без него. — Сорша се обърна назад, сякаш, поглеждайки към Юън, след което се наведе към нея и й прошепна. — Знаеш, какъв ден е днес, нали?
	— Вторник?
	Сорша поклати глава.
	— Не, милейди. Днес е годишнината от смъртта на Киърън. Това е денят, в който брат му Локлан излезе да го търси и намери меча и плейда му да лежат на брега на езерото.
	Нора се вцепени от думите й.
	— Юън е удавил брат си?
	Сорша се отдръпна намръщено.
	— Какво ви кара да мислите това?
	— Чух слухове, че Юън е убил брат си.
	— Не, милейди. Киърън се самоуби, защото Юън избяга с жената, която и двамата обичаха. Бях там, когато Киърън научи, че Юън и Айзобел са избягали. Не можеше да повярва, че бе изгубил своята дама заради брат си. С разбито сърце, той съобщи на семейството си, че има нужда да остане сам известно време. Юън навярно бе преполовил пътя до Лондон, когато брат му отне живота си.
	Нора се намръщи на последната част от изреченото.
	— Почти до Лондон?
	— Да, отиваха при лелята на дамата. Предполагаше се, че тя ще ги подслони. Само че беше лъжа, която дамата бе казала на Юън, за да я заведе до Лондон, за да се срещне със своя любим. Бедният младок бе съсипан, когато тя го напусна.
	На Нора й прилоша от новината. Нищо чудно, че мъжът бе толкова ядосан, когато му бе отправила предложението си.
	— О, Сорша, такава съм глупачка.
	— Защо така?
	— Помолих Юън да ме заведе в Лондон, за да остана при леля си, за да избегна брак с мъж, който презирам.
	Сорша остана с отворена уста.
	— Не знаех — Нора побърза да увери жената. Чувстваше се ужасно заради това. — Не мога да повярвам, че от всички дни, му го казах точно днес. Сега поне знам, защо изглеждаше така, сякаш иска да ме удуши.
	Нищо чудно, че бедният мъж лежеше пиян в леглото си. Сигурно бе правил всичко по силите си, за да забрави болката, която бе причинил на брат си. Нора желаеше да може да поправи това, което бе сторила. Искаше й се да може да върне назад времето и да осъществи плана си във всеки един ден, но не и този.
	Само ако знаеше…
	Сорша прочисти гърлото си, когато Юън тръгна обратно към тях. Очите му все още бяха червени, но по-ясни отколкото, когато бяха започнали това пътуване. Вървеше с изправен гръб, като горд мъж. Все пак тъжната мъка в очите му издаваше вътрешната болка, която изпитваше. Болка, която тя бе увеличила, без да подозира. Тъкмо ги подмина, когато Нора го извика.
	— Юън? — той се спря, за да я погледне. — Може ли да поговорим?
	Сорша се оттегли, когато МакАлистър се приближи до нея.
	— Имаш ли нужда от нещо? — попита той дрезгаво.
	— Аз… — Нора преглътна, опитвайки се да измисли какво да му каже.
	Извинявай звучеше някак си абсурдно и слабо, като се има предвид какво му беше сторила днес: спомените, които, без да подозира, бе извадила наяве.
	— Благодаря — каза тя тихо. — Наистина съм ти благодарна, че ми правиш тази услуга, въпреки че не си длъжен. Беше много мило от твоя страна.
	Нора се надигна на пръсти и го дари с бърза целувка по бузата, преди да се отправи към къщата. Юън остана онемял от действията й. Нима му бе благодарила? Беше го целунала. Не знаеше кое го шокира повече и не можеше да разбере какво бе предизвикало и двете й действия. Тази девойка, със сигурност, беше странна. Особена и странна. И все пак, донякъде бе очарователна, най-вече, когато устата й беше затворена.
	Смаян от нея, той последва жените в къщата. Ейнъс вече бе седнал на дървената маса в средата на стаята, пълнейки големи бокали с ейл. Без да сяда на някой от петте стола, Юън взе своя бокал и го пресуши на един дъх, след което се оригна шумно. Поставяйки го на масата, за да бъде отново напълнен, той видя ужасеното изражение на Нора, докато сядаше на стола до Ейнъс.
	— Не мисля, че съм виждала някога мъж да изпива съдържанието на чашата си на един дъх — каза тя с укоряващ тон. — Ако продължаваш така, ще се напиеш за броени минути.
	— Повярвайте ми, ще ми отнеме повече от няколко минути — той се присмя на предупреждението й, след като издърпа един стол и седна.
	Кимна на Ейнъс, който напълни бокала.
	Сорша им приготви резени от печена шунка с праз и лук. По навик Юън не обърна внимание на храната и продължи да пие. Също така правеше всичко възможно да пренебрегва дамата, която седеше срещу него. Нещо, което се оказа невъзможно. Всичко, което можеше да види, бе как светлината от огъня си играеше в русата й коса. Начинът, по който сенките танцуваха върху меката й кожа. Деликатното изящество на ръцете, които използваше, за да нареже храната и да я изяде. Нора бе чиста елегантност. И това го караше да копнее за нея. Не каза нищо друго за пиенето му, а си говореше със Сорша.
	— Много мило от ваша страна, да ни нагостите, мила госпожо. Извинявам се, че пристигнахме, без да предупредим.
	Сорша отхвърли думите й.
	— Свикнали сме. Юън много пъти е идвал при нас по този начин.
	Нора го погледна в очакване.
	— Тогава защо подминахме селото?
	— Исках да те заведа при Локлан, колкото се може по-скоро.
	— Тогава защо се върнахме?
	Защото деликатна дама като вас, заслужава нещо по-изискано от това, да спи на влажната земя в моята компания. Това бе нещо, което той не възнамеряваше да й разяснява.
	— Защото исках.
	Юън си наля още ейл и го пресуши, след което си наля отново. Той взе бокала и стомната и се насочи към вратата.
	Нора го наблюдаваше намръщено как си тръгва.
	— Ейнъс, върви след него — каза Сорша. — Не искам отново да спи в плевнята. Последният път, когато направи това настина и беше болен с дни.
	Ейнъс кимна и се изправи, за да го последва. След като той излезе, Нора се обърна към Сорша.
	— Сорша, защо лорд Юън е толкова…
	— Груб?
	— Исках да кажа начумерен и пиян, но и груб става.
	— Вината, милейди, е тежка. Всеки ден, в който той живее, а брат му не, е ден, в който той се чувства длъжен на Киърън.
	— Какво имаш предвид?
	Сорша изписваше бавно кръг по масата, сякаш размишляваше дали да й отговори. Когато го направи, гласът й не бе по-висок от шепот, сякаш й споделяше някаква тайна.
	— Една вечер, когато младежът бе пиян, той спомена нещо, което се загнезди в ума ми. Каза, че не заслужава удобства, докато брат му лежи на дъното на студеното езеро, заради неговата глупост.
	При тези думи Нора се намръщи.
	— Но пещерата му е обзаведена луксозно.
	— Да, заради майка му, след като го бе видяла как живее високо на хълма без никакви удобства. Нямаше дори одеяло, което да го стопли. Госпожата не можеше да понесе мисълта той да живее в такава мизерия, затова поведе армия от слуги и заплаши да идва всеки ден, ако отстранеше каквото и да е.
	Нора се усмихна на добротата на майка му.
	— И затова той смята да пропилее живота си, защото брат му е мъртъв?
	— Така изглежда.
	Нора се облегна назад, като размишляваше над чутото. Защо ще пропилява живота си, заради това, че брат му е бил слаб?
	— Каква е тази глупост? — попита тя.
	— Милейди, не разбирате колко близки бяха те.
	— Навярно е така, но нима той наистина вярва, че пиенето и прочее ще направи брат му щастлив?
	Нямаше никакъв смисъл в това защо той мислеше или се държеше по този начин. Преди Нора да го обмисли както трябва, тя се изправи и излезе навън, за да намери Юън. Откри го да седи на един дънер встрани от къщата и да пие с Ейнъс. Веднага, щом я видя, изруга.
	— Защо си тук?
	Тя не отвърна нищо. Вместо това взе бокала от ръката му и го изля. Лицето му почервеня от ярост.
	— Какво правиш?
	Отговорът беше толкова очевиден, че тя не си направи труда да му го даде. Вместо това грабна стомната и тръгна обратно към къщата. Не стигна далеч, преди Юън да я хване.
	— Дай ми това — каза той, опитвайки се да вземе стомната от ръцете й.
	— Не — отвърна тя твърдо.
	Той бе слисан.
	— Не?
	— Не.
	Юън се пресегна отново.
	Нора се извъртя и се опита да мине покрай него, но някак успя да закачи и двамата и се спъна.
	Твърдо решен да си върне ейла, Юън не си и помисли да запази равновесие или да я хване. Паднаха на земята, телата им бяха преплетени едно в друго, като Нора бе отгоре му. Тялото му реагира мигновено при допира на мекотата, която се извиваше над него. За момент не можеше да се движи. Всичко, което успя да направи, бе да усети гърдите й срещу своите, краката й срещу неговите и дъхът й, който галеше лицето му.
	Беше минало толкова време откакто последно бе държал жена, цяла вечност откакто бе виждал толкова красиво девойче, което не принадлежеше на някой от братята му.
	Желанието го завладя, докато фокусираше погледа си върху разтворените й устни. Да я усети. Едва се сдържаше да не се поддаде на мъчителната нужда, която изпитваше към нея. Да се предаде на нажежаващата ярост, с която слабините му го молеха да опита вкуса на тялото й.
	Да, тя бе огнена и красива. Всичко, което той диво желаеше.
	Нора не можеше да диша, докато гледаше в перфектните сини очи на Юън. Никога през живота си не бе била така близо до мъж. Кой да знае, че ще бъде толкова твърд и… мъжествен. Почувства странна нужда да се отърка в него, да усети твърдостта му с цялото си тяло. Очите му бяха мрачни и опасни, докато той я наблюдаваше тихо.
	— Ето, милейди — каза Ейнъс, когато се присъедини към тях. — Нека ви помогна да станете.
	Юън изруга отново и когато Ейнъс й помогна да се изправи, тя забеляза дрехите им и осъзна защо го бе направил. И двамата бяха подгизнали от ейла.
	Пивоварят изсумтя.
	— Не се притеснявай, момче. От това, със сигурност, има още много.
	Юън бавно се изправи.
	— Той няма нужда да пие повече ейл — отвърна Нора, обръщайки се към Ейнъс. — Нуждае се от хубава баня и почивка.
	— И коя си ти, че да ме поучаваш какво мога и не мога да пия?
	За момент тя обмисли какво да му отговори и изрече единственото нещо, което той не можеше да оспори.
	— Аз съм твоя отговорност.
	За част от секундата върху измъченото лице на Юън се изписа шок.
	— Моля?
	— Аз съм твоя отговорност — каза му тя — и не може да ме пазиш, ако си прекалено пиян. Доста съм сръчна и мога да се забъркам в какво ли не, докато ти си в безсъзнание. Затова, разбираш ли, моя работа е да те поучавам колко ейл може да изпиеш.
	Нора наблюдаваше как мускулите на челюстта му се стягат. Той погледна към възрастния мъж до него.
	— Ейнъс, донеси ми брадва.
	Пивоварят се отдалечи за брадва, както му бе заповядано.
	Думите му я притесниха. Особено когато бяха изречени с гняв и решителност.
	— Брадва? Защо ти е брадва?
	Очите му искряха.
	— Ще се погрижа за това, което е моя отговорност, за да не ме тормози повече.
	Тя преглътна шумно.
	— Как ще се погрижиш за мен?
	— Ще отрежа главата ти и ще погреба тялото ти отзад.
	Тя се отдалечи от него, несигурна дали той го мислеше, или не. Лицето му бе непоколебимо и строго.
	— Шегуваш се, нали?
	— Може би. Но ако не ме оставиш на мира, жено, ще разбереш от първа ръка, защо предпочитам да живея сам.
	Ейнъс се върна с брадвата. Юън я грабна от ръцете му, подаде му празната стомна и я дари с презрителен поглед.
	— Заведи я вътре, за да довърши вечерята си, Ейнъс. Ще се върна по-късно.
	— Къде отиваш? — попита Нора.
	Той не отвърна нищо. Просто се запъти към гората.
	— Оставете го сам за малко — прошепна Ейнъс. — Ще поработи върху част от гнева си.
	— Как?
	— Като цепи дърва. Имам достатъчно, за да се погрижа за цялото село през най-студените зими. Но го успокоява, затова не казвам нищо. Елате, милейди, нека да влезем, за да се изсушите.
	Нора го последва обратно при Сорша в старата им, но уютна къща.
	— Къде е Юън? — попита тя, докато почистваше стомната му.
	Ейнъс свали шапката си и я закачи до вратата.
	— При дървените трупи.
	Сорша въздъхна.
	— Горкият младеж. Ако продължава така, ще можем да си построим замък.
	Нора се върна на мястото си.
	— Винаги ли е толкова ядосан?
	— Той е мъж, който страда, милейди — отвърна Сорша тихо, като се върна на масата, за да прави компания на Нора. — Забравил е как да живее по друг начин. Забравил е как да изпитва каквато и да е радост.
	— Помниш ли, когато беше момче? — попита Ейнъс, който също седна на мястото си.
	— Да — Сорша се усмихна и изчисти масата пред себе си с чист парцал. — Беше толкова щастлив младеж. Преди ставаше сутрин и слизаше по стълбите с въпроса „Къде е моят Киърън?“ — усмихвайки се на Нора, Сорша разясни думите си. — Мислеше си, че притежава брат си. И Киърън, нека бъде благословен, много рядко излизаше извън нерви край него. Не мисля, че някога съм ги виждала разделени.
	— Докато не са се влюбили в една и съща жена — въздъхна Нора.
	— Да. Айзобел беше зла — каза Ейнъс. — Настрои ги един срещу друг, за да получи това, което искаше. Не се съмнявам, че дяволът има място в ада, запазено специално за нея.
	— Ейнъс! — възкликна Сорша. — Мери си приказките пред дамата.
	— Извинявам се — промърмори той. — Но е истина.
	Нора продължи да се храни тихо, докато си мислеше за самотния мъж в гората. Какво би било да живее с такава вина? Не можеше да си го представи. След като приключи с вечерята и смени дрехите си, тя излезе навън, за да намери Юън. Зад къщата имаше малка пътека, която водеше към гората. Не й отне много време да го открие. Дори от разстояние можеше да го чуе как сече дърва. Това, което не очакваше, бе да го намери без риза. Тялото му бе огряно от лунната светлина, която го караше да блести.
	Той бе красив. Мъжествен. Силен.
	Веднага, щом я видя, направи точно това, което тя очакваше. Изруга. Изглежда, това бе единственият поздрав, с който щеше да я посреща.
	— Освен ако не си дошла да ми донесеш още ейл, ти препоръчвам да се прибереш вътре.
	— А ако идвам, за да се извиня?
	Дори не спря за момент, когато замахна с брадвата.
	— Не съм в настроение да слушам.
	— Дори да е така, аз съм в настроение да се извиня. Просто исках да ти кажа, че съжалявам, че те въвлякох в проблемите си, след като е толкова очевидно, че твоите са много по-лоши.
	Той освободи брадвата от цепеницата, след което отново я заби в дървото.
	— Какво знаеш ти за моите проблеми?
	— Наистина нищо. Просто изглеждаш истински тъжен и ядосан. Трябваше да те оставя в безсъзнание в пещерата.
	Той отново удари дървото.
	— Да, трябваше.
	Нора го наблюдаваше с удивление, докато той събираше дървата, които бе нацепил и ги занесе до голямата купчина. Сорша и Ейнъс бяха прави. Беше наистина голяма планина от дърва. И той самият бе планина от възхитителна мъжка плът. Мъж, чието тяло изпъкваше с всяко негово движение. Юън избърса лицето си с ръка, след което вдигна брадвата от земята и се насочи към друго дърво. Нора преглътна при гледката на силата му и външния му вид, докато работеше. Мускулите на гърба му се свиваха и обтягаха, като правеха тялото й странно разгорещено и изпълнено с нужда.
	— Кажи ми — започна тя, — помага ли? Ейлът наистина ли облекчава чувствата ти?
	— Какво искаш да знаеш?
	— В случай че не стигна до Англия и съм принудена да се омъжа за Раян, просто се чудих дали това ще облекчи нещастния живот, с който, не се съмнявам, че ще ме дари.
	С три удара той повали дървото. Изчака, за да падне, преди да проговори отново.
	— Срещала ли си преди мъжа, за когото си сгодена?
	— Да, много пъти.
	— Наистина ли е непоносим?
	При мисълта за Раян, тя потръпна. Никога не се бяха разбирали и наистина не можа да повярва, че той искаше да се ожени за нея, въпреки взаимната им неприязън.
	— Не можеш да си представиш. Той е отвратителен. Поглежда ме и не вижда повече от кесията ми. Говоря и той се извръща. — Нора поклати глава. — Иска ми се да бях мъж. Ако бях, никога нямаше да пропилявам живота си, като се крия.
	— Не съди, за да не бъдеш съден.
	— Знам, но все пак няма никакъв смисъл. Ти напълно владееш живота си и въпреки това не правиш нищо с него. Аз, от друга страна, трябва да върша това, което ми е наредено. Не мога да си тръгна, когато поискам.
	— Не е ли точно това, което направи?
	— Да, но на каква цена? Моята прислужница и слуга най-вероятно ще бъдат наказани затова и ако ти кажа кой е баща ми, ти мигновено ще ме върнеш при него.
	Юън се замисли над думите й. Никога не се бе питал, какво би било, ако е жена. Винаги бе приемал свободата си за даденост.
	Тя бе права — той не отговаряше пред никого. Бе себе си, необвързан с никой друг, освен със семейството си. Спря се и я погледна.
	— Ако беше свободна, какво би сторила?
	Тя вдигна рамене.
	— Не знам. Може би ще пътувам. Винаги съм искала да видя Аквитания. Майка ми знае прекрасни истории за голямото количество лозя там. Казва, че няма по-красиво място на земята. Или може да посетя Рим. Може да отида на поклонение. Бил ли си някога в Светите земи?
	— Не.
	Тя сведе глава.
	— О! Леля ми е ходила. Прекарала е невероятно там.
	Тя откопча брошка от роклята си, след което се приближи, за да му я покаже.
	— Даде ми това. Каза, че го е купила от кръстоносец, който продавал предмети, за да може да спечели достатъчно пари, за да се върне у дома.
	Юън огледа брошката. Беше рицар на кон, който носеше щит с кръст и действително бе значка на поклонник. Той я стисна здраво. Нима наистина бе възможно тя да е тази, за която се представяше? И все пак, не можеше да се отърси от усещането, че не бе възможно.
	Въпреки искреността й, не беше възможно племенницата на най-силната жена в Християнския свят да дойде в пещерата му без ескорт. Племенницата на Елеонор, щеше да е жена с неоспорима стойност.
	Винаги щеше да е добре пазена.
	Никога нямаше да й бъде позволено просто да напусне дома на баща си, за да поеме на такова глупаво пътуване. Не и без да се мобилизира всеки страж.
	Юън й върна брошката. Пръстите й докоснаха неговите, изпращайки неочаквани тръпки по тялото му. Тя бе толкова нежна и ухаеше така женствено и свежо. Затваряйки очи, той вдиша аромата й. Бе толкова деликатна. Залък, който си струваше да вкуси.
	Нора потръпна от изражението на лицето му. Беше целувана само веднъж преди. Беше бърза и доста влажна целувка. Случката бе толкова неприятна, че тя не искаше никога повече да го повтаря и въпреки това стоеше сама с Юън, споделяше желанията си с него, усещайки странно желание да вкуси устните му.
	Той сведе глава. Инстинктивно тя се повдигна на пръсти. Юън протегна широката си длан и повдигна брадичката й към него. Един удар на сърцето по-късно, се наведе и я целуна.
	Нора простена при интимното докосване и вкусът му, примесен с ейл. Езикът му докосна нейния, като изпрати тръпки по цялото й тяло.
	Сякаш по собствено желание ръцете й го прегърнаха през раменете, за да може тя да почувства как мускулите му се напрягат и опъват. Той бе потен и горещ, а тя трябваше да бъде отвратена от миризмата, но не беше. Не миришеше. Беше приятен мъжки аромат, а усещането за влажната му кожа само я караше да го желае повече.
	Никога не се бе чувствала така приятно. Нищо чудно, че някои жени се превръщаха в безсрамници. Откъде да знае, че да докосва мъж можеше да е толкова хубаво?
	Юън изръмжа дълбоко, когато усети сладкия вкус на устата й. Беше толкова отдавна, когато за последно бе целунал красива девойка. Толкова отдавна, когато ръцете на жена бяха докосвали косата му. Бе забравил това удоволствие и въпреки това, докато я целуваше, си помисли, че никоя жена, която бе опитвал досега, не бе имала такъв приятен вкус. Това бе последвано от друга мисъл…
	Докато я целуваше, тя не говореше. Той се засмя при тази мисъл. Нора се скова и отдръпна назад.
	— Присмивате ли ми се, сър?
	— Не, любима — отвърна той честно, усмихвайки се, въпреки че искаше да не го прави, когато докосна подутата й долна устна с палец. — Просто случайна мисъл ме накара да се засмея.
	Тя се намръщи, сякаш не му вярваше.
	— И каква мисъл ще да е това?
	— Че не можеш да говориш и да ме целуваш едновременно.
	Лицето й порозовя.
	— Ти си мошеник.
	— Да, до дъното на прогнилата ми душа.
	Изражението й стана мило и приветливо.
	— Наистина не е приемливо да бъда тук с теб по този начин — погледът й обходи тялото му, което го накара да изпита страстна нужда да я докосва още. Да я докосне навсякъде. — Майка ми би била възмутена.
	Той пусна брадичката й.
	— Баща ти би бил бесен.
	— Да, наистина би бил. Не се съмнявам, че ще поиска главата ти.
	И то не тази на раменете му.
	— Не се и съмнявам.
	Тя прочисти гърлото си и се обърна. Отдалечи се на три крачки, спря и се обърна назад, за да го погледне през рамо.
	— О… и Юън?
	— Да?
	— Целуваш се прекрасно.
	Омаян, той я наблюдаваше как си отива.
	Целуваш се прекрасно.
	Тези думи звучаха в главата му и извадиха наяве странна вълна от надменна гордост. Защо беше така, не бе сигурен. Това, което знаеше, бе, че изпитва непреодолима нужда да я последва, да я вдигне на ръце и да провери дали би била толкова дръзка и приказлива в уединението на леглото му.
	След тази мисъл се появи и друга, много по-болезнена. Никога нямаше да разбере. Мъжът, който бе предизвикал смъртта на брат си и на най-добрия си приятел, не заслужаваше жена като нея. Не заслужаваше нищо. И никога нямаше да получи нещо. Поне това дължеше на Киърън.


>	Глава 4

	Катарина се спря до огъня, слушайки тримата мъже, които планираха своята атака срещу Юън МакАлистър, докато четвъртият се бе облегнал на колелото на фургона и ги наблюдаваше.
	Пейгън седеше с кръстосани ръце пред гърдите си и бе опънал дългите си крака напред, също кръстосвайки ги. Дългата му златна коса се бе разстлала по раменете и гърдите му. Светлината на огъня, която се отразяваше в ясно изразените, красиви черти на лицето му, придаваше червеникав оттенък на косата му. Той бе наистина красив воин. Висок. Мускулест. Плашещо сериозен. Имаше тъмносини очи, като на хищник, който никога не пропускаше нито един детайл.
	Всеки път, щом погледнеше към Катарина, тя усещаше дълбока нужда да се прекръсти. Никой не бе сигурен откъде се бе появил. Отказваше да говори за миналото или родината си, която най-вероятно бе много далеч, защото той притежаваше екзотичен акцент, който никой не можеше да разпознае. Единствената нишка към миналото му бе неестественото му умение с меча. Беше очевидно, че е бил обучаван и то добре, но те дори не знаеха дали е бил рицар, или бивш оръженосец.
	Като се имаше предвид, че Пейгън* не бе истинско име. Беше прякор, който Лисандър и останалите му бяха дали много отдавна в Светите земи заради дивата му ярост и факта, че не се страхуваше от никой. Не се страхуваше дори от господ. Или поне така говореше Пейгън. За човек, който твърдеше, че няма душа или уважение към божествената справедливост, той винаги носеше малко разпятие около врата си.
	[* Pagan — езичник (англ. ез.). — Б.р.]
	Не беше с тях от дълго време. Само от няколко седмици. Беше се присъединил към групата им в Англия, докато пътуваха към северна Шотландия. Катарина не бе сигурна дали могат да му се доверят и на смъртоносна аура, която носеше като втора кожа, но Лисандър и Пейгън се познаваха отдавна и Лисандър гарантираше за него. Затова, след кратък дебат, Пейгън се бе присъединил към групата. Бе част от тях и въпреки това винаги се държеше на разстояние.
	Пейгън я погледна за кратко, докато тя продължаваше да стои и да наблюдава мъжете и едва тогава Катарина осъзна, че той също бе толкова развеселен от заговора на останалите, колкото и тя. Краят на устата му се изви в кисела усмивка, за да сподели с нея собствения си укор относно тяхната дискусия.
	Виктор, който бе най-близкото нещо до баща, държеше голяма, стара и дрипава чанта в лявата си ръка. Беше торба, която тя бе поправила по-рано днес. Сивата му коса стърчеше нагоре, сякаш си бе играл с нея, докато се опитва да докаже мнението си.
	— Казвам да го нападнем в гръб. — Виктор погледна надясно и подаде чантата на мъжа до него. — Бейвъл, вземи този чувал. Ще го нахлузим на главата му и ще го удряме по нея, докато умре.
	Бейвъл кимна в съгласие. Висок колкото нея, той бе музикантът в клана им. На двадесет и половина години, той беше само три години по-голям от нея, с черна коса и искрящи черни очи. Беше красив мъж, който винаги бе възприемала като брат.
	— Мога да използвам чука си и ще го натоварим във фургона за минути — добави Лисандър.
	Висок и страховит войн, той бе изпратен да бди над нея и да помага, ако се наложи.
	— Или всички заедно може да го убиете — включи се Кат в дискусията им.
	Тя погледна всеки един от мъжете. В уморените сиви очи на Виктор имаше някакъв нетипичен блясък, докато зелените очи на Лисандър искряха от нетърпение. Бейвъл извърна поглед засрамен. Пейгън се засмя гърлено, което накара останалите да се намръщят. Лисандър понечи да изрита обутите крака на Пейгън, но преди да го докосне, мъжът ги дръпна бързо, сякаш очакваше „приятелската“ атака. Беше необяснимо как Пейгън успяваше да се движи толкова бързо и колко добре познаваше мислите и намеренията на останалите, понякога дори преди те самите да са наясно.
	— Какво знаеш ти, жено? — попита Лисандър раздразнено, насочвайки вниманието си към нея. — Прекъсваш работата на мъжете.
	— О, да — каза тя, като се засмя горчиво. — Убийството, в повечето случаи е мъжка работа, но ако си спомняш ни беше платено да отвлечем Юън МакАлистър, не да го убиваме. Замислял ли си се какво ще се случи, ако се върнем с трупа му?
	Пейгън кимна едва доловимо, сякаш бе впечатлен от речта й. Без да каже и дума, той погледна останалите, за да види как ще отвърнат.
	— Имаш ли по-добър план? — попита Виктор.
	За разлика от останалите съзаклятници, той уважаваше способността й да разсъждава.
	Кат кимна.
	— Предлагам да го упоим.
	— Подъл женски трик — изплю се Лисандър. — Предлагам да сме доблестни, като мъже.
	Тя се изкашля.
	— Ако го направите, ще го убиете. Мъж като него няма да тръгне кротко с вас. Ако го нападнете и той ще ви нападне.
	Лисандър издаде неприличен звук, насочен към нея.
	— Хайде, да приключваме вече. Кат, ти ще подготвиш фургона за него.
	— Пейгън? — попита тя, обръщайки се към мъжа, който изглеждаше развеселен от спора. — Ти какво мислиш?
	Гласът му бе дрезгав и плътен, като гръмотевица, която отекваше заедно с чуждия му акцент.
	— Предлагам да не се намесваш в манипулациите на останалите, освен ако не си поканена. И за по малко са били прерязвани гърла.
	— Ще се присъединиш ли тогава? — попита Лисандър.
	Пейгън поклати глава.
	— Не тая злоба към този мъж и нямам желание да се бия с него. Оставям вие тримата да се оправите с това.
	Лисандър кимна рязко.
	Катерина вдигна ръце, отказвайки се да продължи спора.
	— Когато Юън МакАлистър умре и братята му пожелаят живота ви, искам да си спомните чий беше гласът на разума.
	Щом Виктор понечи да тръгне с останалите, Лисандър го накара да остане.
	— Издаваш прекалено много шум, Виктор. Ще е по-добре ако оставиш това на мен и Бейвъл.
	По-възрастният мъж се съгласи с неохота.
	Той се затътри обратно към огъня, където Кат стоеше с ръце на хълбоците и наблюдаваше малоумните мъже, които си тръгваха.
	— Те са глупаци — каза тя под носа си.
	— Хайде, Кат, не се ядосвай, защото не са те послушали.
	— Не съм ядосана. Напълно съм спокойна. Виж.
	При тези й думи той се засмя, след което заедно с Пейгън й помогнаха да почисти остатъците от вечерята им. Катарина изми чашите и чиниите, докато Виктор хранеше конете с остатъците. Пейгън седна обратно до фургона и остана там безучастен и тих. След известно време, Бейвъл и Лисандър се върнаха с празни ръце. И двамата бяха доста пребледнели.
	— Е? — попита Виктор с нотки на страх и надежда в гласа си.
	— Виждал ли си колко е едър? — ахна Бейвъл. — По-висок е дори от Пейгън.
	Кат погледна към мъжа, който бе поне с глава по-висок от всеки друг, когото познаваше. Дори Лисандър беше пребледнял и Кат не знаеше за друго нещо, което да е успяло да обезсърчи бившия войн. Преживял Кръстоносните походи, Лисандър имаше железни нерви.
	Досега.
	— Убеден съм, че не искам да удрям този мъж — съгласи се Лисандър. — Със сигурност само ще го разяри.
	Пейгън се засмя.
	— Колко може да е едър? — попита Виктор.
	Лисандър протегна ръка над главата си и се изправи на пръсти.
	— Той е като великан. Никой не спомена нищо за отвличане на великан.
	Бейвъл кимна оживено.
	— Ще ни трябва по-голям фургон, в който да го държим.
	Кат размени развеселен поглед с Пейгън, който продължи да ги наблюдава мълчаливо.
	Виктор почеса сивата си брада, докато размишляваше над думите им.
	— Казаха ми, че пиел много. Не беше ли пиян?
	Лисандър вдигна рамене.
	— Само знам, че имаше брадва и го видях да отрязва дърво два пъти по-голямо от мен с три удара. Нямах намерение да заставам между него и брадвата, за да проверя дали е бил пиян, или не. И ако може да направи това, докато е пиян… Смятам, че е наистина опасен.
	Внезапно и тримата мъже погледнаха към Пейгън, който вдигна вежда, в отговор на вниманието им.
	— Няма да ме намесвате в тази лудост. Ако го искате, ще трябва сами да го заловите.
	В унисон погледите им се обърнаха към Катарина.
	— О — отвърна подигравателно тя. — Защо ме гледате така?
	Лисандър прочисти гърлото си. Погледна към останалите, след това към нея.
	— Каква е твоята идея, жено?
	— Значи сега ме търсите за предложения, така ли? Какво ви кара да мислите, че обикновена, глупава жена като мен ще има някаква идея как да се свърши мъжката работа? Защо ли имам чувството, че ще припадна само при мисълта да се опитам да измисля нещо.
	Лисандър стисна устни.
	— Моля те — каза Бейвъл, като отиде при нея. — Нямаш представа какво видяхме преди малко. Ако имаш други идеи, аз съм готов да ги чуя — той погледна Лисандър през рамо. — И ако той те обиди отново, ще му разцепя главата.


	Нора се събуди рано, дори по-рано от пивоваря и жена му. Колкото се може по-тихо, тя напусна къщата, за да се освежи. Едва се бе развиделило, като светлината сега започваше да си проправя път през селото. Това бе една от любимите й части от деня. Почти винаги се събуждаше преди всички останали и ценеше моментите, в които бе сама на света.
	Но когато наближи малкия поток, който течеше зад къщата, осъзна, че не беше сама. Юън я бе изпреварил, както като бе станал по-рано, така и до мястото. Когато го видя, облян от бледата утринна светлина, тя се вцепени. Черната му коса беше зализана назад от изваяното му лице, беше до кръста във водата и държеше нож до гърлото си, докато се бръснеше. Погледът й се наслади на гледката на загорялата му плът, на начина, по който вълните се плискаха срещу голата му, бронзова кожа, галейки и дразнейки я до перфектен блясък.
	Тя проследи линията на мускулите му с очи, наблюдавайки как тялото му се напряга и изпъва с всяко движение. Да, Юън Макалистър беше най-добре изглеждащият мъж, когото някога бе виждала.
	Винаги защитена у дома, Нора никога не бе изпитвала такова желание към някой мъж, но сега го почувства. Усещаше го с всяка част на тялото си.
	Сърцето й биеше лудо, дробовете й се свиваха, затруднявайки дишането й; краката й бяха на път да се подкосят. Какво толкова я привличаше в този невъзпитан грубиянин? Той не беше от типа мъже, които ще я ухажват с поезия. Нито пък бе от типа мъже, които ще стоят с нея часове наред, докато тя слушаше песните на бард.
	Напротив, бе като баща й, винаги нетърпелив около музикант. Не можеше да преброи пътите, в които баща й бе принуждавал майка й да се качат в стаята им, вместо да седне и да изслуша приказката на барда. Баща й винаги бързаше да повика майка й, но никога не бе доволен да седне и да послуша останалите.
	Майка й, бог да я благослови, винаги бе търпелива и грижовна, както би трябвало да е всяка съпруга. Всеки път, когато баща й искаше да се оттегли за вечерта, майка й тръгваше с него дори когато вършеше нещо друго в момента.
	Но Нора искаше повече от това.
	Не желаеше да е покорна съпруга, която винаги се подчинява на заповедите на съпруга си. Искаше да живее живота си по свои правила.
	Когато затвори очи, видя своя перфектен мъж; образован, който четеше и създаваше песни и поезия с нея. А не такъв, който изчезваше да напада дървета с брадва всеки път, когато се ядосаше.
	Но докато наблюдаваше голото тяло на Юън, трябваше да признае, че нападението на дърветата бе свършило прекрасни неща с тялото му. Беше го дарило със силни рамене, които пращяха от сила. Мощни, мускулести бедра, които бяха покрити с тъмни, къдрави косми и гърди, които искряха от мъжествена красота.
	Изведнъж той се обърна и я видя да стои в средата на кръга от дървета. Нора замръзна, неспособна да се движи и да диша. Изглежда сякаш времето бе спряло, докато двамата се гледаха. Но това, което най-много я порази, беше колко красиво е лицето му, когато бе напълно обръснато. Елегантните му черти…
	Ако не беше размерът му и мъжествеността му, можеше да го нарече хубав. Но нямаше нищо хубаво или женствено в мъжа пред нея. Той бе въплъщение на неподправена мъжественост.
	— Имаш ли нужда от нещо, девойче? — попита той.
	Дълбокият тон на гласа му я накара да изтръпне. Нора преглътна и се опита да отговори само за да открие, че не можеше.
	— Нещо не е наред ли? — попита той, приближавайки се към нея.
	Нора изпищя, при мисълта, той да излезе от водата. Ако бе толкова повлияна само от гърдите и гърба му, тя изтръпна при мисълта как би реагирала при вида му буден и напълно съблечен. Когато лежеше вчера, гол, в леглото си, не изглеждаше толкова… Голям!
	— Добре съм — отвърна тя, като се обърна и затича обратно към къщата.
	Юън се усмихна, докато я наблюдаваше да бърза. Значи, девойката го бе хванала, докато се къпе…
	Усмихна се още по-широко, когато тялото му мигновено реагира при мисълта, че тя го бе гледала. Имаше дързък и решителен поглед. Такъв, който не я бе накарал да се изчерви или изкикоти. Тя го гледаше като жена, която знаеше какво иска. Мисълта накара тялото му да се възбуди. Превърна кръвта му в лава. Представи си какво би било да вкара жена като нея в леглото си…
	Тази мисъл бързо бе последвана от друга. Никога нямаше да я опознае. Не и по този начин. Дори и без обещанието към Кийрън, съществуваше малкият проблем, че тя бе обещана на друг. Веднъж вече бе отнел жена, принадлежаща на друг. Нямаше да направи тази грешка отново. Айзобел бе уверила Киърън, че годеникът й, Роби МакДъглас, не се интересува от нея точно както бе убедила Юън, че брат му не я обича. Накрая Роби и Киърън бяха готови да жертват живота си за тази, отровна като змия, кучка. Докато брат му бе предпочел да умре, Роби бе водил вражда между двете семейства, която почти бе унищожила клановете МакАлистър и МакДъглас. Никоя жена не бе толкова ценна.
	Нора принадлежеше на Раян.
	Без значение какво изпитваше Юън към нея, щеше да я почете, сякаш вече бе съпруга на онзи мъж, а желанията му да вървят по дяволите.
	Нора прекара остатъка от деня, избягвайки Юън. Нещо, което се оказа изключително трудно, след като напуснаха къщата на пивоваря и отново бяха на път към замъка на Локлан.
	— Изключително си тиха, девойче, и това ме кара да се притеснявам за здравето ти. Сигурна ли си, че си добре?
	— Много добре — побърза да го увери тя.
	Прекалено много пъти й бе задавал този въпрос.
	Последното нещо, което искаше да му каже, беше, че той е причината, поради която тя не се чувстваше наред. Кой да предполага, че липсата на брада, ще придаде такава явна промяна на лицето му? Той вече не изглеждаше толкова странно или диво. Сега имаше някаква елегантна грация в чертите му. Аура на силен хищник. Защо мъж с такова спиращо дъха лице, би искал да го скрие под брада? Със сигурност, трябваше да има закон, който да забранява това престъпление. А тези негови широки рамене…
	Бяха упадъчни. Силни. Следваха движенията му, като я разгорещяваха и изпълваха с желание, докато си представяше как прокарва ръка по гладката му кожа, как докосва черната му, като абанос, коса отново. Цял ден се опитваше да прогони тези картини от съзнанието си: гледката на голото му тяло, разположено върху леглото; звукът от плътния му смях; вкусът му от снощната целувка, която бяха споделили. И най-вече, видът му тази сутрин в потока.
	Да, но бе трудно да се фокусира върху нещо друго, когато бе обсебена от такива палави неща. Поне не бе пил ейл тази сутрин, нито бе приел предложението на Ейнъс да вземе малко със себе си, когато тръгваха. Явно смяташе да остане трезвен, докато бяха заедно.
	Това със сигурност беше добре.
	Денят премина в тишина, докато не срещнаха търговец, който идваше по пътя срещу тях. Фургонът на мъжа бе препълнен с плат, кутии и бурета. Малък, набит кафяв кон, теглеше натоварената каруца, докато мъжът вървеше пред него, държейки юздите му. Той бе нисък, пълничък мъж, с нежни кафяви очи, който се усмихна и свали шапката си към тях. При вида на стоката му, сърцето на Нора заби лудо.
	— Може ли да спрем? — попита тя Юън.
	— Защо?
	— Искам да разгледам. Моля те?
	Юън спря търговеца с неохота и помогна на Нора да слезе от коня си. Правеше всичко възможно да не е рязък с нея, но не бе лесно. Дамата беше като сврака, чиято глава се обръщаше към всяко нещо, което намереше за привлекателно или интересно. Поне днес не го беше карала да спират, за да се занимава с цветя. Очакваше да вземе една от скъпите кожи, които бяха хвърлени върху фургона. Вместо това тя заобиколи от другата страна на търговеца, където имаше завързани четири лютни. Прокара ръка по тях, сякаш бяха най-ценният предмет на земята. Тръпка полази по гръбнака му, докато наблюдаваше милата й ласка и се зачуди какво би било усещането, ако ръката й се спускаше по гръбнака му.
	— О, тези са красиви — ахна тя.
	— Харесвате ли лютнята, милейди? — попита търговецът.
	— Да.
	Юън се присмя на ентусиазма й, въпреки че озареното й лице го омагьосваше.
	— Това са просто лютни, Нора. Дори не са от най-добрите.
	Тя му се намръщи.
	— Какво знаеш ти за тях?
	Изражението на лицето й омекна, когато отново погледна към евтините лютни от върба.
	— Красиви са, нали? — попита тя търговеца.
	Юън поклати глава, когато Нора дръпна една от струните.
	Търговецът извади една лютня от фургона и й я подаде.
	— Искате ли да я подържите?
	— Да. Много ви благодаря.
	Лицето й искреше точно както слънцето. Тя бе изкусително създание. Изпълнена с толкова много радост, както той бе с лошо настроение.
	— Свирили ли сте? — попита я търговецът.
	— Не. Баща ми казва, че свиря като прислужница, извиваща врата на котка. Затова една вечер, след като си легнах, той използва лютнята за разпалки.
	Нора прегърна лютнята в скута си и изсвири неправилна нота.
	Нехармоничният звук накара всички да се свият.
	Баща й бе прав. Наистина звучеше, сякаш някой извива врата на котка.
	— Дай ми това — каза Юън, вземайки инструмента от ръцете й, преди да ги е измъчила още.
	Изумена, тя повдигна глава и наблюдаваше изкусния начин, по който Юън държеше и свиреше на инструмента. Дори нямаше нужда от куха тръба, за да настрои звука, както свирачите, които бе виждала в дома на баща си.
	— Свириш? — тя му зададе риторичен въпрос.
	Той й отвърна като изсвири „Химна на Лошия Рой“.
	В отговор на опитното му изпълнение, Нора остана с отворена уста. Кой да знае, че голямата, огромна мечка може да е толкова талантлива? Никога не бе чувала някой да свири толкова добре. Големите му ръце улучваха струните с такава лекота, което говореше за години внимателно упражняване. Страховити и силни ръце, които също бяха секли и събирали дърва предишната вечер. Ръце, които принадлежаха на напълно първичен мъж. Изцяло първобитен и все пак възхитителен. Сега, след като го бе чула да свири, той бе още по-невероятен.
	Юън й върна лютнята. Нора му се усмихна, докато пробваше струните с ръце.
	— Колко струва? — той попита търговеца.
	Когато чу думите му, Нора спря.
	— Пет паунда, милорд.
	Юън дори не се опита да се пазари. Извади парите и ги подаде на търговеца.
	— Имаш ли допълнително струни.
	— Да, милорд.
	— Ще взема два комплекта от тези.
	В отговор на добрината му, сърцето на Нора заби лудо. Защо ще й подарява такова нещо? Той едва я познаваше, а и тя доста грубо се бе намесила в живота му. Трябваше да я мрази заради това, което му бе причинила. Вместо това, Юън й правеше подарък. Такъв, за който бе жадувала откакто баща й бе унищожил първата й лютня.
	След като Юън плати на търговеца за струните, мъжът си тръгна и ги остави.
	Нора стоеше по средата на пътя и гледаше Юън с удивление. В този момент, той беше най-милият мъж, когото тя някога е познавала. Искаше да заплаче от щастие и благодарност заради това, което й бе купил.
	Едва се сдържа да не го целуне.
	— Защо купи лютнята за мен? — попита Нора, а гласът й бе изпълнен със сълзи от щастие.
	Юън преглътна, след като тя зададе въпроса си. Все още не бе сигурен, защо го бе направил, освен че изражението на лицето й, когато бе видяла лютнята, и което бе зърнал, го бе ударило в стомаха като с юмрук. Беше очевидно, че евтината лютня щеше да й донесе часове от неизказано щастие и по някаква причина това не търпеше обмисляне; мисълта тя да е щастлива правеше деня му по-ведър.
	Неспособен да каже и дума, той вдигна рамене и се обърна към коня си.
	— Почакай!
	Той се обърна.
	— Може ли да спрем за момент и да ми покажеш как да свиря? Само малко?
	— Нора, все още имаме…
	Лицето й помръкна.
	Стомахът го сви.
	— Добре — съгласи се той.
	Какво бяха още няколко минути на фона на тези, които вече бяха изгубили?
	А и на него му допадаше да пътува с нея. Тя бе привлекателна девойка и наистина го разсейваше от миналото. Поне за момента.
	Нора го дари с усмивка, която заслепи сетивата му. Приближи се до падналото дърво и седна на него, докато той пое юздите на конете и ги отведе до място, където могат да си починат и пасат.
	Нора седна с лютнята в скута си, като я държеше под странен ъгъл. Опитвайки се да я поправи, Юън я прегърна, за да й покаже как да я държи и бе мигновено нападнат от свежата, приятна миризма на русата й коса; от мекотата на дланите й върху неговите; от начина, по който я усещаше като рай в ръцете си.
	Дълбоката нужда го разкъса, възбуждайки го толкова силно, че го накара да изпита болка. Той вдиша уханието й, оставяйки се да го облее, докато ръцете й докосваха неговите. О, усещането да държи тази жена в прегръдката си беше прекрасно. А вкусът й бе още по-добър…
	Нора усети ръцете на Юън около себе си. Почувства дъха му по врата си. Начинът, по който силните му длани водеха нейните по праговете и струните, за да й покаже как да свири.
	Тя се наслаждаваше на топлината му, докато мечтите за нейния измислен кавалер се изпаряваха. Изчезнал бе образът на русия менестрел*, а на негово място тя виждаше само лицето на мъж с измъчени сини очи. Мъж, който можеше да създава хубава музика с ръцете си.
	[* Певец, музикант. — Б.р.]
	Юън стисна зъби, докато се бореше с нуждата да зарови лицето си в извивката на шията й. Загуби представа за времето, докато седеше там, а тя бе почти в скута му и прокарваше ръцете й през поредица от акорди, за да я научи на една лесна песен.
	— Знаеш ли думите към песента? — попита го тя?
	— Да.
	— Ще ме научиш ли и на това?
	— Не, Нора. Нямаш желание да ме чуеш как пея, уверявам те. Казвали са ми, че крякането на жаба е в пъти по-добре от моето грачене.
	— Не го вярвам. Бих желала да чуя как пееш.
	Юън потръпна от идеята. Беше прекарал предостатъчно години с подигравките на братята си, за да се заблуждава, че има талант. Но докато го гледаше с поглед, тръпнещ в очакване, тя не можа да устои на молбата й.
	— Само ако се закълнеш, да не ми се смееш.
	Нора погледна през рамо, за да види искреността в очите му. Кой би си помислил, че мъж като него ще се страхува от това някой да му се подиграва?
	Че кой би посмял? По-добре да се присмиваш на дявола, отколкото на мъж като Юън МакАлистър.
	— Обещавам, да не се смея.
	Той изпя няколко думи и бързо доказа, че е бил прав. Звучеше ужасно.
	Но тя не се засмя.
	Само му се усмихна, докато научи достатъчно от песента, за да я запее сама.
	— Имаш прекрасен глас, милейди — каза той с лек и нежен тон.
	Тя не можеше да си спомни кога бе последният път, когато комплимент я бе карал да се чувства така приятно.
	— Благодаря.
	Юън я слушаше, като позволи на гласа й да го успокои.
	Преди да се осъзнае, той прокарваше пръстите си през косата й.
	Тя не възрази.
	— Коя си ти наистина, Нора? — попита той тихо, докато галеше главата й и се бореше с желанието да зарови устните си в голата й шия.
	Без съмнение кожата й щеше да има вкус на мед, а леко соленият вкус само щеше да го накара да я желае още повече.
	— Не мога да ти кажа това, Юън. Ще извикаш баща ми, ако го направя.
	Той прокара пръстите си през косата й към меката и нежна буза. Никога не бе усещал такава фина и гладка кожа. Бе прекарал дълго време без жена. Толкова време без спокойното освобождение на нежно тяло до неговото, че тръпнеше от желание да бъде близо до нея. И все пак не можеше да се насили да се отдалечи. Тя го примамваше по начин, по който никога не бе изпитвал преди. Беше на върха на езика му да я попита дали ще му позволи да я люби. Но той знаеше по-добре. Колкото и дръзка да беше, тя бе благородничка. Девица, чиято невинност се простираше дълбоко в нея.
	Нора никога не бе познала докосването на мъж. Никога не бе научила за красотата, която носеше този момент, когато двама души бяха голи и преплетени, и двамата, намирайки утеха един в друг, когато достигаха върха на човешкото удоволствие.
	Айзобел бе тази, която му показа това за първи път. Там, поне за малко, той се бе почувствал, сякаш беше нещо повече от забравения МакАлистър. Брейдън бе красивият. Локлан умният. Киърън бе чаровникът, а той…
	Бе тихият. Този, който баща му щеше да погледне, докато си мърмори нещо под носа и да поклати глава.
	— Не се знае какво ще излезе от него, Айлийн. Може би трябва да го замонашим и да ги оставим да се оправят с чумеренето му.
	— О, говори по-тихо, преди да те е чул. Юън е добро момче и ще стане добър мъж.
	— Той е слаб. Не виждаш ли как се кланя пред братята си. Дори на Брейдън, който е по-млад. Срамно е. Със същия късмет можеше да се роди момиче. Тогава поне бих разбрал, защо иска да стои скрит в стаята си. Не може да се мери с останалите. Никога няма да може.
	Присъдата на баща му винаги гореше дълбоко в душата му. Никога не се бе страхувал от братята си. Просто не бе видял причина да се бие с тях заради дребни неща. Имаше толкова много битки, в които един мъж да се включи. За разлика от братята си, той винаги ценеше уединението и тишината пред юмрук в лицето. Може би, в крайна сметка, наистина е трябвало да стане монах. Но докато наблюдаваше как дамата упражнява песента, осъзна, че за него монашеството би било голяма грешка. Нямаше начин да спази клетвите.
	Нора се облегна в ръцете му, което мигновено го стресна.
	— Колко беше голям, когато се научи да свириш? — попита го.
	— Дванадесет.
	Тя положи глава на рамото му и я извърна, за да може да го погледне.
	— Какво те накара да решиш да се научиш?
	Той вдигна рамене.
	Нора извъртя очи към него.
	— Иска ми се да отговориш на въпрос поне веднъж, Юън. От какво се страхуваш?
	— Не се страхувам.
	— Тогава защо не ми казваш?
	Той въздъхна, докато си спомняше детството. Мястото, на което бе изпратен от семейството си. Рядко се връщаше толкова назад в миналото. Наистина там нямаше нищо стойностно, което да си спомни.
	Но поради някаква причина, Юън намери сили да отговори на въпроса й.
	— Лютнята принадлежеше на брат ми, Киърън. Той я купи, за да може да напише поема за девойката, която бе пленила сърцето му през онази седмица. Бе опитал да свири, но тогава откри, че е влюбен в друга девойка и остави лютнята в стаята си да събира прах. Един ден се промъкнах, докато бе навън да се забавлява и се научих да свиря.
	— Наистина?
	Той кимна.
	— Защо? И не смей да вдигаш рамене отново.
	Устните му трепнаха при заповедническия й тон.
	— Не знам. Просто изглеждаше като прахосничество да стои там и никой да не се грижи за нея.
	Устните й се извиха в усмивка при думите му.
	— Харесваш ли музиката?
	— Да. Но предпочитам да създавам своя собствена, пред това да слушам нечия друга.
	— О! — отвърна тя, като застина в скута му. — Извинявам се, ако пеенето ми те е притеснило.
	— Не, Нора. Допада ми звукът на гласа ти.
	Вътрешно Юън потръпна, когато думите излязоха от устата му. Беше признание, което би предпочел да не прави пред нея. Без съмнение сега щеше да се отпусне още повече в бърборенето си.
	Но думите му я успокоиха, и тя отново се облегна на него, като го гледаше с нежни очи с цвят на кехлибар, подканващи го да си позволи неща, които не смееше да направи.
	Нора знаеше, че трябва да се отдалечи от него и въпреки това не можеше да се застави да го стори. Беше толкова успокояващо да е в прегръдката му. Ако си беше у дома или около някой друг, не би посмяла да направи подобно нещо. И все пак, се чувстваше на мястото си, гледайки него и начина, по който слънчевата светлина осветяваше черната му коса. Никой мъж не можеше да е по-красив.
	— Дори когато говоря прекалено много? — не можа да се сдържи и добави тя.
	Той я погледна, преди да извърне поглед.
	— Мисля, че трябва да продължим пътуването си. Бих искал да стигнем замъка, преди да се е мръкнало.
	Нора се изправи с неохота.
	Юън й помогна да се качи обратно на кобилата, след което й подаде лютнята. Възседна собствения си кон. Нора яздеше зад него, докато държеше музикалния инструмент внимателно, сякаш бе невинно бебе. Последното, което искаше, е да се повреди по някакъв начин.
	— Колко време мислиш, че ще ми отнеме да се науча да свиря? — попита тя.
	— Предполагам, зависи от това колко се упражняваш.
	— Трябва ли да се упражнявам всеки ден? Колко да се упражнявам? Колко време ти отне, преди да задобрееш? Каза, че сам си се научил — как успя без някой, който да ти покаже?
	Юън примижа, когато тя го заля с въпроси, но дълбоко в себе си бе спокоен. Истината бе, че се беше притеснил, когато по-рано бе толкова тиха. Сега отново си бе същата приказливка. Яздиха в продължение на няколко часа, преди да стигнат ливадата, където той по принцип спираше, за да може конят му да си почине, когато пътуваше сам по този път.
	Юън я поведе напред сред малка група хора, които хапваха, когато по-възрастен мъж им помаха.
	— Здравейте, милорд. Имате ли нещо против вие и милейди да споделите обедното ястие с нас? Имаме достатъчно за всички.
	Юън ги огледа. Мъжът бе възрастен, придружаваха го трима по-млади и една жена. С изключение на русия, който ги гледаше злонамерено, изглеждаха безобидни. Или търговци, или цигани, ако можеше да прецени по покрития фургон и дрехите. Косата на жената бе лъскавочерна, а очите й скосени като на котка. По-възрастният мъж също бе с тъмна кожа, но косата му бе побеляла. Той погледна към русия мъж, който му кимна и се усмихна и сега изглеждаше развеселен, а не заплашителен. Не, не виждаше проблем да отпочинат с тях.
	— Какво ще кажеш, Нора?
	Тя му се усмихна широко.
	— Смятам, че ще е приятно да споделим храна с някого, който не ръмжи, когато го питам нещо.
	Той й се намръщи.
	— Или да ме гледа така — добави тя.
	Юън прие поканата. Помогна на Нора да слезе от коня и обърна внимание как тя продължаваше да стиска лютнята, сякаш бе неимоверно ценна. Едва се сдържа да не се усмихне. Как бе възможно някой да изпитва такова задоволство от такъв евтин подарък?
	Най-младият от мъжете се приближи, за да им помогне с конете. Кожата му бе почти толкова тъмна като на сарацин, а черната му коса бе къдрава и гъста. Беше облечен със зелена риза и червен шал, завързан на кръста му.
	— Името ми е Бейвъл — каза той, протягайки ръка.
	Шотландецът кимна и стисна протегнатата длан.
	— Юън МакАлистър.
	Бейвъл посочи по-възрастния мъж, който им бе помахал.
	— Това е чичо ни Виктор, и моите братовчеди Лисандър и Катарина. Русият мъж е друг пътник, който се присъедини към нас и се подвизава под името Пейгън.
	Юън кимна на всеки един по ред, докато Катарина бързо се сприятели с Нора.
	— Какво ви води в земите на МакАлистър? — Юън попита Бейвъл, когато мъжът се приближи, за да погали кобилата на Нора.
	— Просто преминаваме.
	— Търговци ли сте?
	— Артисти. Има панаир в Ароусбоу, към който сме се насочили.
	Юън се умълча, докато хранеше и поеше коня си. Лекият смях и приказките на Нора долитаха до ушите му, докато тя и останалите говореха.
	— Цял живот ли сте пътували? — тя попита Катарина.
	— Да, от момента, в който съм се родила.
	— Къде сте били?
	— Навсякъде.
	Нора отпи глътка вино, преди да продължи своя разпит.
	— Били ли сте някога в Аквитания?
	— Родена съм на юг оттам.
	— Не, сериозно?
	— Наистина.
	Лицето на Нора стана замечтано и меко, което накара тялото на Юън да реагира мигновено. Щеше да се радва да докара това изражение на лицето й след една нощ прекарана в задоволяване на горящите му от желание слабини.
	— Много бих искала да пътувам — отвърна Нора с плътен и разгорещен глас. — Късметлийка си да имаш чичо, който ти позволява да се присъединиш към него.
	— Да, наистина е така.
	След няколко минути Бейвъл се наведе напред към Юън.
	— Изчерпват ли се някога въпросите на милейди?
	— Не, не се изчерпват.
	Бейвъл се отдръпна от него и промърмори.
	— Нищо чудно, че пиеш.
	Юън се вцепени при думите, които мъжът бе промърморил под носа си. Думи, които едва бе чул.
	— Извинете?
	Бейвъл прочисти гърлото си.
	— Казах, че бих започнал да пия, ако трябваше да пътувам с такава жена.
	Шотландецът се намръщи. Нима не бе чул правилно?
	— Юън! — извика Нора. — Трябва да дойдеш и да опиташ тази яхния. Прекрасно ястие. Най-доброто, което съм вкусвала.
	Катарина грееше от задоволство.
	— Това е рецепта, която научих от майка си.
	— Майка ти не пътува ли с вас? — попита Нора.
	— Не, тя е в Анжу с баща ми.
	Очите на Нора блестяха с разбиране.
	— И те ти позволиха да дойдеш в Шотландия с чичо си? Сама?
	Катарина вдигна рамене.
	— Майка ми разбира нуждата ми от свобода.
	Нора се отпусна на пети, сякаш мисълта бе нещо повече от това, което можеше да възприеме.
	— Не мога да си представя такава майка. Моите родители ще полудеят, ако аз… — тя се поколеба, като погледна към Юън, който се присъедини към тях. — Сигурно полудяват в този момент.
	Без да се замисли, Юън се пресегна и докосна ръката й успокояващо.
	— Ще изпратим вест веднага, щом пристигнем в замъка на Локлан.
	— Бягате ли? — попита Катарина.
	Юън едва не се задави при този въпрос.
	— Не — Нора побърза да я увери. — Юън просто е достатъчно добър, да ми помогне да избегна отчайваща ситуация.
	МакАлистър седна до Виктор, който му подаде чаша с ейл и след това купа от яхнията. Нора се настани от дясната му страна и продължи да се храни и да говори с Катарина.
	— И какво ви води в Шотландия? — попита я тя.
	— Чухме колко е красиво тук — отвърна Виктор. — И затова решихме да дойдем и сами да се уверим в това.
	Нора преглътна хапката си.
	— Смятате ли скоро да се приберете у дома?
	— Може би.
	Когато Юън приключи с яхнията си, главата му зазвънтя. Първоначално си помисли, че е получил главоболие от безспирното любопитство на Нора, но всичко около него се въртеше.
	— Добре ли си? — попита Нора.
	— Чувствам се странно.
	Тя се намръщи, докато го наблюдаваше. Изглеждаше блед и се олюляваше. Когато се опита де се изправи, падна обратно на колене. Нора преглътна уплашено.
	— Юън?
	Лисандър и Бейвъл го хванаха точно преди да припадне.
	При гледката на безстрашния й пазител в безсъзнание, сърцето на Нора заби още по-силно.
	Какво можеше да му се е случило?
	— Юън? — повика го тя, като разтриваше брадясалата му буза. — Болен ли си?
	Катарина пристъпи напред и я дръпна настрани от мъжете.
	— Всичко ще се оправи, милейди. Виктор върши чудеса като лекува. Ще го качим във фургона и ще се погрижим за него.
	— Но…
	— Ще се погрижим за него — увери я Катарина. — Накъде се бяхте насочили вие двамата?
	— Към замъка на МакАлистър.
	— Е, това не е проблем — увери я тя. — Ние самите пътуваме натам. Ще ви позволим да се возите във фургона, където ти ще можеш да бдиш над мъжа си, а ние ще ви заведем там за нула време. Нали така, Виктор?
	— Да. Ще ви заведем у дома, давам ви дума.
	Добрината им накара Нора да се усмихне. Наистина беше хубаво, че имаха желание да помогнат.
	И като се замислеше, беше добре, че бяха спрели. Какво щеше да прави, ако Юън се беше разболял и тя бе сама с него?
	— Благодаря — каза на Катарина.
	Лисандър и Пейгън вкараха Юън във фургона, докато Нора стоеше отвън с другата жена. Виктор се качи вътре, за да помогне с грижите за шотландеца и да провери какво може да направи. Нора изчака няколко минути, преди мъжете да се покажат навън и да се присъединят към нея.
	Виктор я потупа нежно по рамото.
	— Ще се оправи, след като си почине малко. Може да се возиш вътре с него, ако желаеш.
	Нора прекоси малкото разстояние до стълбите на фургона. С любопитен поглед, насочен към Виктор, Бейвъл й помогна да влезе вътре. Нора отиде до Юън, за да го провери, но замръзна, когато го видя. Бе завързан и със запушена уста.
	Какво…?
	По гърба й полазиха тръпки. О, това не беше на добре. Нямаше нужда Юън да е овързан така. Тя се обърна назад и в същия момент Виктор затвори вратата на фургона зад нея. С притъпено зрение, отиде до вратата само за да установи, че е заключена отвън.
	— Катарина? Виктор? — извика ги тя ядосано. — Какво означава това?
	— Всичко ще се оправи, милейди — отвърна Катарина от другата страна на вратата. — Не се страхувай. Ще бъдете наши гости малко по-дълго от това, което сте планирали.
	Нора чу как Лисандър се изсмя при думите на жената.
	— Просто кажи на девойката, че е била отвлечена, Кат. Не е като да не го разбере и сама.
	Нора остана с отворена уста при тези думи. Отвлечена? О, това се наричаше голяма беля, нали? Беше се озовала от казана право в огъня. И то само заради това, че Раян МакАрън бе дявол.
	Фургонът се разклати, когато Виктор се качи на него. Чу как другите се качват на конете и завързват нейния и този на Юън за фургона.
	Отвлечена. Думата звънтеше в главата й, когато се обърна обратно към Юън. Раздразнителният й спътник, щеше да е още по-сърдит, когато научеше за тази промяна, щом се събудеше. Вината беше изцяло нейна, тя бе сигурна в това. Нямаше съмнение, че групата я бяха разпознали като племенницата на кралицата на Англия и бяха решили да я използват, за да получат откуп.
	А сега какво щеше да прави?


>	Глава 5

	Юън се събуди с толкова силна болка в главата, че за момент си помисли, че е бил ритнат от собствения си кон. Но когато се опита да помръдне и осъзна, че ръцете и краката му са вързани, заподозря, че бе нещо много по-лошо от това. Примигвайки, за да отвори очи, той откри Нора да стои до него. Лицето й изглеждаше бледо на слабата светлина във фургона; тя се взираше във вратата, сякаш й се искаше да може да я разбие само с мисълта си. Фургонът се наклони и той удари ребрата си в твърдия под. Стисна зъби от болка.
	— Къде сме? — изръмжа той.
	Въпросът му я стресна. Тя подскочи и се обърна към него, за да го погледне. Когато срещна разгорещения му поглед, на лицето й бе изписано облекчение.
	— Събуди се.
	— Да. Защо съм завързан? Ти ли направи това? — попита той, макар да знаеше, че самата идея бе безумна.
	И въпреки това, с нея всичко беше възможно.
	Тя изглеждаше обидена от думите му.
	— Бяха нашите приятели. Мисля, че те упоиха по време на обяда, след това те качиха тук и те овързаха.
	— А ти какво правеше, докато ме връзваха?
	— Помислих, че си болен.
	Юън не пропусна начина, по който тя избегна да отговори на въпроса му.
	— Не ти ли се стори странно, че имат нужда да завържат болен човек?
	Тя се размърда сякаш развълнувано.
	— Не знаех за това, докато не се качих самата аз във фургона и те видях да лежиш на пода.
	— Тогава какво направи?
	— Опитах се да избягам.
	— После?
	Тя хвана малко парче плат, което лежеше до него.
	— Отпуших устата ти.
	Не това искаше да чуе от нея. Със сигурност, бе направила нещо повече от това сляпо да се предаде.
	— Колко мило от твоя страна. Не помисли ли да махнеш и останалото, с което са ме овързали?
	— Да, но въжетата са прекалено стегнати. Ще имам нужда от кама, за да ги разхлабя.
	Юън си пое дълбоко дъх и се опита да не й се ядосва. Все пак навън имаше четирима мъже и ако се бе борила с тях, най-вероятно щеше да пострада. Така поне бе невредима и имаше възможност да помогне. Негова беше вината, че бе свалил гарда си и бе позволил да го опиянят. Нямаше смисъл да изкарва яда си на Нора.
	— Погледни в десния ми ботуш.
	Нора повдигна вежда при тези му думи.
	— Имаш кама у себе си?
	— Да. Винаги.
	Тя се пресегна към коляното му и опипа крака му.
	— От вътрешната страна на крака ми, Нора.
	Тя се поколеба, сякаш страхувайки се да го докосне по толкова интимен начин. Със зачервено лице изпълни заръката му. Юън затаи дъх, когато студената й ръка докосна вътрешната част на прасеца му.
	Усещането за допира на пръстите й беше прекрасно, когато тя внимателно бръкна в кожения ботуш, търсейки камата, която бе скрита в специално създаден калъф. Докосването й беше като коприна по кожата му и изпрати тръпки по тялото му.
	Както и други неща.
	— Извади я внимателно — каза й той предпазливо. — Нямам желание да бъда осакатен.
	Тя го изпълни, а бавните й и прилежни движения само го накараха да се възбуди още повече, когато желанието вече го изгаряше. Едва се сдържаше да не изстене от чувството. Би дал всичко, за да усети меките й деликатни ръце по гърба си, докато я държеше под себе си.
	Нора прехапа устни, което накара тялото му да се напрегне от желание. След като извади камата, тя сряза въжето, с което ръцете му бяха вързани.
	Юън въздъхна, успокоявайки се малко и се насили да не се докосне, за да успокои неудобството от ерекцията си. Начинът, по който се развиваха нещата, го караше да се чувства като Приап* и ако не намереше начин да отпусне тялото си, бе сигурен, че ще рискува здравето си заради неизразходена страст. Взе камата от ръката й и освободи краката си, след което я върна в ботуша си.
	[* Син на Хермес, известен с огромните размери на гениталиите си. — Б.р.]
	— Колко време бях в безсъзнание?
	— Трудно е да се каже, но, предполагам, от няколко часа. През цялото време се движим с непроменено темпо.
	— Някакво предложение, защо ни заловиха?
	Тя се помръдна, чувствайки се неловко.
	Стомахът му се стегна.
	— Какво си направила, Нора?
	— Нищо — отвърна тя непокорно. — Не мога да съм нещо по-различно, както и ти.
	— Какво искаш да кажеш?
	Тя въздъхна и се втренчи в ръцете си, докато си играеше с тях в скута си.
	— Мисля, че са ме разпознали. Казаха, че са минали през Аквитания и Англия. Вероятно са се срещнали с Елеонор и…
	Нервите му не издържаха.
	— Ще престанеш ли с глупостите за Елеонор? Имам нужда да си нормална за момент.
	Тя се вцепени и го изгледа ядосано.
	— Моля? Какво те кара да си мислиш, че ще излъжа за такова нещо?
	— Защото брат ми е съветник на крал Хенри и ако племенницата му бе тук, в Шотландия, Син щеше да го е споменал.
	Тя го изгледа още по-надменно отпреди и го прониза с изпълнен с недоверие поглед.
	— Е, ако брат ти е толкова близък с Хенри, тогава защо не е чувал за мен?
	Той бе смаян от логиката й.
	— Моля?
	— Може би брат ти не е толкова близък с краля, колкото те кара да вярваш. Освен това, на кой шотландец около себе си би се доверил Хенри? Той не харесва никой, роден на север от Адриановия вал*.
	[* Адрианов вал (лат. Vallum Hadriani) е римско отбранително съоръжение от камъни и торф, което се намира на територията на съвременна Великобритания — в Северна Англия, край нейната граница с Шотландия. — Б.р.]
	Това бе глупаво. Защо тя отказваше да приеме реалността? Имаше нужда да не се държи като луда, за да могат да избягат.
	— Това са пълни глупости — отвърна той в защита на брат си. — Лично съм виждал как Хенри прегръща Син.
	Нора издаде неприличен звук.
	— Не ти вярвам — каза му, като очите й се присвиха до тесни кехлибарени точки. — Добре познавам чичо си. Той не прегръща никого. Дори собствените си синове.
	Юън прокара ръце през лицето си. Тази жена нямаше здрав разум. По някаква причина твърдо вярваше, че е близка с Елеонор. Ако спореше с нея нямаше да стигне до никъде. И това го оставяше с един неотложен въпрос.
	Защо наистина бяха отвлечени? Какво се надяваха да извлекат циганите от това? Локлан по скоро би умрял, отколкото да даде пари за живота му. Брат му би очаквал той сам да се измъкне от тази бъркотия и той щеше да го направи.
	Нямаше друго основание да го отвличат. Може би, в края на краищата, Нора бе причината. Баща й сигурно бе някоя важна личност и би платил кралски откуп, за да върне дъщеря си. Всеки добър баща би го направил и въпреки че девойката бълнуваше на моменти, бе симпатична.
	— Къде смяташ, че ни водят? — попита тя.
	— Нямам представа. Казаха ли ти нещо?
	— Споменаха, че ще ни заведат в замъка на Локлан. Но не мисля, че са се насочили натам.
	— Наистина ли?
	Тя се вцепени от сарказма му.
	— Може да не ми се подиграваш.
	Юън отпусна главата си на стената на фургона и затвори очи. Как се беше забъркал в тази каша? Искаше само да удави болката с малко ейл. Трябваше да е у дома в леглото си, забравил за света. Вместо това, бе хванат в капана на раздрънкан фургон с жена, която не разбираше каква добродетел е тишината.
	— Къде смяташ, че ще ни заведат? — попита Нора. — Мислиш ли, че имат готова килия за нас? Сигурно в замъка на някой благородник. Но кой би посмял да задържи един МакАлистър в своето леговище? Чудя се дали ще отрежат твоето, или моето ухо за доказателство, че ни държат? Баща ми често разказва историята за дядо ми, чийто ръце били отрязани като доказателство за неговото залавяне от врага, който го държал за откуп.
	Тя вдигна ръката си и я огледа на приглушената светлина.
	— Не ми се иска да изгубя ръката си. Сигурна съм, че изпитваш същото. Мъжът има нужда от ръката си. Чудно ми е какво друго могат да вземат…
	— Може би ще отрежат езика ти като доказателство.
	Нора се намръщи срещу него.
	— Езикът ми? Как това ще докаже нещо? Не се съмнявам, че моят език си прилича с който и да е друг.
	— Да, но самият факт, че са го отрязали, ще му докаже, че наистина държат теб, а не някой друг.
	Тя го изгледа гневно, но това поне му донесе малко отдих. За съжаление, не мина много време, преди да започне отново да му задава всякакви въпроси — затова накъде се бяха насочили и какво ги очакваше.
	Докато минутите се точеха бавно, Юън започна да се надява, че все пак ще му отрежат ушите. Искаше да слуша хората от другата страна на фургона за улики, но всичко, което чуваше, бяха безкрайните предположения на Нора. Тя беше права. Вдигаше шум като за цяло семейство. И въпреки че това трябваше да го ядоса, той откри, че разговаряше доста с нея. Бе изобретателна и интелигентна девойка, чието въображение нямаше граници, когато минаваше през различни варианти за това какво можеше да им се случи.
	— Знаеш ли — каза тя, докато играеше с воала си. — Говорят, че има дракони по възвишенията. Може би ще ни заведат там, за да нахранят някои от тях. Никога не съм вярвала в дракони, но веднъж в дома ни дойде един търговец и той имаше рана от ухапване. — Тя разпери ръцете си значително. — И беше на ръката му. Каза, че когато бил млад мъж е бил ухапан от дракон.
	— Колко беше голяма, когато ти разказа тази история?
	— На дванадесет.
	— Може би я е измислил, за да те забавлява.
	— Възможно е, но изглеждаше много искрен. Мислиш ли, че там има дракони? Бих искала да срещна един, ако има…
	Юън поклати глава, когато тя продължи своите истории. Дамата обичаше да говори точно толкова, колкото той презираше да го прави. Най-накрая, щом фургонът спря, брътвежът на Нора също престана. Тя наклони глава, за да слуша.
	Юън чу приглушените гласове отвън.
	— Мислиш ли, че вече е буден?
	Не бе сигурен, кой от мъжете го каза.
	— Би трябвало — отвърна Катарина. — Дадох му малко от корена, а ако вземем предвид ръста му, действието му трябва да е отминало преди известно време.
	— Горкият човек — каза друг. — Представи си да бъдеш заключен отзад с тази бъбривка. Няма съмнение, че ще иска да вземе главите ни затова.
	Нора зяпна възмутено.
	— Мисля, че трябва да го държим в безсъзнание — гласът със сигурност беше на Лисандър. — Той ще ни е повече от ядосан и нямам намерение да вкуся гнева му.
	— Това би обезсмислило идеята, нали така? — попита Катарина — Не, ще трябва да го вдигнем по някое време.
	Юън се намръщи. Какво имаха предвид?
	— Тогава да отворим и да проверим дали се е събудил — каза отново първият мъж.
	След това, в задната част на фургона, се отвори малък отвор и две черни очи погледнаха вътре.
	Беше Бейвъл.
	— Освободил се е — каза той. — Дамата сигурно го е отвързала.
	— Струва ми се, каза, че си го завързал добре — отвърна Катарина сприхаво.
	— Така беше.
	Бейвъл бе отместен настрани и сините очи на Катарина погледнаха вътре.
	— Дай ми въжетата си — настоя тя.
	— Защо? — попита Юън.
	— Ако искаш да излезеш оттам, за да се погрижиш за нуждите си, по-добре да правиш каквото ти се каже.
	— Просто ги пусни, Кат — обади се Виктор.
	Тя отказа.
	— Не и докато не видя онези въжета. Искам да знам как се е освободил от тях.
	Юън дръпна Нора назад, когато тя понечи да възрази.
	— Няма нужда да виждаш въжетата, девойче. Пусни ни.
	— Ха!
	Юън стисна зъби. Какво му ставаше на този ден, че бе наказан с жени, които не си знаят мястото?
	Нора се освободи от хватката му и подаде едно от въжетата на Катарина през отвора.
	— Какво правиш? — попита я Юън през стиснати зъби.
	— Измъквам ни от тук — изсъска му тя.
	— Виж — каза Катарина победоносно. — Въжето е било отрязано. Имат кама вътре. Ако беше отворил вратата, сега някой от нас най-вероятно щеше да е мъртъв.
	— Предайте камата! — изръмжа Лисандър.
	Юън се изсмя при мисълта. Да предаде единственото си оръжие? Никога.
	— Не.
	— Тогава двамата може да си останете вътре — отвърна Катарина.
	— Има един малък проблем — каза Нора. — Наистина трябва да напусна фургона.
	— Защо? — попита Виктор.
	— Трябва да… ъм… просто трябва да напусна фургона. Много скоро.
	Юън прокле, когато разбра мисълта й. Типично за жена — да не може да контролира тялото си.
	— Тогава по-добре да накараш мъжа си да предаде камата.
	Катарина беше тази, която отговори.
	Нора го погледна умолително.
	— Не мога да им дам камата си. Ако го направя, няма с какво да се защитим.
	— Юън, трябва да изляза от фургона. Не мога да чакам повече.
	Процепът се отвори и през него бе пъхнато метално гърне.
	— Не казвайте, че ни липсва милост — изтъкна Катарина.
	— Не може да сте сериозни — отвърна Нора и погледна гърнето с отвращение. — Няма да го използвам, докато той е вътре с мен. Това е непристойно!
	— Няма да гледам.
	Нора остана ужасена от думите на Юън. Мъжът трябваше да е истински варварин, за да предложи тя да направи подобно нещо, докато се намираха в такова тясно помещение. А на всичко отгоре не бяха женени. Не бяха сгодени. Дори не бяха подходящи един за друг.
	Той беше луд!
	— Не! Няма да използвам това. Веднага предай камата, Юън МакАлистър, или се кълна, че ще говоря, докато не ти прокървят ушите.
	При това той се намръщи. Можеше да види нерешителността в очите му.
	— Юън, моля те — опита тя отново. — Наистина трябва да изляза навън.
	Изръмжавайки тихо, той извади камата от ботуша си и я подаде с дръжката напред през процепа на циганите.
	— Доволна ли си сега? — попита той грубо.
	— Да. Развълнувах се — тя се обърна към Катарина. — Сега може ли да изляза?
	Вратата се отвори бавно, за да разкрие Лисандър и Бейвъл, които държаха мечове, насочени към тях. Виктор и Пейгън стояха настрани. По-възрастният мъж изглеждаше нервен, докато Пейгън, сякаш се въздържаше да не се разсмее. Нора излезе от фургона, като внимателно наблюдаваше въоръжените мъже. Вниманието и на двамата беше насочено към Юън, който стоеше и ги преценяваше. Беше се свил като змия, готова да нападне, и двамата мъже го знаеха.
	Нора прехапа долната си устна, докато премисляше какво би могла да направи. Притесняваше се, защото знаеше какво трябва да стори. Беше единственият начин да попречи на Юън да ги нападне и да убие някои от тези глупаци. Препъвайки се срещу Лисандър, тя хвана китката му, която държеше меча и я извъртя рязко с ръката си. Мечът се освободи и тя използва тежестта си, за да го извади от равновесие. Вдигна полата си и я уви около лявата си ръка, след което се обърна, за да се изправи срещу Бейвъл, чието лице пребледня значително, докато преценяваше дали трябва да се бие с нея, или не.
	Юън се приближи до нея за секунда.
	— Дай ми меча.
	При тази намеса, тя се вкамени.
	— Знаеш, че съм достатъчно способна, за да се изправя срещу него. Леля ми ми изпрати учител, когато бях още дете, и по нейна заръка се обучавах с години, въпреки че баща ми се вбесяваше от това, че бе посмяла да изпрати учител без съгласието му.
	— Мечът, Нора. Веднага.
	Тя му се намръщи, докато му подаваше меча с дръжката към него. Нямаше смисъл да спори с Юън, когато трябваше да избяга. Това бе загуба на време, а разсейването само щеше да е причина за повторното им залавяне.
	— Хвани го, Бейвъл — нареди Лисандър, когато се изправи на крака.
	Двамата мъже влязоха в сблъсък с мечове.
	Нора наблюдаваше със страхопочитание умението на Юън. За мечка бе доста пъргав. Движеше се като течност. С грация. Със сила. Бе доста красива гледка. Беше очевидно кой е по-добрият майстор на меча. Съмняваше се някой да може да покаже по-добро умение от това на Юън.
	Тогава Бейвъл направи неочакваното. Наведе се, когато Юън парира един от ударите му, завъртя се на пети и подаде меча на Катарина. Нора остана със зяпнала уста от действието му. Катарина изпита баланса на меча, след това нападна Юън, който отстъпи невярващо.
	— Страхуваш се от жена? — попита тя.
	Юън поклати глава.
	— Ще счупя ръката ти, ако те ударя с меча.
	— Опитай — тя замахна, но Юън дори не се опита да парира удара.
	Вместо това се наведе и с въртеливо движение се отдалечи от нея.
	— Юън! — извика Нора, протягайки ръка към оръжието.
	Ако нямаше намерение да се бори за свободата им, то тогава тя щеше да го направи.
	Нора не очакваше да й върне меча, но той го направи. Тя му кимна, в знак на благодарност, след това се обърна, за да се изправи срещу Катарина.
	— Може ли?
	Очите на Катарина проблеснаха.
	— Хайде.
	Юън се отдръпна назад при другите мъже, докато гледаше как жените се бият. Никога не бе виждал подобно нещо през живота си. Биеха се като шампиони. Отначало Юън за малко не й бе подал меча, но нямаше никакво желание да нарани Катарина като се бори с нея. Сега осъзнаваше, че бе направил наистина мъдър избор, като се бе доверил на Нора.
	— Невероятно, нали? — попита Виктор, заставайки до него. — Катарина е един от най-добрите майстори на меча, които някога ще видиш.
	Юън се намръщи, оглеждайки четиримата мъже до него, които до един наблюдаваха жените. Би трябвало да се бие с мъжете, но не можеше да го направи, докато жените се дуелираха.
	— Кат беше обучавана от самия крал Филип — обясни Виктор. — Той винаги казваше, че тя притежава ловкостта на десетима мъже.
	— Впечатлен съм. Добре се бие — съгласи се Юън.
	— И твоята дама се справя добре — добави Бейвъл. — Тя наистина е равна на Кат.
	Да, така беше.
	— Как така крал Филип е обучил циганско девойче да се бие? — Юън попита Виктор.
	Виктор и Бейвъл се спогледаха.
	— Той е приятел на семейството. Горе-долу. Познава Кат откакто се е родила.
	Хмм… наистина странно.
	— Не трябва ли да се бием? — попита Лисандър.
	Юън разпери ръце и се обърна към мъжете.
	— Най-вероятно. Ще започваме ли?
	Тримата близки цигани се спогледаха нервно, докато Пейгън се смееше и поклати глава, отказвайки да се включи в битката.
	Виктор и Бейвъл отстъпиха крачка назад.
	— Аз поне нямам намерение днес да проливам кръв — отвърна Пейгън. — Какво ще кажете да позволим на жените да определят крайният резултат?
	— Добре — съгласи се Лисандър. — Който спечели взема… — той се поколеба, сякаш мисълта току-що му бе хрумнала. — Ако ги пуснем, няма да ни платят, нали така?
	Виктор въздъхна.
	— Най-вероятно не.
	— Да ви платят за какво? — попита Юън.
	— Бяхме наети да те отвлечем — отвърна Бейвъл.
	— Защо?
	Те повдигнаха рамене.
	— Беше ни наредено да яздим с теб и дамата в продължение на четири дни, след което да ви оставим сами да намерите пътя до дома.
	— Защо? — Юън повтори въпроса си.
	Отново всички вдигнаха рамене, с изключение на Пейгън, и Юън имаше чувството, че той знае повече, отколкото казваше.
	Но това можеше да почака.
	Юън изсвири на жените.
	— Дами, моля, свалете оръжията.
	Жените го направиха.
	Юън се обърна обратно към Виктор.
	— Сега ми кажи отново кой ти плати?
	— Все още никой не ни е платил. Беше ни наредено просто да ви заловим и след това да отидем и да си вземем парите.
	Юън бе напълно объркан от неочакваните им думи.
	— Кой ще ви плати? Не видяхте ли мъжа, който ви нае?
	— Да. Но никога преди не сме го срещали — каза Бейвъл. — Просто се появи, докато посещавахме…
	Лисандър прочисти гърлото си и настъпи Бейвъл по крака. Последният изруга и избута мъжа далеч от себе си.
	— Нямаше да му кажа това.
	— Да ми кажеш какво?
	— Че бяхме на посещение при кръстницата на Кат.
	— Бейвъл! — Виктор свали шапката от главата си и го удари с нея.
	— Ох! — тросна се Бейвъл. — Това боли.
	По-възрастният мъж го удари отново.
	Юън застана между двамата, за да попречи на Виктор да го нападне отново.
	— Господа, моля ви. Кого сте посещавали не ме интересува. Но мъжът, който ви е наел, ме интересува. Какво точно ви каза?
	Катарина се приближи и подаде меча си обратно на Бейвъл. Имаше преценяващ блясък в очите й, на който Юън не се доверяваше.
	— Той каза, че ще ни плати двадесет сребърни марки, ако те хванем и те отведем за известно време. Щом стигнем до Дриксел, ще ни чака, за да ни плати.
	— Мисля, че Виктор спомена, че трябва да разходите двама ни с Нора наоколо.
	— Виктор е в грешка. Беше ни платено да отвлечем теб и никой друг.
	При това Юън се намръщи. Беше чул друго, докато двамата с Нора бяха затворени във фургона. Циганите го лъжеха, но той не можеше да разбере за кое точно. Можеше ли да имат друга причина, поради която да го отвлекат?
	— Знаете ли, защо той иска да ме отвлечете? — попита Юън.
	— Каза, че няма да те нарани, — отвърна Виктор. — Попитах го изрично. Не исках да участвам в убийство. Той отговори, че просто иска да изчезнеш за известно време и че щом те отведем на няколко дни път от дома ти, може да те пуснем.
	— Но вие не ме отвлякохте от дома ми.
	Виктор се сви.
	— Смятахме да го направим, но когато пристигнахме там, видяхме дамата и нейната прислуга. Затова изчакахме те да заминат, а след това и ти тръгна, и ние ви последвахме до селото, надявайки се да те заловим миналата вечер — той погледна Лисандър и Бейвъл засрамено. — След като не успяхме снощи, Кат предложи да тръгнем по-рано и да те изчакаме на поляната, за да те заловим този следобед.
	Юън се намръщи още повече. Как бе пропуснал нещо толкова важно, като петима души, които ги следят? Не му беше присъща липсата на шесто чувство за подобни неща. Никой досега не го беше хващал неподготвен. Все пак, той бе пиян и след това с махмурлук през целия път до Леналор. Може би Нора беше права; трябваше да остава трезвен по-често.
	Потърка врата си, докато обмисляше какво трябва да правят с циганите и мъжа, който бе заповядал да ги заловят. Кой би направил подобно нещо и защо?
	Трябваше да знае дали има такъв враг.
	— Как изглеждаше мъжа? — попита той.
	— Толкова висок — Лисандър протегна ръката си нагоре, за да покаже, че мъжът бе висок между метър и шейсет и метър и осемдесет. Прекалено нисък, за да е някой от братята му.
	Тогава кой?
	Кой, ако не някой от тях, би казал подобно нещо, камо ли да плати за това? Нямаше никакъв смисъл.
	— Той смята ли да се срещне с вас в Дриксел?
	Виктор кимна.
	— Такъв беше планът.
	Юън се обърна към Нора.
	— Имаш ли нещо против, ако продължим пътуването си с тях още малко?
	По лицето й можеше да отсъди, че е раздвоена. Но когато проговори, смелите й думи го изненадаха.
	— Винаги съм готова за малко приключение.
	— Значи не сте ни ядосани? — попита Бейвъл обнадеждено.
	Юън го изгледа заплашително.
	— Не съм много доволен от пулсирането в главата ми, но ако вие петимата се въздържите от това да ме упоявате отново, мисля, че ще мога да ви простя.
	Виктор го потупа по гърба.
	— Ти си добър човек, Юън МакАлистър. Бейвъл, донеси ейла.
	Юън поклати глава, когато тримата мъже отидоха да търсят ейл във фургона, а Пейгън остана с него, Катарина и Нора.
	— Не мога да повярвам, че пътувам с цигани — каза Юън.
	Пейгън се усмихна подигравателно.
	— Казвам си тези думи всеки ден и въпреки това съм тук.
	Нора се усмихна на Юън.
	— Не мога да повярвам, че не си им ядосан.
	Той се обърна, за да открие, че тя стои до него, гледайки го с одобрителен блясък в кехлибарените си очи. Светлината на лицето й правеше кожата й да изглежда дори още по-мека, още по-примамваща да бъде докосната, още по-възхитителна.
	Едва се сдържа да не й се усмихне.
	— Ако се бяха справили по-добре със задачата си, можеше и да съм. Но като вземем всичко предвид, те не са толкова опасни. Просто ще се уверя да не пия ейл, преди те да са го опитали.
	— Ти си мъдър човек — каза Пейгън под носа си.
	Юън погледна Нора и вдигна вежда, когато си спомни по-ранната й настойчивост да напусне фургона.
	— Мислех, че трябва да се погрижиш за някакъв личен проблем?
	— Така е — тя му подаде меча, след това се насочи към дърветата.
	Юън я наблюдаваше.
	Вървеше като величествена кралица с най-внимателното полюшване на бедра, което го караше да изгаря от желание да я вкуси. Бе привлекателно момиче, и трудно можеше да повярва, че толкова изискана дама можеше да борави с меча така добре, колкото един мъж. Нора беше пълна с изненади, и за негово дълбоко огорчение, все по-привлекателна.
	Защо го разведряваше толкова? И в същото време, защо циганите го развеселяваха? Подобно нещо не беше в негов стил. Винаги беше мрачният. Вечно намираше тъмната страна във всичко и щастливо се потапяше в своето неприятно настроение. Трябваше да е ядосан и изпълнен с мъст. Вместо това, очакваше с нетърпение двудневното пътуване на север.
	— Сигурни ли сте, че двамата не сте женени? — попита Бейвъл, когато се върна с ейла.
	Юън остана шокиран от този въпрос.
	— Защо питаш?
	— Едва разговаряте помежду си, но когато дамата се отдалечи, изглежда, сякаш можеш да я вкусиш. Намирисва ми на брак.
	— Да — Виктор се съгласи, като донесе чашите.
	Юън се почеса по главата в отговор на логиката им.
	— Не, не сме женени — той просто изпитваше привличане.
	За него никога нямаше да има подобно нещо, и странно, започна да се чуди, за кого щеше да се омъжи Нора. Дали този Раян, от когото тя бягаше, щеше да е мил с нея. Дали този непознат мъж щеше да види всичко това, което Юън бе забелязал, или нямаше да търпи както нея, така и непрестанното й дърдорене?
	Тя заслужаваше съпруг, който ще оцени уникалния й чар. Беше доста приятна, щом човек веднъж свикнеше с порядките й…
	Нора се спря в гората, докато събираше цветя, за да направи венец и благоуханен букет. Винаги бе имала слабост към свежите цветя, към цветовете и аромата им…
	Беше толкова красиво.
	Бе загубила представа за времето, докато си играеше в гората, мечтаейки и преструвайки се, че е кралицата на феите, която можеше да накара Раян да изчезне и да я заведе на безопасно място при Елеонор.
	Почти се бе изгубила в мислите си, докато не чу силен вик.
	— Нора!
	Подскочи от звука на силния глас на Юън. Беше достатъчно мощен, за да разтресе земята. По-рано бе сгрешила. Въпреки че гласът му бе нисък и плътен, той бе способен да вдигне много шум, когато нуждата го изискваше.
	Дори можеше да го чуе, как върви тежко през гората, като някоя голяма, тромава мечка.
	— Тук съм — отговори тя, когато забеляза бялата му риза. Той се обърна и я изгледа ядосано. — Какво съм направила сега? — попита.
	— Имаш ли някаква представа от колко време те няма?
	Тя се усмихна.
	— Притесни ли се?
	Той се намръщи още повече.
	— В горите има какви ли не животни и разбойници. Всеки можеше да те намери и да ти навреди по някакъв начин.
	— Притесни ли се? — попита тя отново.
	Той се огледа неспокойно.
	— Не трябва да се отдалечаваш — сопна й се сърдито.
	— Притеснил си се.
	Юън изръмжа насреща й.
	Тя се усмихна още по-широко.
	— Знаете ли, милорд, не сте толкова страховит, когато сте притеснен.
	Той й се изсмя.
	— Защо е толкова важно за теб, да си призная, че съм се притеснил?
	— Не е. Просто искам да те дразня с това, защото самата идея, изглежда, не ти допада. Може би трябва да се обидя?
	За нейна изненада, той се пресегна с голямата си ръка и отмести един рус кичур от лицето й. Нежното докосване му беше толкова неприсъщо, че изпрати тръпки по тялото й и накара сърцето й да копнее за нежността му.
	Когато искаше, можеше да е добър човек.
	— Притесних се — най-накрая си призна той.
	Тя едва се сдържа да не затвори очи и да се наслади на лекото му докосване. Как бе възможно толкова едър мъж да е толкова внимателен?
	— Беше много мило от твоя страна да ме последваш.
	Той изсумтя и отдръпна ръката си от бузата й.
	— Какво те задържа?
	— Берях цветя — показа му тя събраното.
	Той изви устни.
	— И смяташ, че си заслужава да рискуваш живота и благополучието си, заради няколко плевела?
	Нора се нацупи, докато прокарваше ръка по дивите цветя, което освободи приятния им аромат във въздуха. Вдиша и се остави миризмата да й напомни за дните от детството, когато двете с майка й прекарваха часове сами в събиране на цветя и грижа за градината на майка й.
	Тя ги притисна към гърдите си.
	— Майка ми често казва, че мъжете са жертвали живота си и кралства за усмивката на жена, тогава защо да не рискувам гнева на мечка заради букет?
	— Повечето мъже са глупаци.
	Тя се поколеба, когато чу думите му и болката в гласа му. Спомняйки си какво бе казала Сорша за неговото предателство, тя съжали мъжа, който се бе отказал от красотата в живота си.
	— Не смяташ ли, че красотата е достойна за саможертва?
	— Не. Не смятам — искрените му сини очи я жегнаха.
	Той го мислеше.
	— Но със сигурност невинаги си се чувствал така?
	— Уча се от грешките си.
	Думите му накараха стомаха й да се свие. Не можеше да си представи подобен живот.
	— И оттогава си бил без красота — каза тя тъжно. — Съжалявам за това, Юън. Всички имат нужда от нещо красиво в живота си.
	Мъжът се почуди за момент, дали му се подиграва, но един поглед в откровените й кехлибарени очи бе достатъчен, за да разбере, че не го прави. Тя никога нямаше да успее да разбере болката, с която живееше. За нея, светът беше мило, весело място, изпълнено само с добрина и светлина. Искаше му се да може да живее в такова невежество.
	— Не мога да си представя живот, в който нищо не ми доставя удоволствие — каза тя внимателно. — Един мъж трябва да е много силен, за да може да живее както теб. Да става всяка сутрин и да продължава напред, когато всичко, което може да види, е мракът и мизерията в света.
	— Не съм силен — призна си Юън.
	Зачуди се защо бе казал това. Не му беше присъщо да бъде откровен с когото и да било. Но нещо в Нора го успокояваше. Имаше нещо в нея, което го караше да й споделя.
	— Бях слабоумен глупак, който повярва на една лъжкиня. Няма сила в това, което правя сега или в това, което сторих в миналото.
	Той я поведе обратно през гората към лагера на циганите.
	— Не съм съгласна — каза тя, докато вървеше до него. — Слабият мъж не би бил още жив.
	— Силният мъж би могъл да погледне майка си в очите.
	Юън не можеше да повярва, че бе изрекъл това. Никога преди не бе споделял тази тайна с някого.
	Нора се спря и пое ръката му в своята.
	Той се вгледа в малката й длан, в дългите, елегантни пръсти, които бяха преплетени с неговите. Ръката му беше почти два пъти по-голяма от нейната. Кожата й бе бледа и мека, докато неговата бе тъмна и загрубяла. Нямаше нежност в живота му. Нито милост или красота. Истината бе, че в живота му нямаше нищо.
	— Това не е ръката на слаб мъж — каза тя, като стисна леко пръстите му. — Можеше да ме оставиш на произвола на съдбата и въпреки това не го направи. Макар моето положение да ти причини болка, ти предпочете да дойдеш с мен, вместо да ме оставиш да пострадам. Къде е слабостта в това?
	Юън не знаеше какво да отговори. Никоя жена досега не му беше казвала подобно нещо. Никой преди не го беше защитавал. Тя го караше да се чувства почти като герой. Как го постигаше?
	Доближавайки ръката й до устните си, той я целуна внимателно и вдиша мекия аромат на кожата й. Миришеше на цветята, които бе държала в другата си ръка, ухаеше на земя и на жена. Беше опияняваща комбинация. Такава, която минаваше рязко през него и караше цялото му тяло да изгаря. В този момент за него бе красива не само на външен вид, но и в цялото си същество. Беше красотата, която му се искаше да притежава. Великолепието, което би могъл да наблюдава до края на живота си и което би държал близо до сърцето си. Но никога не можеше да бъде негова.
	Тя принадлежеше на друг.
	— Благодаря — прошепна той, като свали ръката й.
	— За какво?
	— Накара ме да се чувствам по-добре.
	Тя му се усмихна, и той усети как невидим юмрук го удари в стомаха.
	Искаше му се да може да я задържи при себе си завинаги. Но не беше писано. Тя бе обещана на някой друг и дори да не й харесваше, имаше баща, който се беше поболял от тревога заради изчезването й. Ако бе благоприличен човек, още сега Юън щеше да тръгне с нея към замъка на Локлан и щеше да остави брат си да намери баща й, за да може тя да се прибере у дома и да успокои човека. Вместо това, щеше да прекара следващите няколко дни с нежеланите им домакини. Не само понеже искаше да разбере причината за отвличането си, но и защото желаеше да прекара повече време с тази жена.
	Нямаше никакъв смисъл в това.
	Нора бе всичко, което той би трябвало да мрази. Беше дръзка и своенравна. Досадна. Но най-вече бе изкушаваща. Беше минало толкова време откакто за последно някоя жена го бе съблазнявала. Цяла вечност откакто бе усещал разтопената жар на страстта и желанието.
	Той я искаше.
	С всяка мъжествена част, която притежаваше, копнееше да я вземе в ръцете си и да обладае тялото й със своето. Да свали дрехите й и да изследва всеки сантиметър от голата й кожа с уста. Да разпери косата й по възглавниците си и да гледа как лицето й се изкривява от удоволствие, докато свършва под него.
	И все пак, това никога нямаше да се случи. Тя бе непорочна дама. И той бе готов да премести небето и земята, за да я запази такава.
	Нора не проговори, когато Юън я поведе обратно към лагера. Сигурно бе измил лицето си точно преди да тръгне да я търси. Черната му къдрава коса бе пригладена и отметната назад от лицето му. Раменете му бяха широки, и въпреки това вече не й изглеждаше страховит, както преди.
	Започваше да свиква с намръщените му изражения и черти. Той бе странна комбинация от джентълмен и звяр. Опияняваща смесица от опасен хищник и защитник.
	Докосването му бе толкова внимателно, че я изненада. Показваше й такава добрина, на която не би предположила, че е способен. И подсъзнателно се зачуди какъв ли щеше да бъде като съпруг? Щеше ли да я изслушва, или щеше да я пренебрегва подобно на останалите мъже само защото се бе родила с грешния пол. Какво си мислиш, Нора? Мъжът е напълно неподходящ. Няма съмнение в това. Едър и тромав.
	С нежни сини очи, които блестяха с измъчваща болка.
	Тя тръсна глава, за да се отърси от мисълта, когато се присъедини към циганите.
	Виктор и Бейвъл седяха пред огъня, пушеха лули и пиеха ейл, докато разговаряха. Лисандър беше настрани от тях, лежеше с кръстосани ръце над гърдите и изглежда се унасяше, докато Катарина приготвяше вечерята. Пейгън стоеше край огъня, дялкайки малко парче дърво с извитата си кама.
	Беше странно уютна сцена.
	Катарина й помаха да се приближи, когато Юън я остави, за да се присъедини към мъжете край огъня.
	— Значи, той те намери — каза тя, щом Нора се приближи.
	— Да.
	— Притесняваше се за теб.
	— И той така каза.
	— Не, милейди — отвърна тя, а в очите й гореше дълбока откровеност. — Не мисля, че напълно разбираш какво имах предвид. Той бе изключително притеснен за твоето благосъстояние. Не си ли забелязала начина, по който те гледа?
	Не, всъщност не бе обърнала голямо внимание.
	— И какъв начин е това?
	— Като просяк преди пир. Щом се отнася до теб, той е изпълнен с копнеж.
	Нора се изсмя на предположението. Юън едва я забелязваше и когато го правеше, изглежда, сякаш самото й присъствие винаги го ядосва.
	— В грешка си.
	— Той наблюдава всяка твоя стъпка.
	Нора се обърна, за да погледне към Юън, който стоеше до Виктор и Бейвъл. Катарина бе права — очите му бяха фокусирани върху нея, но веднага щом разбра, че го гледа, той извърна поглед.
	— Виждаш ли? — попита Катарина.
	— Превръщаш го в голям въпрос.
	— Може би. Но ти какво ще направиш?
	— Нищо няма да направя.
	— Нищо? — попита тя невярващо. — Тогава не желаеш да обявиш претенции към него?
	Нора остана леко втрещена при мисълта, въпреки че, ако трябваше да бъде честна, не беше толкова изумена както в деня, в който го бе срещнала.
	— Не, никога — отвърна тя бързо. — Запътила съм се към леля си в Англия. Юън е… Сигурна съм, че ще иска да се върне у дома и да забрави за деня, в който се събуди, за да ме открие в пещерата си.
	Катарина го погледна с интерес.
	— Той ще стане добър съпруг на някоя щастлива жена. Със сигурност е красив.
	— Да, такъв е.
	— Силен. И мисля, че е доста очарователен.
	Нора се намръщи на неспиращите хвалби. Какво точно искаше да каже с това?
	— Не е толкова чаровен — възрази тя, докато помагаше в бъркането на яхнията. — За да бъда откровена, по-скоро е раздразнителен и тих. Когато го завладее едно от онези настроения, може да бъде малко груб.
	— Казват, че водата тече дълбоко…
	Нора се спря, докато наблюдаваше лицето на Катарина, която гледаше към Юън, който стоеше с останалите.
	Красивите черти на жената изглеждаха замечтани и сияещи. Човек би могъл да ги определи дори като любопитни. Нора обаче въобще не се интересуваше от външния й вид.
	— Какво си мислиш?
	— Просто това, че ако ти не си заинтересована от него може би аз трябва да се пробвам. Не съм открила мъж, който може да се сравни с него. Той е единствен по рода си и съм очарована от първичните му маниери и силна осанка.
	Сърцето на Нора се сви при представата как Катарина и Юън се прегръщат; при мисълта, Кат да прави каквото и да било с Юън.
	— Идеята не ти допада, нали? — попита другата жена, когато се обърна и забеляза празния й поглед.
	Нора затвори устата си и започна да лъже, но не можа да се справи много добре. Не й допадаше много повече, отколкото й се искаше, и я караше да копнее да стори неприятни неща на Катарина само задето бе намекнала, че се интересува от Юън.
	Кат се усмихна.
	— Кажи ми, Нора, чувала ли си някога за изкуството на Роуина де Витри?
	Нора бе развълнувана да открие друг, който знаеше и обичаше трубадурски истории.
	— Да. „Дамата на любовта“ е една от любимите ми трубадури.
	— Тогава запозната ли си с „Романса на тишината“?
	— Не, нова ли е?
	— Сравнително.
	Катарина добави зеленчуците, които бе нарязала, след което взе черпака от Нора и ги разбърка в гърнето. Тупна два пъти черпака по ръба, след което го остави настрана.
	— Това е историята за жена, влюбена в мъж, който вижда всяка година на панаира. Тя наблюдавала как той се влюбва в друга и през изминаващите години, го виждала със съпругата му, с децата му и така, докато той остарял. На смъртното му легло отишла при него и му признала любовта си. Че е мечтала за него откакто е бил на осемнадесет, а тя е била девица с ярки очи. Че заради него никога не се е омъжила и не е познала щастието, освен в бляновете си, където можела да се преструва, че той й принадлежи.
	Гърлото на Нора се стегна от съчувствена болка. Беше почит към прекрасното въображение на Роуина, която бе написала такава трагична история.
	— Колко тъжно.
	Катарина избърса ръце в полата си.
	— Да, но най-тъжната част е, че точно преди да умре, той й признал, че също винаги я е обичал. Че е ходил на панаира всяка година, за да може да я наблюдава отдалеч, но след като отказвала дори да го погледне, той предположил, че не е изпитва нищо към него. Затова двамата прекарали живота си, жадувайки за нещо, което са можели да имат, ако само са се заговорили.
	— Колко трагично.
	— Да, но изобщо не усещаш какво намеквам, нали?
	— Какво искаш да кажеш?
	Катарина кимна към Юън.
	— Не мислиш ли, че е странно, да ревнуваш, когато намеквам, че ще го ухажвам?
	Нора се вцепени при намека й.
	— Не — излъга тя.
	Катарина се засмя.
	— Харесваш го, признай си.
	— Не го харесвам — отвърна тя с наставнически тон, вдигна черпака и отново започна да бърка яхнията.
	Не смееше да заяви чувствата си гласно пред никого. Едва успяваше да ги признае пред себе си.
	— Той изобщо не е от типа мъже, които ще ме заинтересуват.
	Катарина я погледна слисано.
	— Милейди, поставяте си прекалено висока летва. Какво повече може да искате от един мъж?
	— Изисканост. Мъж, който е скромен и възпитан. Мъж, който е…
	— Скучен.
	Нора я погледна раздразнено.
	— Как така?
	— Някога била ли си около такива мъже? Те хленчат. Суетят се около косата и дрехите си. Те са повече женствени, отколкото мъжествени.
	Катарина посочи Юън с ръка.
	— Искам мъж, който не се страхува да се изцапа, когато и да било. Мислиш ли, че твоят джентълмен ще те последва, защото си се помайвала в гората? Щеше да се притесни за собствения си живот и нямаше изобщо да помисли за твоя. Смяташ ли, че такъв нереален и превзет мъж, ще се смее на това, което му причинихме? Или щеше да настоява за живота ни, задето сме развалили прическата и дрехите му? Юън постъпи честно, като се има предвид всичко. Всеки друг мъж щеше да вземе главата на Виктор за това, което сторихме. Вместо това, лорд Юън пътува с нас като приятел и равен.
	— Той е малко странен, което доказва казаното от мен.
	Катарина поклати глава.
	— Понякога, милейди, човек има нужда да погледне другия само със сърцето си, не с очите.
	Нора погледна към мястото, където седеше Юън. Другите мъже се шегуваха и смееха. Той седеше там със строго изражение на лицето и притеснен поглед.
	Искаше й се да може да го разсмее.
	— Той винаги е толкова тъжен.
	Катарина се съгласи.
	— Знаеш ли, майка ми обича да казва следното: „Веселият човек може да бъде щастлив с всеки, но когато тъжният се разсмее, той цени това, което му носи светлина“.
	Нора се замисли над думите й. Имаше истина в тях. Никой не биваше да живее с вината, с която живееше Юън особено когато не бе виновен.
	Киърън сам бе направил избора да отнеме живота си. Юън не бе сторил нищо повече от това, да повярва на една лъжа.
	Нора нямаше истински интимни намерения към него. Без значение колко привлекателен беше или колко добре се целуваше. В края на деня, той не беше това, което тя искаше за съпруг. Но нямаше нищо против да му помогне, ако можеше.
	Никой не заслужаваше да бъде захвърлен в пещера без семейство и приятели.
	Имаше няколко дни с него. Може би малък отдих би му помогнал да проумее, че животът беше по-добър, когато някой участваше в него.


>	Глава 6

	— Какво правиш? — попита Юън, когато Нора се приближи до него с леко дяволито израз на лицето. Изражението й бе толкова неприсъщо, че накара косъмчетата по врата му да настръхнат.
	Тя му подаде лютнята.
	— Каза, че ще ме научиш да свиря. Бих желала още един урок.
	Той пое инструмента от ръцете й, докато тя сядаше до него.
	Близо до него.
	Опита се да пренебрегне веселия блясък в очите й и начина, по който кичури от русата й коса падаха край лицето й, докато тя смъкваше воала си, за да го гледа.
	Нора притежаваше голяма красота. Хубост, която го караше да изгаря за нея. Дори сега можеше да почувства невинната й целувка, да си спомни усещането за топлия й дъх върху лицето си. Начинът, по който изглеждаше, когато му бе казала, че се целува добре… Разпалваше кръвта му. Сърцето му биеше лудо и той се почувства странно замаян, сякаш самото й присъствие го опияняваше. Караше го да се чувства омаян и щастлив. Никоя жена досега не бе предизвиквала такива усещания в него.
	Дори Айзобел.
	Тя бе възбуждала само тялото му. Тогава бе прекалено млад и неопитен, за да направи разлика между любов и похот. Това, което изпитваше към Нора, беше нещо съвсем различно. Всъщност наистина харесваше девойчето. Допадаше му да прекарва времето си с нея, да слуша гениалните й идеи и безспирните й истории. Успокояваше го на някакво дълбоко вътрешно ниво.
	Той хвана лявата й ръка и намести пръстите й в позиция, докато й показваше първите три ноти от любимата балада на майка си.
	— Отдава ти се да преподаваш — каза Бейвъл от другата страна на огъня.
	— Да, така е — съгласи се Нора.
	Несвикнал с похвали, Юън прочисти гърлото си и й показа друг такт.
	— Учителят е толкова добър, колкото ученика.
	Тя му се усмихна.
	Омагьосан, той не можеше да свали очите си от нея. Кожата й бе гладка и перфектна. Очите й ясни и ярки. Устните й — червени и пищни, създадени за дълги горещи целувки, които биха подлудили всеки мъж от желание.
	А тя определено му причиняваше точно това. Чувстваше се дързък и донякъде свободен. Желаеше я напук на смислените доводи. Присъствието й го отвеждаше отвъд здравия разум. Изпращаше го директно в измерението на фантазията, където всичко бе възможно. Там нямаше минало, което да го измъчва. Или бъдеще, от което да се бои. Бяха само двамата и нищо друго не беше от значение.
	Трябваше да се махне от нея, и то бързо, преди волята му съвсем да рухне. Отдръпвайки се, така че вече да не е близо до нея и опасността, която тя представляваше, Юън кимна, отчитайки напредъка й.
	— Продължавай да упражняваш тези ноти и ще те науча на още по-късно.
	Докато тя свиреше, Бейвъл се отдалечи, за да вземе собствената си лютня.
	— Ти свири твоите три ноти, Нора — каза той, когато се върна на мястото си.
	Докато тя продължаваше да свири, той композира мелодия, която да пасва с нейната.
	Катарина се приближи, пляскайки ритмично с ръце на музиката им.
	Юън се отпусна назад, за да слуша и гледа.
	Кехлибарените очи на Нора бяха озарени от щастие, бузите й се бяха зачервили. Без съмнение се наслаждаваше на малкото участие, което имаше в тази хармония. Яркият цвят изглеждаше добре на лицето й и караше Юън да се чуди как би изглеждала, когато е разгорещена от страст.
	Стискайки зъби, той извърна поглед, неспособен да мисли за това. Възпираше се да мечтае за лакомството, което бе сигурен, че ще бъде. Когато затвори очи, можеше да се закълне, че успява да вкуси сладко соления вкус на кожата й. Да я почувства топла и приветстваща го в ръцете му…
	Какво ли би било да легне с нея?
	Нора се усмихна на Бейвъл, докато свиреше. Никога досега през живота си не бе имала подобна вечер. Тя създаваше музика. Истинска музика! Юън беше срещу нея, с възбуждащото си присъствие, а Катарина танцуваше на музиката, която свиреха. Пейгън стоеше настрана, като не откъсваше очи от танца й.
	Лисандър извади барабан, който използваше, за да отмерва ритъма на движенията на Катарина. Нора бе впечатлена от екзотичния и див танц на жената, докато не погледна към Юън, който я наблюдаваше, сякаш тя го бе хипнотизирала. Напомни й на гладен вълк, който дебне кокошка, която смяташе да изяде.
	За първи път в живота си Нора усети пронизваща ревност. Как смееше Юън да гледа Катарина по такъв начин. Сякаш искаше да я целуне или да направи нещо повече от това. Той не биваше да я гледа. Нито пък трябваше да кара Нора да се чувства разгорещена и нервна, когато седеше прекалено близо до нея. И все пак той правеше всичко това, че и повече.
	Изпитвайки нужда да отклони вниманието му от Катарина, Нора му подаде лютнята си.
	— Искаш ли да посвириш?
	Той поклати глава.
	— Не.
	— О, хайде де! — възкликна Виктор. — Изсвири някоя песен, ако можеш.
	— Не, сериозно — настоя Юън. — Никога не съм свирил пред публика.
	— Бих искала да те чуя как свириш — каза Катарина с жарък и плътен глас.
	Нора се намръщи в отговор на многозначителния тон.
	— Добре тогава — отвърна Юън, като постави лютнята в скута си.
	Сега Нора наистина се разстрои. Той отказа да свири, когато тя го помоли, но го направи за Катарина?
	Лош човек!
	Мъжете започнаха да свирят бърза мелодия: такава, която позволяваше на Катарина да танцува като Саломе*. Само, че жената не искаше главата на Юън. Нора бе сигурна в това. Как можеше Катарина да се държи така след разговора им? Тази жена беше същински Юда. Висок, чернокос, красив Юда, който можеше да подмами Юън далеч от…
	[* Юдейският цар Ирод се опитва да съблазни жената на своя брат Филип — Иродиада, но Йоан Кръстител го порицава, заради което е затворен в тъмница. На рождения ден на Ирод дъщерята на Иродиада — Саломе танцува за него и той й обещава каквато награда пожелае. По съвет на майка си, Саломе изисква главата на Йоана Кръстителя, заради което Ирод дава заповед да обезглавят Йоан и да донесат главата му на тепсия на танцьорката — Б.р.]
	Мен.
	Едносричната дума обитаваше съзнанието й. Беше истина. Тя харесваше Юън. Повече, отколкото трябваше, и мисълта да бъде с Катарина, беше достатъчна, за да я накара да желае да нарани жената. Но той не й принадлежеше. Не беше неин, за да му нарежда и нямаше право да му казва кой може или не може да гледа.
	Кой може да желае…
	Юън никога нямаше да бъде неин.
	Той не беше това, което тя желаеше за съпруг.
	Щеше да е същият като баща й; да се оригва край масата, винаги щеше да е някъде, за да се упражнява с меча си. Щеше да събира приятелите си за весели вечери на хвалебствия и пиене, докато накрая разказваха и повтаряха едни и същи скучни истории отново и отново.
	Беше прекарала живата си, гледайки как грациозната й и изящна майка е преследвана от доста по-едрия й баща, който рядко изпускаше горката жена от погледа си. Винаги отправяше шумни заръки относно времето на майка й. Принуждаваше я да взема участие в не толкова изисканите му занимания, като да го гледа, докато се бие.
	Не можеше да преброи колко пъти баща й бе грабвал майка й в ръцете си и я бе отнасял до спалнята им, въпреки че тя протестираше, казвайки му, че има задължения, които трябва да свърши.
	А той чуваше ли я?
	Не, никога.
	Докато майка й предпочиташе да говори тихо — баща й говореше високо. Майка й харесваше музика и поезия — баща й обичаше хвърляне на кабер* и лов на елени. Нора никога в живота си не бе виждала други толкова несъвместими хора. И въпреки че баща й бе добър човек с грижовно сърце, той и майка й нямаха нищо общо помежду си.
	[* Хвърляне на кабер — Шотландски спорт, в който атлетът хваща голямо дърво, без клоните, и го балансира до изправено положение, а после след няколко стъпки за засилка, състезателят трябва да го хвърли, максимално далеч. — Б.пр.]
	Та те почти не разговаряха един с друг. Баща й нареждаше, а майка й се съгласяваше.
	Нора искаше повече от това от съпруга си. Мечтаеше за мъж, който можеше да говори с нея за наука. Такъв, който щеше да поддържа разговора и който нямаше да се дразни, защото тя задава много въпроси. Нямаше нищо лошо да задаваш въпроси. Но безкрайното й любопитство, често караше баща й да губи търпение и да я пъди от залата.
	— Обичам те, Нора, но още една дума, девойче, и се кълна, че скромният ми ум, ще се свари, докато не остане нищо, както при стария Шеймъс. А сега отиди в стаята си и ме остави на мира, преди да съм те заключил там завинаги.
	Нора трепваше при думите, които бе чувала безброй пъти. Бе сигурна, че Юън е същият като баща й. Единствената разлика бе във външния вид. Баща й бе нисък и рус, а не огромен и тъмен. Но вътрешно можеше да са един и същи човек.
	И въпреки това, докато гледаше как Юън свири, тя установи нещо странно за него — очите му бяха по-ярки, отколкото преди. Ъгълчетата на устните му се извиваха нагоре, сякаш щеше да се усмихне. Харесваше музиката толкова, колкото баща й я ненавиждаше. Това беше една от малкото допирни точки помежду им. Нещо, което и двамата споделяха.
	Ох, девойче, какво си мислиш? Ако се обвържеш с мъж като него, ще изчезнеш завинаги.
	Бракът беше добър само за мъжа. Жената изгубваше себе си. Тя се превръщаше в дамата на негова светлост — вечно покорна. Винаги съобразяваща се с него. Нора щеше да се превърне в майка си. Тя не искаше това. Желаеше живота си, точно такъв като на леля й Елеонор.
	Кралицата не отговаряше пред никой мъж. Правеше каквото реши и живееше живота си пълноценно. Сама бе подчинила на волята си Хенри, краля на Англия.
	Леля й Елеонор беше нейният идеал.
	Да, Нора не искаше само да е кръстена на леля си, искаше да е като нея. Властна. Решителна. Жена, която контролира собствената си съдба.
	Катарина се завъртя край огъня, след което подаде ръка на Нора.
	— Искаш ли да танцуваш?
	Нора се поколеба за момент.
	— Ще ми покажеш ли как?
	Катарина я изправи на крака, след което повдигна полите си, за да може да наблюдава краката й. Нора я следваше внимателно, докато мъжете свиреха.
	— Изглеждаш така, сякаш притежаваш френска кръв, малка Нора — каза Виктор, усмихвайки се на опитите й да повтори движенията на Катарина.
	Тя отвърна на усмивката му, доволна от похвалата му.
	Но знаеше, че не може да се сравни с Катарина, която се движеше така, сякаш бе едно с музиката.
	Кат я поведе в доста объркан танц. Нора погледна към Юън, след което преглътна. Той вече не наблюдаваше Катарина, а бе вперил поглед в нея.
	С изгаряща жар. С глад. С нужда.
	Представата, че я гледа по този начин я караше да изгаря. Не мислеше, че това е възможно. И въпреки това, той я гледаше.
	А погледът…
	Караше я да се чувства женствена и силна. За пръв път в живота си, тя разбираше страстта и желанието. Юън беше магнетичен и силен, а желанието му да я притежава, бе толкова гореща, че беше почти осезаема.
	Без да знае защо, Нора бе спряла да се движи, когато Катарина я хвана за ръцете и я завъртя отново. И въпреки че танцуваше, погледът й непрестанно се връщаше към Юън и горещите му небесни очи, които я изгаряха.
	След като приключиха с танца и музиката, Катарина и Нора почистиха бъркотията от вечерята. Мъжете събраха инструментите и направиха сламеник за всеки.
	Катарина прибираше гърнето, когато срещна объркания поглед на Нора.
	— За жена, която не се интересува от Юън, милейди, със сигурност, изглеждаш така, сякаш си готова да ме убиеш, само заради факта, че той обърна внимание на танца ми по-рано.
	Лицето на Нора се изчерви, но тя не смяташе да позволи на никой да разбере колко силно желаеше Юън МакАлистър.
	— Със сигурност не е така.
	Катарина се засмя.
	— Не можеш да скриеш истината от мен, Нора. Видях сърцето ти. Беше изписано в очите ти.
	Тя сбърчи нос пред жената.
	— Мисля, че просто ти харесва да се правиш на сватовница, нали?
	— Само когато видя двама души, които си принадлежат.
	Нора се изсмя.
	— Мястото ми не е при Юън МакАлистър. Повярвай ми.
	— Както кажеш — но тонът на Катарина ясно издаваше съмнението й.
	Нора я остави да се присъедини към останалите. Бейвъл, Виктор, Пейгън и Лисандър се бяха оттеглили, за да си легнат. Само Юън беше останал. Седеше сам край огъня, загледан разсеяно в пламъците, докато пиеше от голям бокал. Не изглеждаше пиян, но бе обгърнат от облак от тъга.
	Тя погледна към лютнята в краката му.
	— Добре ли сте, милорд?
	Той изсумтя. Нора помаха с ръка пред лицето му. Първоначално не й обърна никакво внимание, докато накрая примигна и я погледна.
	— Смяташ ли скоро да си лягаш?
	— Не знам — отвърна тя тихо. — Може би след малко.
	Седна до него, желаейки да прогони тъгата, която бе видяла. Искаше да изпълни нощта с малко веселие.
	— Гледал ли си някога към небето като дете?
	Той се намръщи.
	— Не особено.
	Нора отпусна ръцете си назад и погледна нагоре към яркото небе, където милиони звезди блещукаха над тях.
	— Майка ми казва, че всяка звезда в небето има своя история — тя посочи една звезда южно от Малката мечка. — Веднъж ми разказа, че онази звезда там някога е била древногръцки войник на име Абрид. Той бил благороден Спартански командир, чиято жена починала. Сломен, той погледнал към небесата и настоял да отмъсти на виновника. Кралицата на небесата — Нора посочи група от звезди малко настрани, която приличаше на дама — му казала, че в смъртта няма удовлетворение. Само болката ще те застигне. И затова той я попитал кога болката щяла да утихне. Кралицата му отговорила, че това никога няма да се случи. Болката е това, което ни показва колко обичаме някого. Ако обичаме някого истински, тогава винаги ще носим в сърцето си болката от неговата загуба.
	Той я погледна сериозно.
	— Защо ми разказваш това?
	Тя отвърна на погледа му, с надежда, че той ще прозре отвъд вината.
	— Защото, ако си обичал Киърън толкова много, че още те боли след смъртта му, тогава той трябва да е знаел как се чувстваш, преди да почине.
	— Да, и той умря, защото го предадох.
	— Не — възрази тя. — Умрял е, защото не е бил способен да живее с болката, която носиш.
	В челюстта му се появи тик, преди той да се извърне от нея.
	— Това не ме успокоява.
	Тя постави ръка върху неговата и усети как бицепсът му се стяга. Горкият Юън. Щеше ли някога да открие начин да си прости, за нещо, за което не е имал вина?
	Искаше й се да може да остави вината си и да преоткрие щастието.
	— Кралицата погледнала към Абрид — продължи Нора, — и го попитала кого иска да убие, заради смъртта на жена си.
	— Убий мен — отвърнал той. — Защото моето желание за син й струва живота. Ако се бях примирил само с нея, сега тя щеше да е до мен.
	Кралицата поклатила глава опечалено и му казала.
	— Всички трябва да умрем. Нищо не може да промени това. Но начинът, по който живеем, докато сме на този свят, е от най-голямо значение. Няма да те убия — продължила тя, — защото смъртта ти няма да оправи нещата. Можеш да направиш това само като продължиш да живееш.
	— Животът не оправя нещата — отвърна Юън, толкова тихо, че гласът му излезе почти като шепот.
	— Може би. Но мислиш ли, че брат ти би искал да умреш?
	— Ако беше жив, не се съмнявам, че щеше да ме убие.
	При тези думи, Нора се усмихна тъжно, без да му повярва и за секунда.
	— Да те пребие може би, но не и да те убие. Смятам, че ако Киърън имаше силата да продължи да живее, той щеше да намери някой достоен за обичта му и сега двамата щяхте да се смеете на глупавото му увлечение по Айзобел.
	В очите му, придобили тъмносин цвят, проблесна ярост.
	— Нямаш право да говориш за брат ми. Не го познаваше и не разбираш…
	— Напълно разбирам, Юън.
	Тя се пресегна и докосна лицето му, обръщайки го за брадичката, докато я погледне. Искаше й се да види истината. Отчаяно.
	— Знам какво е да обичаш някой с цялото си сърце и след това да ти се налага да се усмихваш, когато той се жени за някоя друга. Наясно съм колко много боли. Спомням си желанието си да умра, когато ми се случи и всеки път, щом се замисля, че ако се бях омъжила за него, нямаше да съм изправена пред живот с Раян, ми се иска да изкрещя от чувство на неудовлетвореност.
	В очите му гореше огън, сякаш думите й го бяха наранили.
	— В кого си била влюбена?
	Нора се отдръпна леко, докато спомените й я раздираха.
	— Мишел дьо Троа.
	Дори след толкова време, само споменаването на името му жегваше сърцето й.
	— Той пристигна в замъка на баща ми, преди три лета, беше най-невероятният мъж, който можеш да си представиш. Красив. Чаровен. Добре образован. Караше ме да се смея, докато не ме заболеше. Мислех, че и той изпитва същото към мен, докато не научих, че една от придворните дами на майка ми се среща с него. В края на краищата, трябваше да се усмихвам и да им пожелая всичко добро, докато вътрешно исках да откъсна косата на Джоан от главата й.
	Юън изучаваше лицето й с поглед.
	— Той знаеше ли какво изпитваш към него?
	— Да. Както много добре знаеш, обичам да говоря за всичко и му признах чувствата си. След като се унизих, той ми призна за тях двамата.
	— Поне е бил честен с теб.
	— Да, но от това болката не намаля.
	Юън погали ръката й с пронизващ поглед.
	— Обичаш ли го все още?
	— Да, до известна степен. Смятам, че има част от мен, която винаги ще го обича. Но не мисля, че бракът ни щеше да е щастлив. Бях млада, а той ме бе омагьосал.
	— А Раян?
	Тя потръпна.
	— Ще прекарам целия си живот в ридания.
	— Съжалявам за това. Но откъде знаеш, че този мъж не те обича?
	Нора се засмя горчиво.
	— Как би могъл? Раян не ме познава, въпреки че израснахме като съседи и често си ходихме на гости. Единственото, което правеше, бе да пуска жаби по гърба ми и да ми дърпа плитките. Той е звяр. Абсолютен звяр. Не знае друго за мен, освен че съм наследница на баща ми и че зестрата ми се равнява на цялото му състояние. Само това го интересува. Може да съм заразено от шарка муле и той пак ще се радва да ме вземе.
	— Съмнявам се.
	— Съмнявай се колкото искаш. Това е истината и аз го знам.
	Тя се наведе напред, докато носовете им почти се докоснаха.
	— Разбираш ли, ти си по-силният мъж, Юън. Все още си тук. Прибрал си се у дома, когато друг на твоето място не би имал куража да се изправи пред семейството си, след като е избягал с Айзобел и впоследствие тя го е изоставила. Тогава си смятал, че брат ти ще е там, за да ти се присмее или да те пребие, и въпреки това, като мъж, ти си се върнал, за да изтърпиш наказанието си.
	Той си пое дълбоко въздух и извърна поглед.
	— Оценявам какво се опитвате да направите, милейди. Но нищо няма да оправи нещата. Моите действия, а не нечий други, причиниха смъртта му.
	Нора го потупа два пъти по рамото, за да наблегне на думите си.
	— Замисли се за момент, Юън. Ако не беше избягал с Айзобел, смяташ ли, че тя би останала с Киърън и би се омъжила за него? Не, нямало е да го стори. Тя, така или иначе, е щяла да избяга, за да се срещне с любимия си и брат ти пак щеше да е мъртъв, защото тя си е била отишла.
	По изражението на лицето му, Нора можеше да отсъди, че тази мисъл никога не му беше идвала наум.
	— Но аз го предадох.
	— Айзобел го е предала, а той е предал всички ви, като е отнел живота си. Това, което е сторил, е по негова вина, не твоя. Той е умрял, защото не е могъл да живее без Айзобел, която е щяла да замине за Англия, без значение кой я е придружавал. Ако не си бил ти, сигурна съм, че е щяла да намери друг мъж, когото да излъже и измами. Така или иначе, Киърън е щял да загине.
	Юън седеше смълчан, докато размишляваше над думите й. Знаеше, че е права, бе прекарал много нощи, в които лежеше буден, проклинащ и изпълнен с омраза към Киърън заради стореното. Ненавиждаше брат си, защото го бе оставил да изпитва тази болка и вина.
	Но това не можеше да спре чувствата в сърцето му.
	Там той виждаше брата, който познаваше. Момчето, което му помагаше да погоди някой номер на Брейдън и Локлан. Мъжът, който го бе учил как да залага и пие. Рядко намираше щастлив спомен от детството и младините си, в който Киърън да не присъстваше.
	Той уважаваше и обичаше Киърън. И се бе отблагодарил на брат си, като бе откраднал любимата му в прикритието на нощта.
	Юън изръмжа от острата болка, която пронизваше стомаха и сърцето му. Неспособен да издържи тежестта й, той се изправи и се насочи към гората, за да остане сам.
	Искаше да избяга от нея. Желаеше просто да зарови миналото и да забрави всичко, което се бе случило.
	Но нямаше как да избяга от него.
	Без значение какво правеше Юън, то винаги бе там. Нараняващо. Болезнено. Настоятелно и мрачно. Обвиняваше го, че е сгрешил и му повтаряше колко е безполезен. Казваше му как бе наранил цялото си семейство.
	Пиенето бе единственият начин да намали болката от това.
	Сега му бе останало само пиенето.
	— Юън?
	— Остави ме сам, Нора — изръмжа той, без да спира. — Имам нужда да остана сам.
	— Юън — повтори тя с настойчив глас.
	Той се обърна, за да я погледне.
	Тя стоеше пред него с пребледняло и притеснено лице на фона на лунната светлина.
	— Мисля, че си добър човек и ако Киърън е бил наполовина мъж, колкото теб, тогава е жалко, че не е още сред нас. Айзобел е била голяма глупачка, щом не е успяла да види това.
	Думите й достигаха до него, по начин, по който нищо не бе успявало от доста време.
	Нора се приближи към него бавно, като призрак сред среднощната мъгла.
	— Не ме докосвай, Нора — каза той с въздишка, щом тя се протегна да погали лицето му.
	— Защо?
	— Ако ме докоснеш, ще те целуна и ако сега го направя, не съм сигурен, че ще имам силата да се отдръпна и да се задоволя само с вкуса на устните ти.
	Нора потръпна от думите, които й прошепна. Очите му не можеха да скрият истината. Той я желаеше. Част от нея жадуваше за докосването му, а друга бе ужасена от това. Бе уплашена от чувствата си към него.
	Там нямаше лъжи. Нямаше скришно място.
	Можеше да лъже Катарина, но не можеше да излъже себе си.
	Нора никога не бе спала с мъж, и досега не бе изпитвала нещо повече от преминаващо любопитство за докосването на мъж. Но по някаква причина, с Юън бе повече от любопитна. Какво би било усещането да прегръща мъж като него? Мъж, който бе див, неопитомен? Мъж, който можеше да я накара да потрепери само с плътния си глас?
	Щеше ли да бъде внимателен с нея, или щеше да я яхне като животно, чието желание бе да се задоволи?
	Докосни го и провери…
	Тя се колебаеше. Въздухът около тях бе изпълнен със страст, с желание и глад. И двамата копнееха да се случи. Единственото нещо, което трябваше да направи, бе да се протегне и да го вземе.
	Тя отстъпи назад.
	Той издиша с облекчение и каза:
	— Върни се в лагера, девойче. Ще те последвам след малко.
	Нора го наблюдаваше, докато се надигаше и тръгваше.
	С разбито от случилото се сърце и от факта, че беше страхливка, тя се върна в лагера, където Катарина я чакаше.
	— Добре ли си? — попита я тя.
	— Истината е, че не съм сигурна. — Нора погледна към посоката, където беше Юън. — Не мога да разбера какво е това, което ме привлича към него. Доста е озадачаващо.
	— Няма тайна. Той със сигурност е честен, силен и красив.
	— Била съм край много красиви мъже в живота си, но никой от тях…
	Нора не можеше да се насили да изрече думите.
	Катарина повдигна вежда.
	— Никой от тях какво?
	— Нищо — отвърна припряно. — Държа се глупаво.
	Тя се извини, че ще се оттегли да поспи върху импровизирания сламеник, който Юън бе приготвил за нея край огъня.
	Земята беше студена и неудобна, но тя направи всичко възможно да не обръща внимание на това, докато умът й повтаряше всичко, което се бе случило между нея и Юън откакто се бяха срещнали.
	Катарина си легна и Нора слушаше как тримата мъже, свързани с нея, хъркат силно. Имаше усещането, че Пейгън спи леко, ако изобщо спеше. Нещо в него изглеждаше бдително дори когато си почиваше.
	С часове наблюдаваше звездите в небето, но Юън така и не се върна.
	Юън бе загубил представа за времето, докато лежеше в малко сечище, гледайки нагоре към небето. Трябваше да се върне в лагера, но нямаше желание да е там, където щеше да е принуден да гледа нещо, което не можеше да има.
	И въпреки това можеше да вкуси Нора. Ароматът й се просмукваше в главата му и го оставяше с желание като на гладуващ просяк.
	Всичко, което някога бе искал в живота си бе да открие жена, която го гледаше по начин, по който други жени гледаха братята му. А не жена, която да му хвърли поглед, след което очите й да се отместят към някой от другите и да се задържат там.
	Това бе част от причината, защо бе толкова запленен от лъжите на Айзобел. Беше си помислил, че поне веднъж няма да му се налага да се състезава за обичта на някой. Че една жена може да го обича и да не желае братята му.
	Но се бе оказало лъжа.
	Без съмнение Нора щеше да е същата. Щеше да види Локлан и самозабравяйки се, да направи всичко, за да привлече вниманието му. Коя жена не би го сторила? Брат му бе висок, но не точно колкото него. И Локлан притежаваше искрящи черти, които караха повечето девойки да припадат в несвяст.
	И най-важното, брат му бе леърд.
	Юън въздъхна. Какво можеше да предложи той на една жена?
	Нищо.
	Разполагаше с пари, придобити от земите, оставени му от баща му, но те изобщо не се доближаваха до богатствата, които притежаваха братята му. Бяха достатъчно, за да може той и съпругата му да живеят добре, но нямаше да може да я глези.
	И въпреки това, докато лежеше там, осъзнаваше, че това никога нямаше да е достатъчно, за да заинтересува някоя жена. Особено такава като Нора. Тя бе изискана и грациозна. Истинска благородничка. Най-вероятно бе дъщеря на някой богат лорд, който я бе глезил неизмеримо. Дрехите и кобилата й бяха най-добрите, които някога беше виждал и бе очевидно, че е добре образована.
	Бе изтънчена. Грациозна. Нежна.
	Прекрасна.
	За него такива жени бяха недостижими. Те бяха предопределени за мъже като Локлан, които бяха изучени на грация, държание и реч. А не за мъж, който беше толкова висок, че трябваше да се превива почти на две само за да влезе в някоя стая. Мъж, чието тяло бе толкова дълго, че не можеше да постави удобно краката си под масата.
	— Юън?
	Той подскочи стреснато, когато чу гласа на Нора в мрака.
	— Какво правиш тук? — попита грубо.
	— Не можах да заспя.
	Той седна, докато тя се приближаваше. Бе облечена с тънка риза и плейд, който бе увила около раменете си.
	Беше сплела дългата си руса коса, а плитката падаше над едното й рамо чак до бедрата й. Бе като видение на лунна светлина.
	Мираж, който накара дъха му да секне.
	— Трябваше да останеш в лагера, Нора. Опасно е да се разхождаш сама в гората.
	— Знаех, че си тук някъде.
	— Да, но ако се бе изгубила?
	— Щеше да ме намериш.
	— Ами, ако не можех?
	— Щеше да ме намериш — повтори тя. Коленичи до него, а лунната светлина осветяваше лицето й. — Мисля си, че ако си го поставиш за цел, можеш да преместиш и планина, ако се наложи. Да не говорим за откриването на изгубена жена в гората.
	Той усети желание да й се усмихне. Как го постигаше? Как можеше самото й присъствие, да облекчава сърцето му?
	Юън погледна извивката на челюстта й и се запита какво би било, ако може да проследи красотата й с език. Да усети млечната й кожа с устни. Да чуе стоновете й от удоволствие.
	Против волята му, погледът му се спря на връвта на долната й риза. Толкова беше лесно да се пресегне и да издърпа връзките, които я държаха притворена.
	Или по-добре — щеше да я развърже със зъби…
	Кръвта забушува във вените му като огън, възбуждайки го, карайки го да я желае. Искаше да я вкуси. Да се потопи в аромата и топлината й, докато забравеше всичко, освен това как го караше да се чувства. Щеше да е рай.
	Когато Нора видя горещия поглед на Юън, дъхът й спря. Тази вечер нямаше студ в тях.
	Изгаряха от желание.
	Не беше сигурна защо бе дошла при него. Усещаше силно привличане и се изуми, че той не пиеше. Изглеждаше напълно трезвен и тих.
	— Какво правиш тук? — попита го тя.
	За нейно по-голямо учудване, той й отговори.
	— Гледах звездите — тя погледна към небето. — И си мислех за това, което каза по-рано, че всяка си има история.
	Тя се усмихна на думите му.
	— Знаеш ли историите?
	— Не. Знам само тази, която ми разказа. Ще ми разкажеш ли и други?
	Нора потрепери от молбата му. Нещо й подсказваше, че обикновено не би казал такова нещо на никого. Той се сближаваше с нея и това я караше да се чувства специална.
	— Е, милорд, знаете колко държа на звука от собствения си глас…
	Той се засмя леко, след това легна отново на земята така, както го бе намерила. Заинтригувана от смеха му, тя легна до него и изсумтя, докато се опитваше да се намести удобно.
	— Ето така.
	Юън я дръпна към себе си, за да може тя да постави глава на рамото му.
	Сърцето на Нора заби лудо, когато той я накара да се сгуши в него. Никога досега някой мъж не я бе държал така. Главата й лежеше на рамото му, докато ръката му я обгръщаше през кръста с длан, отпусната върху корема й. Беше интимно и трогателно и я караше да се чувства странно. Плътният му и мъжки аромат бе окупирал сетивата й, сгрявайки всяка част от нея. Можеше да усети силата му и коравите мускули, които я защитаваха. Тялото й избухна от възбуда и болезнено пулсиране, което не можеше да разбере.
	Прочиствайки гърлото си, тя посочи съзвездието Орион.
	— Чувал ли си за Орион Ловеца?
	— Не.
	Тя закри звездите с ръка, посочи му колана на Орион, главата, ръцете и краката.
	— Можеш ли да видиш очертанията?
	— Да, виждам го.
	— Много отдавна, в древна Гърция, живял Орион, който бил велик ловец. Син на Посейдон и Горгона Евриала, той търсил своята истинска любов по целия свят…
	Юън слушаше мълчаливо, докато тя му разказваше как с години Орион се е опитвал да спечели ръката на Меропа и да получи благословията на баща й, за да се оженят. Като наказание, баща й ослепил Орион, който впоследствие не спрял да пътува, докато не открил гръцката богиня Артемида, която се влюбила в него. Брат й Аполон се разгневил, когато научил за тази любов и подмамил Артемида да убие Орион, който бил издигнат в небесата от богинята, за да не го забрави никога.
	— Защо всички твои истории включват провалена любов? — попита Юън. — Има ли такава, в която някой действително се жени за истинската си любов и живее щастливо с нея?
	Тя се обърна към него и му се усмихна. Коремът му се сви.
	— Има история за Купидон и Психея. Те живеят щастливо. Искаш ли да чуеш за тях?
	— Да, девойче. Моля.
	Докато Юън слушаше нежния ритъм на гласа й, той бавно прокарваше дланта си по ръката й надолу към нейната. В сравнение с неговите пръсти, нейните бяха толкова нежни… така меки. Хвана ръката й в своята и погали внимателно с горната част на палеца си извитите й и добре поддържани нокти. Нуждата да доближи ръката й до устата си и да засмуче пръстите й бе толкова силна, че не бе сигурен дали ще може да я отрече. Извъртя глава, за да може да я погледне, докато тя разказваше. Бузите й бяха леко розови, докато говореше с нежен тон, изпълнен с доверие и любов.
	Колко я желаеше.
	Сега, докато лежеше толкова спокойно в прегръдката му. Какво ли щеше да е усещането да се движи с него? Да чувства приветстващата й топлина под себе си? Вместо това, той лежеше допрял буза до главата й и се бе примирил просто да я държи така, позволявайки на женствената й нежност да го успокоява.
	Когато Нора приключи с разказа си, тя осъзна, че Юън изцяло се бе отпуснал. Направо беше заспал.
	— Юън? — прошепна тя, поглеждайки нагоре към него.
	Той не помръдна. Нейният мечок лежеше с леко отворени устни, плитката й почиваше между големите му пръсти. Дори не беше осъзнала, че я бе докосвал по косата. Но беше наясно с всяко негово друго движение. Бе усетила нежната му ласка, докато държеше ръката й в своята и прокарваше пръсти по дланта и китката й. И когато бе отпуснал бузата си на главата й, тя се бе разтопила.
	Претъркулвайки се, Нора се надигна на ръце, за да го погледне, докато спи. Кичур черна коса падаше над челото му. Тя го отмести назад, след това проследи извивките на веждите му с върха на пръстите си.
	Беше възхитително красив. Дори когато спеше, бе толкова силен и могъщ. Защо й бе угодил тази вечер? Почти бе очаквала да й се скара и да я изпрати обратно в лагера като непослушно дете. Вместо това, той я изслуша. Прегръщаше я. Окуражаваше я да му разкаже историите си.
	Какво ли не би дала за съпруг, който да се държи с нея по този начин. Прехапа устна, когато мисълта се загнезди в съзнанието й. Дали Юън щеше е такъв, ако тя беше негова?
	Той не е за теб.
	Нима?
	Свиреше музика за нея и я изслушваше. Дори й бе подал меч. Със сигурност подобни моменти компенсираха повечето му неизискани маниери.
	Нужни са двама за брак.
	Думите на майка й отекнаха в съзнанието й. Тя често й бе изнасяла лекции за съпружеските задължения и какво се изискваше, за да изградиш здрав съюз.
	_Бракът е договор между мъжът и жената. Съпругата се грижи за съпруга. Грижи се за нуждите му, а от своя страна той я защитава и я издържа. Но за да бъде бракът щастлив, двамата трябва да се уважават. Никога не трябва да омаловажават или пренебрегват чувствата на другия. Вземи баща си например. По-скоро би извадил сърцето си, отколкото да ме разплаче. Съпругът ти винаги трябва да те изслушва, както и ти ще трябва да го слушаш._
	Нора го изучи по-отблизо. Юън не изглеждаше типът мъж, който би пренебрегнал някого.
	Проследи линията на устните му, спомни си вкуса им и как изглеждаха в редките случаи, когато се усмихнеше.
	_Ще трябва да се ожениш за някой. Защо не…_
	— Дори не си го помисляй — въздъхна тя.
	Беше вярно, че трябваше да има съпруг, но Юън МакАлистър?
	Той живееше в пещера!
	Не можеше да се отрече, че бе хубава пещера с невероятно обзавеждане, но все пак беше пещера.
	Какъв живот биха могли да имат?
	Преди да осъзнае какво прави, тя смъкна края на ризата му. Никога преди не бе осъзнавала колко интересен е мъжкият врат. Колко приканваща може да е кожата. Погали адамовата му ябълка с пръсти, усещайки твърдата му мъжествена кожа и брада. Беше твърда и бодеше.
	А челюстта му…
	Наистина превъзходна. Силна и добре оформена. Никога преди не бе докосвала мъж по този начин. Родителите й биха били много ядосани. Баща й би ги погнал и двамата. Юън най-вероятно би бил кратък относно нейното изследване. Не изглеждаше сякаш му харесва да го докосва. Като тази вечер беше изключение.
	Ако ме докоснеш, ще те целуна, а ако те целуна…
	Да не би случайно да го подлудяваше? Можеше ли той да усети същото желание, която тя изпитваше към него? Майка й я бе предупредила за мъжете и свирепите им и повтарящи се методи. Но вместо да я обезчести, Юън бе заспал като безобидно пале. Наистина бе безобидно пале! Тя се засмя при мисълта. Със сигурност нямаше нищо безобидно в страховит мъж като него.
	Нора положи главата си обратно на гърдите му и се заслуша в ударите на сърцето му.
	Само си бе представяла да лежи по този начин с мъж. Беше нещо, което смяташе да сподели със съпруга си, никога с мъж, който едва познаваше.
	Тогава Юън се обърна, придърпвайки я по-близо към себе си. Прегръдката му се стегна.
	— Юън? — каза тя. — Ще ме смачкаш.
	Той отпусна хватката си, за да може да диша, но не я пусна. Вместо това се сгуши по-близо. Всъщност не беше толкова лошо. В действителност беше доста приятно. Отпускайки се, Нора се остави звукът от дълбокото му дишане да я приспи.
	За първи път от години, Юън сънува приятни неща. Киърън не беше в съня му, за да го преследва. Нямаше и следа от Айзобел и жестокостта й. Само Нора беше там, с котешките си очи и несекващите си въпроси. Той въздъхна в съня си, след като я видя да му маха от една приятна, зелена поляна.
	— Елате, милорд, да седнем — тя го придърпа до себе си, за да му предложи питка и ейл.
	В съня си, Юън затвори очи, за да се наслади на вкуса от пръстите й, докато тя го хранеше с питка. Досега не бе познавал нещо по-сладко.
	Отпи от ейла, след което остави храната и пиенето настрани, за да може да се вгледа в жената, която го изпълваше с желание. Караше го да копнее за неща, които отдавна бе загърбил. Мечти, които нарочно бе захвърлил.
	Той я придърпа към себе си, наведе се и вкуси сладките й устни. Тя прокара ръка през косата му, което го накара да изтръпне, а езикът му дразнеше устата й. Простена името й, докато спускаше устните си към нежната й като крем шия, където изгаряше да я вкуси. Тя се притисна към него, извивайки гръб, а гърдите й се допряха неговите.
	Неспособен да издържи на мъчението, той обхвана гърдите й с ръка и подразни стегнатото зърно с длан…
	Нора простена като се раздвижи в съня си от нечии страстни целувки. От усещането, че някой докосваше тялото й по начин, по който никой преди не бе дръзвал. Стреснато тя отвори очи, за да открие, че Юън я държи. Устните му настоятелно и страстно целуваха врата й, докато левият му крак се намираше между бедрата й. Бе обхванал гърдите й в топлата си длан.
	— Юън — каза тя.
	Замаяно той се отдръпна и примигна.
	— Нора?
	— Да. Не ме ли позна?
	Очакваше той да се отдръпне, или поне да премести ръката си от гърдите й.
	Но не го направи.
	— Знаех, че си ти. Помислих, че сънувам — преди тя да осъзнае какво прави, той отново сведе глава, за да я целуне. — Отблъсни ме, Нора — каза той внезапно. — Кажи ми, че те отвращавам и че не искаш да имаш нищо общо с мрачен, самосъжаляващ се пияница.
	Тя се намръщи на думите му.
	Кой му беше казал това?
	— Не те намирам за отблъскващ, Юън. Напротив.
	Той хвана лицето й в големите си ръце и я погледна. Очите му бяха мрачни и изпълнени с болка.
	— Кажи ми го, Нора — настоя той. — Защото, ако не го направиш, ще те любя тук, в гората, като животно.
	Думите му я шокираха, точно толкова колкото и признанието му, и отчаянието, което чу в гласа му.
	Леля й Елеонор, веднъж й бе казала, че най-ценното притежание на една жена беше нейната девственост. Ако жената имаше късмет, тя щеше да избере на кого да я отдаде.
	Ако ли не, баща й щеше да вземе решението. В съзнанието й се появи лицето на Раян и тя едва се сдържа, за да не се свие. Ако не успееха да стигнат до Англия, той щеше да е нейната съдба. Никога нямаше да я накара да се чувства така, както Юън. Тялото й бе горещо и трепереше, изпълнено с желание. Ами ако само Юън я караше да се чувства така, а никой друг не успееше? Ако го отпратеше, щеше да се омъжи непокътната. Раян изобщо не се вълнуваше от това дали е девствена; интересуваше го само богатството й.
	Но Юън…
	Той имаше нужда от нея. Усещаше го дълбоко в себе си. Винаги се бе чудила какво ли щеше да е да си легне с мъж. В съзнанието си си бе представяла сладкодумен трубадур, който щеше да спечели сърцето й. Но тихият мечок, беше този, който я зовеше.
	Недей.
	Думата се заби в съзнанието й. Ако го направеше, щеше да я промени завинаги. Повече нямаше да е невинна. Можеше дори да зачене детето му. Но нещо дълбоко в нея й подсказваше, че износването на детето му едва ли щеше да е най-трудното нещо. В края на краищата, любопитството и желанието й надделяха над нея. Майка й винаги й беше казвала, че ще я отклонят от пътя й.
	Тази вечер я бяха завели при Юън МакАлистър и точно тук искаше да бъде.
	— Люби ме, Юън.


>	Глава 7

	Думите на Нора шокираха Юън. Беше очаквал, че ще го отпрати, а не да го приканва. Не би трябвало да го желае. Добрият мъж би се отдръпнал от нея. Но той не беше добър. Бе див и груб. От типа мъже, които вземаха това, което искат, без да мислят за бъдещето. Точно заради това се бе забъркал в нещастието с Айзобел. Беше действал под влиянието на страстта и бе платил прескъпо за това. Той и благоприличието бяха пълни непознати. Никога не е бил такъв тип човек. Бе оставил маниерите и изискаността на братята си, докато той се оправяше сам без строгите окови, в които обществото и майка му го бяха хванали. Сега съжали, че не знаеше думите, с които да признае на Нора колко много означаваше този момент за него.
	Колко много тя значеше за него. Беше прекарал толкова време без утеха. Дълги години без топлината от нежна ласка. Как беше възможно да се отдръпне сега. Особено след като вкуса й се бе отпечатал върху езика му. Коприненият рай, който беше устата й, бе нещо, на което не можеше да устои. Той беше просто смъртен, а не някой светец. Не, никога не е бил светец.
	Юън проследи извивката на подутите й устни с върха на пръста си, преди да ги разтвори и да я целуне страстно.
	Той затвори очи и вдиша сладкия й дъх, оставяйки езика си да се дуелира с нейния, да обходи небцето й, докато тя не изстена и потръпна от движението. Гъвкавото й тяло се притисна към неговото, докато той освобождаваше връзките на долната й риза.
	— Би трябвало да ме отблъснеш — каза той, като се отдръпна от целувката й, за да се вгледа в нежните й, приветстващи очи.
	— Може би, но често правя обратното на това, което трябва.
	— Да, девойче, така е. И това е едно от по-скъпите ти качества.
	— Подиграваш ли ми се?
	— Не, любима, никога не бих ти се подиграл.
	Сърцето на Нора запърха, когато той я дари с истинска усмивка. Беше неочаквана и спираща дъха.
	Очите му блестяха на слабата лунна светлина. Желанието му я прегръщаше, докато ръцете му я защитаваха от студената и влажна земя. Страстта и силата му я обгръщаха.
	И тя искаше още.
	Нора простена гърлено, когато той се върна към устните й, за да я целуне нежно. Никога преди не беше докосвана по този начин. Никога не си бе помисляла, че обикновена целувка ще бъде такова невероятно преживяване.
	И когато топлата му, гальовна ръка се доближи до гърдите й, тя подскочи от нетърпение. Болка и удоволствие пронизваха тялото й, докато се разгорещяваше все повече в най-съкровеното си място.
	Какво беше това, което се случваше с тялото й? Тази странна нужда, която я измъчваше?
	Не разбираше тези чужди усещания. Бяха объркващи и всепоглъщащи.
	Възбуждащи. Измъчващи. И я оставяха с желанието за още.
	Юън спря да целува устните й, за да си проправи път с целувки надолу по врата й към гърдите, които бе обхванал с шепи. Нора преглътна при вида на главата му, наведена над гърдите й и усещането за езика му, дразнещ стегнатите й зърна. Езикът му беше груб и горещ, устните му — успокояващи и нежни. Притисна главата му към себе си, като остави кичурите коса да дразнят пръстите й.
	Беше толкава красив, докато я изследваше и дразнеше. Прекрасното му лице разкриваше удоволствието, което изпитваше само от това, че я докосва.
	Тя въздъхна от задоволство и се остави на невероятните усещания да я завладеят, докато накрая не се превърна в продължение на мъжа, който я прегръщаше.
	Тази вечер щеше да бъде негова.
	Юън никога не бе докосвал тяло като нейното. Тя бе толкова възбудена, така привлекателна. Още повече, той знаеше, че тя споделяше с него нещо, което не бе споделяла с никого.
	Той беше първият й.
	Не можеше да си представи защо би го избрала. Не заслужаваше това, което тя му предлагаше. Не беше достоен за нея и точка по въпроса.
	Тя беше безгрижие и радост.
	Той беше тъмнина и печал.
	Но се радваше, че тази вечер поне засега, тя бе с него без значение каква бе причината.
	Нора дръпна ризата му.
	Нетърпелив да й угоди, той я съблече, а карираните му панталони я последваха.
	Тя ахна силно, докато прокарваше длани по напрегнатите му ръце. Той стисна зъби и отметна глава от удоволствие.
	Нещата, които докосването й му причиняваха…
	Беше невероятно. Освежаващо. Караше го да се чувства мъжествен и див.
	Беше силно възбуден. И най-вече, чувстваше се уязвим към нея.
	Но не можеше да се отдръпне. Не, имаше нужда да получи още от нея. Копнееше да докосне всеки сантиметър от тялото й и да го обяви за свое.
	Нора усети моментна паника, когато Юън свали долната й риза. Изведнъж тя бе гола пред него.
	Беше страшно и странно еротично. Не можеше да си спомни някога да е била гола пред някого. Никой не знаеше как изглежда гола.
	Никой, освен Юън.
	С лудо биещо сърце, тя се вгледа в големия му член и се опита да си представи какво би било да поеме това в тялото си. Със сигурност щеше да я разполови.
	— Ще ме боли ли? — попита тя плахо.
	Той погали бузата й с пръсти.
	— Ще направя всичко възможно, за да не те нараня.
	Тя му се усмихна, доверявайки му се напълно, въпреки че не беше напълно сигурна дали говори искрено. Как можеше да не боли? Беше огромен.
	Юън легна върху нея и я взе в обятията си. Чувството за тялото му, докосващо нейното, накара всичките й мисли да се изпарят. Усещаше добре тежестта му, без да я притиска.
	Той взе ръката й в своята и я насочи обратно към себе си.
	— Не се страхувай от мен, Нора — прошепна й.
	Тя прокара ръка по мъжествеността му, докато върхът на члена му изучаваше химена й.
	— Кажи ми да спра и ще го направя.
	Тя му се усмихна, като бе наясно, че повечето мъже не биха й го предложили. Това я направи още по-нежна към него.
	— Не спирай.
	Той я целуна отново, след което проникна силно в нея.
	Тя се напрегна от изгарящата болка, която я изпълни.
	Юън шептеше окуражаващи думи в ухото й, докато използваше езика си, за да си играе с нежната кожа на шията й.
	Тя дишаше тежко от болката, опита се да се отпусне, докато той я приканваше. Никога не си беше представяла, че усещането, да бъде с мъж, би било такова, но се радваше, че Юън е този, който беше в нея. Беше благодарна за силата на ръцете му, които я обгръщаха и за звука на плътния му глас в ухото си. Тя прегърна раменете му с ръце и зарови лице в мускулестия му врат, вдишвайки аромата му. Това й даваше кураж и сила да не го отблъсне.
	Искаше това. Желаеше да сподели тялото си с него и Юън да е този, който я изпълва за пръв път.
	Той изгаряше от желание, докато се въздържаше да не проникне в нея по-дълбоко.
	Беше трудно.
	Желаеше я невъобразимо. Обгръщаше го с топлина, а дъхът й по кожата му го караше целия да тръпне. Беше прекрасна и не искаше никога да я пусне.
	— Отпусни се, любима — каза той внимателно. — Обещавам, че няма да се движа, докато не си готова за това.
	Той изчака, докато тя не отслаби прегръдката си. Погледна към него, доверявайки му се.
	Юън се усмихна на куража й и на красивата гледка под него, на голото й тяло, свързано с неговото. Това беше най-красивото нещо, което бе виждал някога. Вълна на страстно притежание го завладя особено когато погледна надолу, за да ги види съединени.
	— Усещането да си в мен е толкова странно — каза тя.
	Юън се засмя. Досега никоя жена не беше казвала подобно нещо. Но пък говоренето беше това, което тя правеше най-добре и той намираше вроденото й любопитство за очарователно. Нямаше никакви задръжки относно въпросите и коментарите си.
	— Как се чувстваш? — попита той.
	— Цяла. Мога да те усетя чак в сърцевината си.
	Дъхът му секна, когато чу думите й и си представи образа, който те създаваха. Харесваше му да я чува как говори подобни неща.
	— Може ли вече?
	Тя кимна.
	Той се отдръпна, след това притисна бедрата си към нейните. Двамата простенаха в унисон.
	— Заболя ли те? — попита я той.
	— Не — отвърна му тя задъхано.
	Юън се задвижи бавно, осмелявайки се да проникне достатъчно дълбоко.
	— Това е прекрасно — въздъхна тя. — Така ли трябва да е?
	— Някога оставаш ли без въпроси?
	— Да не би да трябва да мълча?
	Юън се претърколи, докато двамата бяха все още съединени. Той я постави върху себе си, като я гледаше на лунната светлина. Очите й се разшириха още повече.
	— Нима трябва да съм отгоре по този начин?
	Той се засмя.
	— Харесва ли ти?
	Прехапвайки устна, тя кимна ентусиазирано.
	— Тогава се предполага, че трябва да го направим.
	Юън й показа как да го язди бавно и спокойно. Прокара ръце по бедрата й, гледайки как лунната светлина се отразява в бледата й кожа.
	— Може ли да ти задам още един въпрос?
	Умът му беше замаян от усещането за голото й тяло, плъзгащо се срещу неговото, че му отне няколко секунди, преди да отвърне.
	— Ако ви доставя удоволствие да го правите, милейди, моля, при никакви обстоятелства не спирайте да говорите. Разкажи ми още за това какво е усещането да съм в теб.
	— Ти си голям и силен. Мога да усетя как пулсираш в мен.
	Нора посочи към долната част на корема си.
	Гледката как гали корема си почти разби контрола му. Той пое ръката й в своята я отмести, преди да успее да се предаде твърде рано на оргазма, за който копнееше.
	Нора размърда задните си части срещу него.
	— Какво трябва да правя?
	Той повдигна бедрата си, като проникна още по-дълбоко в нея.
	— Каквото поискаш.
	Тя се отърка в него по такъв невероятен начин, че той изръмжа от задоволство.
	Когато бе с него, Нора се чувстваше толкова свободна. Прокара ръце по здравите му гръдни мускули и корем. Беше толкова странно да го вижда, легнал под нея между разтворените й крака.
	Той държеше бедрата й с ръце и насочваше движенията й. Но това, което я приковаваше, беше блаженството, изписано на лицето му. Бузите му бяха зачервени, очите му тъмни и нефокусирани. Тя изстена, когато той прокара ръката си нагоре от бедрата й, към гърдите, където се заигра с твърдите й зърна. Ако някой й беше казал, че ще седи така върху мъж и ще се наслаждава на случващото се, щеше да го нарече лъжец и въпреки това тя стоеше по този начин с твърдата му мъжественост в себе си.
	— А ти как ме усещаш, Юън?
	— Влажна и нежна.
	— Бил ли си с много жени?
	Той спря да се движи.
	— Не. Не много.
	Тя се усмихна. Това правеше този момент още по-специален.
	— Щастлива съм. Искам случващото се между нас да е специално.
	Юън хвана лицето й с ръце.
	— Повярвай ми, любима, така е — той я придърпа към себе си и я целуна пламенно.
	Нора изтръпна от страстта, която вкуси, от начина, по който дразнеше устните й със своите и преплиташе езика си с нейния. Мускулите му я обграждаха и това я караше да трепери.
	Юън прекъсна целувката и отново се завъртя с нея, поемайки контрол. Нора изви гръб, когато той се задвижи по-бързо, по-силно. Сякаш бързаше за нещо. Какво беше това чудно усещане, когато той се плъзваше в и извън тялото й? Всяка ласка носеше повече удоволствие; всяка целувка и докосване отекваха в нея.
	— Направи ме твоя, Юън.
	Но в сърцето си знаеше, че това вече се беше случило.
	Той превзе отново устните й, когато проникна в нея, дори още по-дълбоко отпреди. Тя обви кръста му с крака и се остави на страстта да я завладее.
	Юън сведе глава към рамото й и изръмжа свирепо, щом свърши в нея. Тя дишаше накъсано, когато той се строполи отгоре й и я прегърна силно.
	— Благодаря ти, Нора — прошепна в ухото й, като дишаше тежко.
	След това отново я целуна по устните с нежна ласка, която я накара да изтръпне.
	Юън се отдръпна от нея, легна по гръб и я придърпа към себе си.
	Предполагайки, че е приключил, тя се изненада, когато той разтвори краката й и докосна най-съкровеното й място.
	— Какво правиш? — попита тя.
	— Искам да ти доставя удоволствие.
	— Но ти вече го направи.
	Той се усмихна дяволито.
	— Не, моя невинна гълъбице, не съм.
	Нора преглътна, когато дългите му тънки пръсти проникнаха дълбоко в тялото й. Тя се напрегна леко, докато те прогаряха нежната кожа на долните й устни.
	— Не губи влажността си, Нора…
	Объркана от това, което той намекваше, тя се намръщи.
	Юън придърпа плейда си и го използва, за да я изтрие между краката. Това му действие я накара да се изчерви.
	— Какво правиш?
	Очите му горяха.
	— Довери ми се. Обещавам ти, че това ще ти хареса.
	Той легна между краката й и разтвори широко бедрата й.
	Лицето на Нора пламна, когато осъзна, че той вижда сърцевината на тялото й.
	Юън прокара дългия си пръст по женствеността й. Тя потрепери. След това използва останалите си пръсти, за да я разтвори и наведе главата си надолу.
	Нора подскочи от изненада, щом устните му я покриха. Всяко нервно окончание в тялото й затрепери, когато тя извика изненадано. Той я галеше с език и устни.
	Тя мъркаше и стенеше, докато притискаше главата му към себе си. Вече неспособна да говори, можеше единствено да се наслаждава на усещането, което всяко еротично облизване създаваше.
	Кой можеше да предположи? Дъхът му беше горещ по голата й плът, а когато проникна дълбоко в нея с пръст, тя си помисли, че ще умре.
	Нора погледна към него само за да види, че я гледа, докато я измъчваше в захлас.
	Отдръпна се, но не извади пръста си от нея. Завладя я странно интимно чувство.
	— Не се срамувай, гълъбице — прошепна той, след което продължи да я дразни с уста.
	Сякаш със собствено мнение, тялото й се извиваше при всяко негово докосване и целувка.
	— О, Юън — простена тя.
	И докато той продължаваше, тя откри, че вече не можеше да говори. Не бе способна да прави каквото и да е било друго, освен да се наслаждава на чувството. На усещането за езика му, плъзгащ се по нея и на въртеливите движения на пръста му.
	Удоволствието, което изпитваше, достигна невъобразими висини, докато накрая тя бе сигурна, че ще се пръсне.
	И тогава, секунда по-късно, тя наистина избухна. Тялото й се разполови и Нора извика.
	Юън не спря. Той остана на място, ближейки и дразнейки я, докато тя не свърши още два пъти.
	Когато изглеждаше, че той бе решен да продължи да я дразни, тя го помоли за милост.
	— Моля те, Юън — простена тя. — Страхувам се, че ако свърша отново ще умра.
	Той се изсмя на молбата й, след това извърна глава и засмука нежната кожа на бедрата й.
	Нора остана да лежи така, напълно изтощена и слаба. Дишаше накъсано, когато Юън я придърпа в прегръдката си и я задържа така.
	— Не се шегуваше — каза тя, докато тялото й бавно се възстановяваше. — Нямах представа, че това съществува.
	Той я целуна по челото и хвана лицето й с ръце.
	— Нито пък аз — прошепна внимателно той.
	Нора се усмихна и се сгуши в него, желаейки да е колкото се може по-близо до него. Това бе единствената прекрасна нощ в живота й и тя се радваше, че я бе споделила с него. Ако утрешният ден я принудеше да се омъжи за Раян, поне беше познала една нощ на истинска страст. Нощ, в която бе лежала в прегръдките на мъж, който я желаеше и уважаваше.
	Щеше винаги да я цени.
	Юън слушаше как Нора заспива. Чувството на вина и съжаление го завзеха.
	Това, което бе направил тази вечер, беше непростимо. Бе отнел девствеността й — право, което принадлежеше на съпруга й, а не на него. Баща й и годеникът й, щяха да са бесни, когато научеха. Мисълта, че друг мъж ще я докосва както той тази вечер, представата, че тя ще окуражава другиго с думите си, го изпълваше с неописуема ярост.
	Тя бе негова!
	Нямаш право да я имаш! И без това какво можеш да й предложиш?
	Юън зави и двамата с плейда й и прокара ръка през бледорусата й коса. Нямаше какво да й предложи. Всичко, което знаеше, бе това какво изпитваше, когато я държеше така.
	Начинът, по който се чувстваше всеки път, когато тя го погледнеше.
	Господ да им е на помощ, защото и двамата щяха да си платят за тази вечер. Но той щеше да се увери, че ще е този, който щеше да заплати най-високата цена. Никой нямаше да нарани дамата, заради това, което му бе дала. Той щеше да се погрижи за това.
	Катарина се събуди точно преди зазоряване. Всички все още спяха и тя не забеляза, че Нора не е в своя сламеник, докато не взе кофата си и не се насочи към потока за прясна вода. Подсвирвайки си мелодията, която майка й я бе научила, тя откри Юън и Нора да лежат прегърнати под плейд. Въпреки че бяха почти покрити, личеше, че и двамата са голи. И не беше нужно да си много умен, за да разбереш защо двамата лежаха голи в гората под плейд. Тя се усмихна, след което се отдалечи на пръсти, за да не ги обезпокои. Въпреки всички протести на Нора, дамата бе влюбена в него.
	Катарина почувства краткотрайна ревност. Искаше й се да намери мъж, когото да обича. Но нямаше да позволи това да унищожи радостта, която изпитваше към Нора. Любовта беше красиво нещо и всички заслужаваха да открият своята перфектна половинка. Тя вярваше в любовта от пръв поглед. Повече от това, Кат вярваше в предначертаната съдба. Някъде там всеки имаше своя половинка; един ден тя щеше да открие и своята любов.
	Но това можеше да почака.
	Сега Юън и Нора имаха нужда от нейната помощ.
	— О, не и този поглед.
	Тя се обърна, за да открие, че Виктор седи в сламеника си и я наблюдава.
	— И какъв поглед е това? — попита тя.
	— Замислила си пакост, шери. Просто ми кажи, че този път не включва и мен.
	Тя се засмя.
	— Не, Виктор, в безопасност си.
	Той си отдъхна с облекчение.
	— Благодаря ти за малката услуга. И кой е рибата, която е на път да се хване на въдицата?
	— Това не те интересува.
	Виктор изсумтя.
	— Смяташ да ги събереш заедно, нали?
	— И ако е така?
	— Мисля, че Юън ще предпочете да го отровим, вместо да го упоим.
	— Виктор! Той обича дамата.
	— Кат — каза той с дрезгав глас — знам, че приличаш на майка си. Тя се остави сърцето й да я отклони от пътя, и докъде я доведе това? Освен теб, всичко, което получи от своята капризна любов, беше разбито сърце. И до ден-днешен чака известие от баща ти. Това ли искаш за тях двамата?
	— Баща ми нямаше право на избор, за кого да се ожени, но той обичаше майка ми, знаеш го. Ако беше някой друг, щеше да се ожени за нея.
	— Нора е обещана на друг. Знаеше ли това? Тя е обвързана с него, както баща ти беше…
	— Не. Юън няма да позволи тя да се омъжи за друг. Знам го.
	Той поклати глава.
	— Не си играй с живота им, Кат. Умолявам те. Правя това само защото ми беше наредено, но знаеш, че не съм съгласен. Остави ги на мира.
	Кат разбра предупреждението му. Той бе прав. Въпреки любовта между родителите й, те бяха принудени да живеят разделени. Но не грейналите й очи бяха събрали Юън и Нора заедно. Бяха собствените им действия.
	И ако можеше да направи нещо, за да им помогне, щеше да го стори.
	Нора се събуди, откривайки, че още лежи върху Юън. Лицето й се изчерви, когато си спомни какво бяха направили в късните часове на нощта.
	Сега, на утринната светлина, тя видя голите им тела.
	Докато се отдръпваше, Юън се събуди рязко, сякаш очакваше да се бие. Веднага щом я видя, той се успокои. Нежната усмивка, с която я дари, помогна доста в това, да облекчи неудобството й.
	— Добро утро, мила.
	— Добро утро.
	— Боли ли те? — попита той.
	Тя отново се изчерви.
	— Не, а теб?
	При това той се засмя. Господи, колко й харесваше звукът от този дълбок тътен.
	— Не, любима. Изобщо.
	Юън се изправи до седнало положение и плейдът се смъкна, разкривайки голото му тяло пред нея. Нора не можа да спре погледа си, който се придвижи надолу само за да види, че отново се е възбудил.
	— Това често ли се случва?
	Той погледна надолу, след което срещна очите й с дяволита усмивка.
	— Само когато те погледна.
	Целувката му беше както нежна, така и настоятелна.
	Поне докато не чуха циганите да се движат и да си говорят. Юън се отдръпна.
	— По-добре да се облечем, преди някой да дойде да ни потърси.
	Нора кимна. Докато се протягаше към долната си риза, осъзна, че бедрата й бяха облени в кръв.
	Юън се обърна, когато чу тревожното й ахване. Вдигна я от земята и я отнесе до потока, помагайки й да се изкъпе. Беше невероятно нежен с нея.
	Тя забеляза, че е намръщен, докато премахваше всички следи от това, което бе направил.
	— Съжаляваш ли за стореното? — попита го тя.
	Юън вдигна очи, а погледът му бе смесица от възмущение и чувство за вина.
	— Не съжалявам за това, което направихме. Как мога да съжалявам? Само се страхувам какво може да ти се случи, ако някой друг научи.
	— Няма да кажа на никого. Обещавам, че няма да искам нищо повече от теб.
	Юън замръзна.
	Думите й го шокираха. Досега не бе познавал толкова мила жена. Имаше безброй приятели, които бяха принудени да се оженят за някое момиче, защото то бързо търчеше при баща си, за да разкаже какво й бяха сторили. Вместо това Нора му предлагаше защита. Тя бе наистина уникална девойка. Жена, с която би искал да прекара живота си, докато я изучава.
	Поколеба се при мисълта. Смееше ли да опита? Или да не опита?
	Той се изправи пред нея, несигурен какво да прави. Неуверен какво би трябвало да стори. Но в края на краищата, вътре в него отекваше една-единствена истина. Нора заслужаваше някой по-добър от него.
	След като я изкъпа, двамата се облякоха, докато той обмисляше какво да прави с нея. Върнаха се при циганите, които бяха станали и готвеха.
	— Къде бяхте вие двамата? — попита Виктор.
	За първи път, Нора не можеше да отговори, изчерви се и погледна към него със страх в очите.
	— Станахме рано и отидохме да се разходим — отвърна Юън.
	Дори и циганите да не бяха повярвали, никой не каза нищо. Те просто продължиха с разнородните си задачи, без да им обръщат внимание.
	Катарина ги приближи с две чинии наденица и хляб.
	— Реших, че тази сутрин двамата може да сте огладнели. — Тя наведе глава, когато погледна към Нора. — Въпреки че изглеждате леко уморена, милейди. Не спахте ли добре?
	— Много добре, благодаря — отвърна Нора бързо, взе чинията си и се отдалечи от любопитния поглед на Катарина.
	— А вие, милорд?
	Юън се насили да не поглежда към Нора.
	— Доста добре, благодаря.
	Не разговаряха, докато закусваха; измиха чиниите и след това приготвиха фургона.
	Нора се озова във вагона по настояване на Юън.
	— Днес няма да има нужда да яздите коня, милейди — каза й под носа си. — Само ще те заболи още.
	След което я целуна бързо по бузата и я остави да седне до Виктор.
	Нора се почувства поласкана от тактичността му и затова прекара целия ден, говорейки си с Виктор, докато се придвижваха на север, за да се срещнат с мъжа, който бе платил на циганите да отвлекат Юън.
	МакАлистър яздеше встрани от фургона и наблюдаваше Нора, а сърцето му желаеше това, което не можеше да има.
	— Кажи ми — обади се Лисандър, като изравни коня си, за да язди успоредно с Юън, — как успяваш да понесеш приказките й, без да запушиш устата й?
	— Бърборенето й не ми пречи.
	При тези думи Лисандър изсумтя.
	— Сигурно се шегуваш. Как така не кара ушите ти да звънтят? Изненадвам се, че горкият Виктор все още не й се е озъбил.
	Юън вдигна рамене. Той пришпори коня си напред, за да може да поговори с нея.
	— Нора?
	Тя се обърна, за да го погледне. Бризът развяваше кичури от русата й коса, които се бяха измъкнали от воала й. Бузите й бяха червени, а устните — влажни.
	Желаеше да ги вкуси отново. Да отпие от възхитителната сладост на устата й, докато не се опиянеше.
	— Да? — отвърна тя.
	Юън се почувства като внезапно ударен, когато я погледна.
	— Имаш ли нещо против да пояздиш с мен за малко?
	Той видя облекченото изражение на лицето на Виктор, когато мъжът му кимна с благодарност.
	— Би ли било редно? — попита го тя.
	— Да, би било, милейди — побърза да я увери Виктор и спря фургона.
	Юън й помогна да се прехвърли на седлото му. Придърпа я в скута си, така че тя седеше на една страна пред него.
	Нора го погледна с подозрение, докато той наместваше роклята й.
	— Да не правиш това, защото искаш да запазиш слуха на горкия Виктор, а не защото искаш да яздя с теб?
	— И двете.
	Тя се усмихна.
	— Значи, не те е грижа за собствения ти слух?
	— По-добре да загубя собственият си слух, отколкото Виктор да ти извие врата.
	Думите му я разсмяха.
	— Тогава ще трябва повече да го измъчвам, ако това означава да седя в скута ти. Тук ми харесва.
	И на него му харесваше. Повече, отколкото трябваше.
	Беше му приятно да усеща Нора в прегръдката си и още повече да седи в скута му. Вече можеше да си я представи каква беше предишната вечер. Възбудена и приветстваща докосването му.
	— Според теб, колко още ще пътуваме, преди да спрем, за да се подкрепим? — попита тя.
	— Гладна ли си?
	— Не, никак даже. Но се изморявам от ездата. Как издържаш на седлото толкова дълго? Не ти ли се иска да можеш да вървиш?
	Преди да може да отговори, тя продължи.
	— Смятам, че щеше да е по-добре, ако можехме да пътуваме пеша. Мога да си представя, че и на коня би му допаднало. Сигурно е трудно на жребеца ти да носи и двама ни.
	— Ти едва ли тежиш толкова, че да му пречи.
	— Да, но си мисля, че ти тежиш поне два пъти повече от обикновен човек.
	Когато тя му напомни за това, Юън се намръщи.
	— Това обезпокои ли те? Извинявай, Юън. Смятах, че си горд от факта, че си толкова едър. Братовчед ми Шон често се оплаква, че е по-нисък от повечето мъже. Всъщност той е с цяла глава по-нисък от мен. Защо ръстът ти, ще те притеснява?
	Катарина отговори вместо него, когато изравни коня си с неговия.
	— Представям си, че е огромно проклятие да си толкова висок, колкото и да си прекалено нисък.
	— Да — съгласи се той. — Винаги си удрям главата, ръцете или краката в неща, които са направени за мъже на половината на ръста ми. Дори се наложи конят ми да бъде развъден по-едър специално за мен или коленете ми щяха да стигат до земята.
	— Харесва ми височината ти — призна си Нора. — Няма нещо в ръста ти, което бих променила.
	Юън се втренчи в нея изумено.
	— Катарина? — извика Нора. — Мислиш ли, че ще спрем някъде, където може да има пресни горски плодове, за да си наберем?
	МакАлистър продължи да язди тихо, докато жените си говореха. Не можеше да разбере защо неспирните разговори с Нора вече не го дразнеха.
	— Искаш ли?
	Той осъзна, че тя му говореше.
	— Извинявай, не те чух. Какво казваше?
	Нора се засмя, изглеждайки напълно незаинтересована от факта, че мислите му се бяха отнесли от разговора им.
	— Катарина питаше дали ще береш горски плодове с мен. Искаш ли?
	— Аз… — той се намръщи. — Да бера горски плодове?
	— Нора ще има нужда от защита — каза Катарина. — Иначе може да се изгуби или да бъде разкъсана от мечка, или друго диво същество в гората.
	Юън се намръщи при тези думи и странната нотка в гласа й, докато споменаваше мечки, които разкъсват Нора. Не беше брал горски плодове, откакто беше момче. Но мисълта, че ще бъде насаме с Нора… Със сигурност му се искаше сам да я разкъса.
	— За мен ще е удоволствие.
	Катарина кимна.
	— Ето, Нора. За обяд ще има пресни плодове.
	Жените продължиха да говорят, докато не спряха, за да се нахранят. Беше малко след обяд. Юън и останалите мъже се погрижиха за конете, докато дамите приготвиха лек обяд от охладено месо и сирене. Но Юън не жадуваше за храна. Копнееше за нежната жена, която стоеше с изправен гръб и чиито маниери бяха съвършени като на кралица. Чийто смях звънтеше, докато говореше с мъжете и Катарина.
	Скоро, след като приключиха с храненето, Катарина подаде на Нора малка кошница.
	— Набери си горските плодове, докато почистя.
	Мъжете възроптаха, но злобното намръщено изражение на Катарина, отправено към тях ги спря на момента.
	— Не бързайте — каза Виктор.
	— Няма да се бавим прекалено дълго — увери ги Нора.
	Или поне тя така си мислеше. Ако Юън направеше каквото възнамеряваше, щяха да изчезнат поне за известно време.
	Двамата навлязоха дълбоко в гората, докато накрая вече не можеха да чуят останалите и циганите не можеха да чуят тях.
	Юън я наблюдаваше как се навежда към плодовете. Погледът му беше прикован към дупето й. Моментално се възбуди, когато си представи как повдига полите й и отново потъва дълбоко в нея.
	— Някога правил ли си сам плодова пита? — попита Нора, след като се спря. — Предполагам, че не. Нали си мъж. Сигурно изобщо не си брал горски плодове, нали?
	— Брал съм.
	Тя се изправи, за да го погледне.
	— Наистина?
	— Да. Преди майка ми ни взимаше с братята ми в гората, за да берем горски плодове за нейните пайове и конфитюри — той се усмихна замечтано, когато си спомни. — Но по принцип изяждахме толкова голяма част от тях, че тя ни прогонваше скоро след като бяхме започнали.
	— Кой изяждаше повече? — попита Нора, докато го водеше през храстите в търсене на храна. — Ти или някой от братята ти?
	— Киърън. Той винаги беше гладен.
	— А ти не беше ли?
	— Не особено.
	Нора понечи да прескочи едно паднало дърво. Юън я вдигна на ръце толкова лесно и я пренесе над него.
	— Благодаря.
	Кимвайки с глава, той го прескочи почти без усилие.
	Нора го гледаше в блестящата светлина. Черната му коса се къдреше леко около раменете му. Бе толкова красив мъж. Преди да помисли какво прави, тя взе ръката му в своята. Почти очакваше да я пусне. Той не го направи. Вместо това стисна дланта й в своята и я дари с тази колеблива усмивка, която му бе присъща. Беше такава, че ъгълчетата на устните му се извиваха нагоре съвсем леко, сякаш ако някой не внимаваше особено, можеше изобщо да не осъзнае, че е усмивка.
	Но тя я познаваше.
	Точно както бе започнала да познава мъжа, който я бе дарил с нея. След това той приближи ръката й към устата си и я дари с нежна целувка по кокалчетата й. Нора потръпна, като разпозна огъня в кристалносините му очи.
	— От часове се опитвам да те целуна — каза той с дрезгав и дълбок глас.
	С усмивка Нора хвана лицето му в ръце. Изправи се на пръсти и го целуна.
	Воалът се смъкна върху раменете й, когато той я повдигна, за да стигне устните му.
	Вкусът му замая главата й.
	Тя усети как той се пресегна през нея и повдигна полите й.
	Юън знаеше, че не бива да прави това. Някой от циганите можеше случайно да попадне на тях във всеки един момент. Но не можеше да се отдръпне от нея. За него тя бе неустоима.
	Нора ахна, когато той я постави да седне на един клон и я остави да се облегне срещу ствола на дървото. Преди да успее да го попита какво смяташе да прави, той отметна полите й нагоре и разтвори краката й. Тя се разтрепери като го видя да се взира в сърцевината й. Очите му бяха мрачни и притворени, когато плъзна пръст в нея. След това се наведе и все така внимателно я пое с уста. Тя се въздържа да не извика от удоволствие, когато се пресегна, за да хване клона над себе си. Юън беше като диво животно, докато я дразнеше, а ласките му спираха дъха й и я правеха слаба. Той се отдръпна с искрящи очи, докато сваляше панталона си, разголвайки възбудената си мъжественост пред жадния й поглед. Целуна я по устните, преди да проникне дълбоко в нея.
	Този път Нора изстена на глас.
	— О, Юън — каза тя сподавено.
	Устата му я изгаряше, докато се движеше в нея. Нора загуби контрол над тялото си и когато свърши, оргазмът беше толкава силен, че тя не можа да сдържи вика си.
	С три дълбоки, резки тласъка Юън я последва.
	Нора го задържа близо до себе си, докато той дишаше накъсано в ухото й.
	— Какво си ми сторила, девойче? — попита грубо. — Господ да ми е на помощ, изглежда, не мога да стоя далеч от теб.
	Тя постави ръка на зачервената му, набола с брада буза. Очите му бяха мрачни и бурни.
	— Изглежда, това е лудост, която е обхванала и двама ни. Защото и аз се чувствам така спрямо теб. Знам, че не трябва. Ти представляваш всичко, което намирам за неприятно в един мъж.
	Тези думи като че ли го обидиха.
	— Благодаря, милейди.
	— Е, така е, и въпреки това в теб няма нищо, което да намирам за неприятно. Защо?
	— Не знам. Трябваше да те отведа направо при брат ми.
	— Радвам се, че не го направи.
	Той я целуна. След което отново и отново, докато тя не остана без дъх и изтощена. Нора въздъхна от усещането за прегръдката му, докато все още беше в нея. Със стон, той се отдръпна и я остави с болезнена празнота.
	— По-добре да не се бавим много или някой ще дойде да ни търси.
	Помогна й да оправи дрехите си и отново покри косата й с воала, след което я поведе обратно в посоката, от която бяха дошли. Докато вървяха, воалът й се закачи на един ниско висящ клон и падна от главата й. Нора изсъска от болка. Опънатият клон се изстреля назад, откъсвайки воала от главата и роклята й, като го хвърли на по-висок клон.
	— По дяволите! — прокле тя с глас, изпълнен с раздразнение, докато се опитваше да подскочи и да го достигне.
	— Ето!
	Юън се приближи до нея и се опита да го стигне. Когато осъзна, че не може, той се отдръпна, за да си тръгне.
	— Не — каза тя. — Не можем да го оставим на дървото.
	— Защо не?
	— Любимият ми е и е подарък от майка ми — при тези й думи, той изръмжа. — Моля те, Юън!
	Лицето му омекна. Подаде й кошницата и се запъти към дървото.
	Нора наблюдаваше с удивление как той лесно се изкачи по клоните. Без усилия се придвижи до мястото, където се бе закачил воалът й. Дървото изпращя в знак на протест. Обзета от лошо предчувствие, Нора отстъпи назад. Може би не трябваше да го моли да го вземе. Малко след като достигна своенравният воал, клонът се счупи и мъжът полетя право към земята.
	Сърцето й спря, когато го видя да пада.
	— Юън! — ахна тя и се спусна към него.
	Той лежеше неподвижно на земята.


>	Глава 8

	— Юън, моля те, кажи ми, че не си пострадал — панически, Нора огледа тялото му, търсейки наранявания.
	Почти цяла минута Юън не можеше да диша. Падането не бе наранило нищо повече от достойнството му и бе изкарало въздуха му.
	Но трябваше да си признае, че му харесваше да усеща ръцете й, които обхождаха тялото му. Допадаше му да вижда загрижеността по лицето й.
	— Взех ти воала — каза той и въпреки болката в ребрата и гърба си, й го подаде.
	— О, забрави за глупавия воал. Наранил си се.
	Глупав воал? Сега беше глупав?
	Юън се намръщи срещу нея. Не беше наистина пострадал, но не искаше тя да знае това. Нора прокарваше ръце нагоре-надолу по тялото му, търсейки наранявания и въпреки че трябваше да се чувства заситен след срещата им, не беше.
	Още сега можеше да я обладае отново.
	И това го изненада повече от всичко.
	— Да доведа ли Лисандър, или Пейгън? — попита тя.
	— Не — побърза да я увери той. Тези двамата щяха само да се засмеят и веднага да разберат, че не се бе наранил. — Мисля, че ще се справя и с твоя помощ.
	— Какво да направя?
	Юън потисна вълчата си усмивка. Трябваше да се чувства виновен, задето се възползваше от нея по този начин, но не беше. Наслаждаваше се на загрижеността и вниманието й.
	— Ау! — каза той, като докосна бедрото си.
	— Ранен ли си там?
	— Да.
	Нора прокара ръка по крака му към вътрешната част на бедрото. Юън стисна зъби, когато пламтящо желание прониза слабините му, докато тя разтриваше крака му, опитвайки се да облекчи болката.
	Нора дори не подозираше, че само я увеличаваше.
	— Ами гърбът ти? — попита тя. — Там боли ли те?
	— Може би. Пулсира и не мога да преценя.
	Тя му помогна да се изправи до седнало положение.
	Юън затвори очи, докато тя опипваше гърба му с ръце. Но истината бе, че предпочиташе да го направи с устата си.
	При тази мисъл, слабините му реагираха.
	Когато Нора понечи да се отдръпне, той изпъшка, сякаш го боли.
	— Дясното ми рамо.
	Нора започна да масажира ставата.
	— Тук?
	— Да.
	Ръцете й се спускаха по-надолу и по-надолу. О, усещането беше невероятно.
	Прекалено хубаво. Дланите й бяха най-прекрасното обезболяващо, което някога бе познал. Само заради това нейно пълно внимание, бе готов да падне от друго дърво.
	Тя му помогна да се изправи на крака. Юън се постара да не я натоварва много с тежестта си, докато куцаше до нея. Никога досега някой не се бе грижил за него по този начин. Братята му щяха да се засмеят, след което да го сритат и да кажат да не плаче като момиче. Майка му, в някои моменти се бе опитвала да го глези, но с други трима сина, тя винаги бе заета с техните нужди и той оставаше забравен, докато тя се спускаше да обгрижва Брейдън, Киърън или Локлан. Трябваше да признае, че начинът, по който Нора се грижеше за него му харесваше. Допадаше му идеята да има пълното й внимание.
	И най-вече му харесваше мястото, където беше ръката му.
	— Юън? Били могъл малко да смъкнеш ръката си?
	С неохота той я отмести и направи каквото му каза — постави я под гърдите й, за да може все още да усеща извивките й. Един мъж би могъл да свикне с това. Но истината бе, че предпочиташе да обгръща нежното възвишение. Да усеща твърдите й зърна и да ги дразни с ръка. Нора имаше красиви гърди. Нито прекалено големи, нито прекалено малки. Изпълваха ръката му идеално.
	Тази мисъл го възбуждаше още повече. Погледна назад към дърветата и простена от желание.
	— Нараних ли те? — попита тя.
	— Не, любима — отвърна той пресипнало, искайки му се в крайна сметка да не пътуваха с циганите.
	Приближиха се към останалите.
	— Какво се случи? — попита Катарина веднага щом ги видя.
	— Юън падна от едно дърво, докато се опитваше да свали воала ми — обясни Нора. — Мисля, че е наранил крака и гърба си.
	Юън забеляза погледите на останалите мъже, изпълнени със съмнение и разбиращата, подигравателна усмивка на Пейгън.
	— Паднал от дърво, а? — попита той с шептящ тон, предназначен само за Юън.
	МакАлистър го изгледа злокобно. Когато отговори, се постара да бъде достатъчно тихо, за да не ги чуе Нора.
	— О, хайде, ревнуваш, че няма красиво момиче, което сляпо да те обича.
	За негова изненада Пейгън се засмя.
	— Истина е. С удоволствие бих се хвърлил от планината, за да вкуся тези устни.
	Юън го изгледа подозрително, но Пейгън просто се отдалечи и ги остави.
	— Наистина ли? — Виктор попита Юън, след като Пейгън си бе отишъл. Той погледна към Нора. — И от колко точно високо падна?
	— От достатъчно високо — побърза да го увери Нора.
	Лисандър изсумтя.
	— Жалко, че не е паднал на главата си.
	Бейвъл го сръчка.
	Без да им обръща внимание, Нора помогна на Юън да се качи отзад във фургона.
	— Ти си почини тук, аз ей сега ще ти донеса нещо за пиене.
	Когато Нора го остави, Катарина се приближи и й прошепна така, че Юън да не я чуе.
	— Не ми изглежда да е наранен, милейди. Мисля, че се възползва от вашата отзивчивост, за да може да остане по-близо до вас.
	Нора се усмихна зловещо.
	— Това ми е ясно. Ще е нужно нещо повече от такова леко падане, за да го нарани, но сякаш ми допада да е близо до мен.
	Тя намигна на Катарина, която се засмя.
	Не мислеше, че Юън ще й позволи такава свобода с тялото си, ако не беше „ранен“. И, изглежда, ласките й му харесваха прекалено много, за да ги спре.
	Ако искаше някой да го глези, то тя със сигурност щеше да му угоди.
	Докато се връщаше към фургона, тя го видя с воала й. Държеше го притиснат към лицето си, сякаш го вдишваше. Забелязвайки я, той бързо го остави настрани и се поизправи. Нора го гледаше. Дългите му крака бяха изпънати напред, а той изглеждаше виновен. Тези проницателни сини очи я караха да трепери. Бе толкова страховит и силен и в същото време в него имаше нещо игриво. Но това, което най-много я въодушевяваше, бе, че не се заиграваше с други. Само на нея й бе позволено да вижда по-нежната му същност. И това много й харесваше.
	Нора се качи във фургона и седна до него, като му подаде мяха за вино.
	Той отпи и я погледна изненадано.
	— Донесла си ми ейл?
	— Помислих, че ще ти помогне за болката.
	Виктор се приближи, за да ги провери.
	— Как си, момче?
	Юън я погледна смутено.
	— Ще се оправи — отвърна Нора. — Просто има нужда от почивка. Ще може ли да се вози тук отзад за известно време?
	Виктор кимна.
	— Ще потегляме тогава.
	Нора чу как другите се връщат по конете си и как Виктор завърза този на Юън и нейния за края на фургона. След няколко минути, бяха потеглили на път.
	На лицето му отново се бе изписал виновен поглед, който й подсказваше, че не изглеждаше толкова пострадал, колкото му се искаше тя да вярва.
	Така да бъде. Нора бе повече от доволна да се вози отзад сама с него.
	— Кой мислиш, е мъжът, който е платил да те отвлекат? — попита тя след кратко мълчание. — Имаш ли много врагове?
	— Не. Единственият ми враг беше Роби МакДъглас, но след като враждата между клановете приключи, той ми прости и се държим приятелски.
	— Това е странно, нали? Чудя се дали не е жена, която се е увлякла по теб и е платила на някой да те заведе при нея.
	Юън й се намръщи.
	— Доста странно нещо си мислиш.
	— Не чак толкова. Доста си привлекателен, когато не се мръщиш.
	— Не се мръщя.
	Тя докосна челото му и приглади чертите му.
	— Мръщиш се прекалено много.
	— А ти говориш прекалено много.
	Тя се усмихна с топла усмивка.
	— Да, затова Раян ми е толкова ядосан. Казва, че съм постоянна вихрушка от глупости.
	С въздишка Нора придърпа главата му към своята. Цяла вечност можеше да отпива от устните му.
	Известно време Юън хапеше устните й, като ги галеше и дразнеше. За първи път тя стоеше по този начин с мъж и му позволяваше да прави каквото поиска с устата и тялото й.
	И това много й харесваше.
	Най-накрая Юън се отдръпна и Нора се настани до него в безопасността на прегръдката му, докато фургонът се друсаше под тях. Никой от двамата не бе спал особено предишната вечер.
	И затова тя позволи на успокояващия звук на сърцето му да я примами в блажен сън.
	Юън си играеше с косата й, докато нежният й дъх галеше врата му. Колко обичаше начина по който усещаше тази жена в ръцете си. Беше толкова нежна срещу неговата твърдост.
	Опита се да си спомни Айзобел. Не можеше дори да си представи лицето й, а само болката, която тя бе оставила след себе си.
	Вместо това си спомняше Киърън. Беше опитал да му каже, че Айзобел не го обича.
	Киърън го беше нападнал свирепо, като го бе нарекъл лъжец.
	— Проклет да си, Юън. Не знаеш какво говориш. Тя бе предопределена за мен и за никой друг. Казвала ми го е хиляди пъти.
	— Послушай ме, дявол да те вземе. Тя самата ми каза, че не изпитва нищо към теб.
	— Лъжец! — с тази дума Киърън му бе ударил шамар.
	Юън бе посегнал да нападне, а Локлан и Брейдън застанаха между тях, разделяйки ги насила.
	— Защо го разстройваш, Юън? — бе настоял Локлан, гледайки го твърдо.
	— Тя ме обича — думите се бяха изплъзнали от устата му, преди да може да се спре.
	И тримата му братя се бяха засмели. Звукът беше отекнал болезнено в сърцето му.
	Как смееха да му се присмиват за това. Нима беше толкова невероятно, че жена може да го желае?
	— Ти? — Киърън беше поклатил глава, продължавайки да се смее. — Сега знам, че се шегуваш.
	Никога преди Юън не бе искал да нарани братята си, но тогава го пожела. Беше му омръзнало всички да го пренебрегват. Да го омаловажават. Да му се подиграват.
	— Защо ти е толкова трудно да го повярваш?
	Последните думи на Киърън бяха задействали всичко.
	— Погледни се, Юън. Ти си върлинест и мрачен. Трябваше да платя на малкото жени, които си имал, за да бъдат с теб и всичко, което ти направи тогава беше да говориш с тях, вместо да се възползваш от чара им. Няма да има ден, в който някоя жена ще те предпочете пред мен. Какво изобщо можеш да предложиш на жена?
	— Аз знам отговора на това — Брейдън се бе включил. — Живот, изпълнен с мрачна тишина и зли погледи.
	След това Брейдън бе потупал Киърън по гърба и двамата бяха напуснали залата, все още смеейки се.
	От суровите им думи, Юън стоеше вцепенен и неспособен да диша.
	— Не знам какво да правя с момчето, Айлийн. Никога няма да е както братята си…
	— Те не мислеха това, което чу — каза Локлан, след като Киърън и Брейдън бяха излезли. — Сигурен съм, че Айзобел те харесва. По твой си начин ти си…
	— Млъквай, Локлан — беше се сопнал той. — Не ме безпокой повече с твоята така наречена утеха. Омръзна ми всички да изброявате грешките ми. Не съм красив като Брейдън, или чаровен като Киърън и не съм интелигентен като теб. Повярвай ми, наясно съм с недостатъците си. С всеки един от тях.
	Тези сравнения се бяха загнездили в сърцето му още от самото му раждане. Въпреки че обичаше братята си, той бе наясно какво бе мнението им за него.
	Дори Син му се беше подиграл, когато беше предложил да помогне на него и Брейдън да спасят Локлан от клана.
	Нямаше нещо, което той да направи и братята му да не го вършеха по-добре.
	Само Нора никога не го бе сравнявала с тях.
	И все пак, на нея й предстоеше да срещне останалите МакАлистър…
	Щеше ли да я е грижа за него, ако те бяха наоколо? Или подобно на Айзобел щеше да го изостави при първа възможност?
	Нямаше как да е сигурен. Но в дълбините на съзнанието му се криеше мисълта, че ако го направеше, това щеше да е ударът, който ще го унищожи. Можеше да понесе всичко, но не и тя да му се подиграе.
	Виктор спря фургона в покрайнините на малък град. Катарина дръпна юздите на коня си, за да го спре, докато Лисандър, Пейгън и Бейвъл слизаха от конете.
	Кат се присъедини към Лисандър, който отвори вратата на фургона, за да открие, че Юън и Нора бяха заспали отзад.
	Нора лежеше върху гърдите му, а той я бе прегърнал защитнически с едната си ръка.
	— Аа — изписка Катарина, радостна да ги види прегърнати.
	— Трябва ли да им позволя да лежат така? — попита Лисандър. — Мисля, че ще се наложи да се пробода с меч в корема, ако някога баща й научи за това.
	— Ще те пронижа с меч в гърба, ако не ги оставиш на мира — отвърна Кат. — Мисля, че са чудесна двойка.
	— Знаех си, че е прекалено тиха — каза Виктор. — Трябваше да се досетя, че ще е заспала.
	— Е, тогава ги събуди — намеси се Бейвъл. — Толкова съм гладен, че мога да изям ботушите си.
	— Буден съм — каза пресипнало Юън. — Кой би могъл да спи, когато вие четиримата джафкате като група палета?
	Юън внимателно събуди Нора. Тя отвори очи, примигвайки, след което му се усмихна. Въпреки добрите си намерения, той също й се усмихна.
	— Къде сме? — попита тя, след като осъзна, че фургонът не се движеше.
	— Не съм сигурен — отвърна Виктор. — Натъкнахме се на малко село. Помислих си, че можем да си позволим вкусна вечеря и може би удобно легло за вечерта.
	Нора сдържа прозявката си, докато излизаше от фургона.
	Юън слезе след нея, забравяйки, че би трябвало да е ранен. Веднага щом излезе навън, Нора изцъка раздразнено с език.
	— Засрамете се, милорд, да се преструвате на ранен и да се възползвате от добрината ми. И като се замисля, че се бях притеснила за вас…
	Юън се почеса по брадата и смутено извърна поглед.
	Минавайки покрай тях, Пейгън се засмя.
	Нора игриво погали Юън по ръката, след което се повдигна на пръсти и го дари със сестринска целувка по бузата.
	— Не че сте искали, но ви прощавам.
	Отделиха няколко минути, за да се приведат в приличен вид. Юън хвана Нора за ръката и я поведе към града. Спря се само за да попита дали има кръчма и бяха насочени към най-голямата сграда в селото. Циганите бяха зловещо тихи, докато вървяха зад тях.
	Вратата на кръчмата беше отворена и няколко мъже седяха на масите и пиеха от бокали.
	— Мога ли да ви помогна, добри хора? — попита една възрастна жена, когато се приближи, за да ги приветства.
	Имаше едра фигура и тъмна, кестенява коса, която бе равномерно прошарена.
	Юън наклони глава.
	— Бихме искали храна и легла за през нощта, ако имате свободни.
	Жената ги заведе до маса, близо до огнището.
	— Тук май не са много дружелюбни, нали? — попита Нора, след като седна до стената.
	— Това е малко село, милейди, и повечето хора са подозрителни към непознати. Страхуват се, че или ще откраднем децата им, или ще ги прокълнем с шарка — намигна й Катарина.
	Нора се намръщи.
	— Не мога да си представя защо.
	— Нито аз — добави Юън. — Особено след като ни упоиха и отвлякоха.
	Тя го сръчка с лакът. Бузите на Виктор почервеняха. Катарина и Нора се засмяха.
	— Но признайте си — каза Катарина, — отвличането е най-хубавото нещо, което ви се е случвало.
	Юън погледна към Нора. В това може би имаше някаква истина. Но не искаше да си го признае, особено на глас.
	След като храната им бе сервирана, вратата се отвори отново. Юън видя как мъж, може би няколко години по-възрастен от него влезе. Знаеше, че има нещо познато у него, но не разбра какво е, докато човекът не подмина масата им. Беше по-големият брат на Айзобел.
	Сърцето му спря да бие. Не беше виждал Греъм МакКейд от преди деня, в който Киърън беше отвел Айзобел от дома на баща й.
	За годините си, мъжът изглеждаше по-възрастен. Лицето му бе брадясало и изпито. Кестенявата му коса падаше свободно около раменете му, а той самият беше слаб и върлинест.
	Беше очевидно, че МакКейд бяха изпаднали в трудни времена.
	— Греъм — поздрави го прислужницата. — Отдавна не си идвал насам. Към дома ли си се отправил?
	— Да, но не знам защо си правя труда. Ако имах малко здрав разум, щях да съм се запътил към Франция и да забравя, че изобщо съм зървал Шотландия — той се поколеба за момент, сякаш бе осъзнал, че е казал прекалено много, след което добави колебливо. — Имаш ли свободна стая за вечерта.
	— Съжалявам, любов, преди няколко минути дадох последната.
	Той изруга и се обърна надясно, изправяйки се точно пред мястото, където вечеряха.
	Мъжът не помръдна, присви очи и разпозна Юън.
	— Ти — изръмжа той. — Фай, не очаквах, че пускаш боклуци в кръчмата си.
	Жената замръзна и ги погледна подозрително.
	Юън се изправи. Не беше човек, който би позволил да го обиждат и нямаше намерение да се превръща в такъв.
	— По-добре се успокой, Греъм МакКейд. Не съм в настроение.
	Греъм погледна към Нора с презрение.
	— От кой от братята си я открадна, а? Всички знаят, че Юън МакАлистър не може да има една жена, освен ако не я е отнел от някой друг.
	Юън чу как Нора си пое рязко дъх. Изрева гневно, като заобиколи масата, за да го нападне.
	Нора гледаше смаяно как двамата мъже се бият.
	— Копеле — изръмжа Греъм, докато се удряха един друг. — Ти ми съсипа живота.
	Юън не каза нищо, като нанесе на другия мъж удар, който го запрати право на земята. Вдигна го за ризата и го изблъска към вратата.
	— Напусни, Греъм. В противен случай може да те убия.
	МакКейд се засмя, разкривайки окървавените си зъби.
	— Защо не го направиш? Какво значи моят живот за теб? Като нищо може да умра, след като семейството ти съсипа моето. — Греъм изплю кръв на земята и изръмжа към него. — Айзобел никога не би напуснала дома си, ако не бяхте ти и брат ти. Ти си този, който уби Киърън. Не се опитвай да обвиняваш невинно девойче за твоите дела. Тя беше добро момиче преди ти да я съсипеш.
	Юън се наведе и хвана мъжа през кръста. Затича се към стената, като притисна Греъм към нея.
	Преди да осъзнае, че се движи, Нора се изправи и прекоси стаята.
	— Юън! — сопна му се тя. — Пусни го.
	— Не и докато не го убия.
	Лисандър и Пейгън се появиха до нея, за да я отдалечат от тях. Нора издърпа Юън назад, докато мъжете съпроводиха Греъм до вратата.
	— Успокой се — каза тя, срещайки пламтящия му поглед.
	На вратата Греъм се обърна и изкрещя прощалните си думи.
	— Ти така и не отговори на въпроса ми, Мак­Алистър. От кого я открадна?
	Юън пристъпи напред, но Нора го спря.
	— Какво правиш?
	Тя видя болката, изписана на лицето му, мъката. Пресегна се, за да докосне раната на устната му, но той избегна ръката й.
	— Не ме докосвай.
	Обърна се и я остави да се взира след него. Нора го последва. Почти беше стигнал до фургона.
	— Юън МакАлистър — каза тя остро. — Спри, където си.
	— Махни се, Нора. Не съм в настроение.
	— Защо? Заради това, което каза онзи глупак?
	Той стисна зъби и извърна поглед.
	Тя се пресегна и хвана лицето му в ръце, след което го накара да я погледне.
	— От никого не си ме откраднал.
	— Мислиш ли, че Раян ще се чувства по същия начин? Не ми принадлежиш, Нора. Нямам право над теб.
	— Прав си. Не принадлежа на теб. Не принадлежа на никой мъж на тази земя. Аз съм личност, а не собственост на баща ми, Раян или който и да е. На кого ще се отдам си е моя работа, не тяхна.
	Той се опита да се отдръпне, но тя го държеше.
	— Погледни ме. — Той го направи. — Ти си добър човек, Юън. Мъж с добро сърце. Ако Айзобел не е могла да види това, тогава тя е още по-голяма глупачка от брат си. Но аз те виждам. Познавам те.
	Докато я гледаше, очите му се изпълниха с агония. Пое ръката й в своята и я притисна към устните си. Юън вдиша сладкия й аромат. Желаеше тази жена с всяка част на сърцето си. Но в края на краищата, знаеше, че Греъм е прав.
	Беше я откраднал от друг.
	От това, което беше разбрал, Раян можеше да се окаже като Роби МакДъглас, копнеещ по нея. Готов да рискува живот и крайник, за да си я върне.
	И кой би го обвинил? Нора беше прекрасна. Не заслужаваше жена като нея. Той не заслужаваше нищо.
	— Върни се вътре, Нора. Моля те.
	За негово облекчение тя кимна и се подчини.
	Юън отстъпи назад, опитвайки се да диша дълбоко, за да облекчи болката в гърдите си.
	Трябваше да я остави и въпреки това, всичко, което искаше, бе да я задържи.
	Защо никога не успя да намери жена за себе си? Жена, която не беше обещана на някой друг?
	Пейгън се присъедини към него.
	— Приятелят ти реши, с малко помощ от моя страна, веднага да напусне селото. Добре ли си?
	— Благодаря. Да, добре съм.
	Пейгън погледна в посоката, където Нора беше изчезнала.
	— Тя е добра жена. Ти си голям късметлия да имаш някой, който е склонен да те оцени такъв какъвто си.
	Юън кимна в знак на съгласие.
	— Такава е.
	— Ще се ожениш ли за нея?
	Той поклати глава.
	— Тя не е за мен.
	Пейгън му се присмя.
	— Тогава за кого е, Юън? Не мога да си представя някой друг мъж да показва такова търпение с нея, както теб. Аз например бих полудял, ако трябва да понасям езика й продължително време.
	Юън му изръмжа.
	В отговор на реакцията му Пейгън се ухили.
	— Ето това очаквах от теб. Няма да търпиш някой да я обижда. Звучи ми като любов.
	Юън се намръщи.
	— Нищо не знаеш.
	— Вярно е. Не знам нищо за стрелата на Купидон и нямам желание да научавам. Но ако някога бъда поразен от неговите машинации, не мисля, че бих пуснал тази, която ме интересува и да я гледам в прегръдката на друг. Единственото, което знам, е как да се бия за това, което искам.
	— Някога налагало ли ти се е?
	Той стана мрачно сериозен, очите му ледени и в този момент Юън беше щастлив, че не се е изправял пред този мъж в битка.
	Имаше нещо смъртоносно и зловещо в Пейгън.
	— Всеки ден.
	В ума на Юън проблесна гледката как Айзобел тича към своя любим. Двамата се бяха прегърнали и целунали. Той ги бе наблюдавал смаяно, докато гневът му не го бе подтикнал да нападне. Нощ подир нощ той бе лежал буден, с желанието да беше пребил онзи рицар в този ден. Да беше продължил да се бие, докато мъжът не го беше убил. Но той бе твърде съкрушен, за да диша.
	— Благодаря ти, Юън — бе му казала Айзобел, докато наблюдаваше пребитото му и окървавено тяло с леден поглед. — Ако не беше ти, аз все още щях да съм затворена във високопланинската част на Шотландия без всякаква надежда, че мога някога отново да видя Гилбърт.
	След това и любимият й му бе благодарил, без да подозира какво му бе обещала Айзобел, ако й помогне; и двамата се смееха, докато хората на Гилбърт го съпровождаха навън. В края на краищата, той се утешаваше със знанието, че тази жена, толкова жестока и невярна, която бе използвала тялото си, за да подмами него и Киърън, никога нямаше да остане вярна на рицаря. Както тях и Гилбърт щеше да научи това. А тогава, господ да се смили над него.
	Юън въздъхна. Животът винаги го объркваше. Нора не беше невярна. Той знаеше това. Никога не беше използвала тялото си, за да постигне своето. Но му се беше отдала. Искаше му се някой от братята му да беше тук, за да си поговорят. Не, желаеше Киърън да е тук, за да поговорят. Стомахът го сви, като си спомни последният път, когато бяха заедно.
	— Тя не те обича.
	— Обича ме, Киърън. Приеми го.
	Бяха се били като лъвове, опитвайки се да се разкъсат, докато Брейдън не бе застанал между тях, за да ги разтърве.
	— Вие сте братя! — бе им се сопнал той. — Нима ще позволите на жена да застане между вас?
	Избърсвайки кръвта от лицето си, Юън се бе взрял ядосано в Киърън.
	— Никога не си обичал някоя жена за повече от няколко седмици. Можеш да имаш, която пожелаеш. Но Айзобел ме обича. Не можеш ли да ни оставиш на мира?
	— Как можеш да го искаш, след това, което направи? Тя беше моя годеница, а ти си я присвои зад гърба ми. Ти не си мъж, Юън — ти си лицемерен страхливец.
	Бяха продължили да се бият, докато накрая Локлан не бе извел Киърън от стаята. Същата вечер, Айзобел беше дошла и му бе казала, че си тръгва.
	— Ако ме обичаш, Юън, ела с мен и можем да бъдем заедно завинаги. Никога няма да можем да останем тук в Шотландия със семейството ти. Никога няма да ни простят за това, което направихме. Единственият ни шанс да сме щастливи е да отидем в Англия. Ела с мен.
	Като глупак, той бе тръгнал. Беше грешка, за която щеше да плаща до края на вечността.
	Нора седеше в кръчмата с натежало сърце. Какво щеше да е нужно, за да повдигне духа на Юън? Тя погледна към Катарина, която се беше върнала отвън с нови дрехи за вечерта.
	— Кат? — Жената се спря и я погледна. — Познаваш ли мъжете?
	Катарина се усмихна.
	— Да, милейди. Знам доста за тях.
	— Как ги омайваш?
	— Всички мъже или само Юън?
	Нора се изчерви.
	— Само Юън.
	С усмивка на лице, Катарина я повика с пръст да я последва.
	— Нека споделя с теб тайна, която майка ми ми каза. Гарантирано е, че ще спечелиш всеки мъж, без значение дали е просяк, или крал. Довери ми се, Нора. Прави каквото ти кажа и ще можеш да командваш всеки мъж, който ти хареса. Лорд Юън ще бъде безсилен пред теб.


>	Глава 9

	Нора прекара часове с Катарина, докато тя я учеше на безбройните си опияняващи номера, с които да омае Юън с екзотични танци. Как да извива бедрата си, повтаряйки бурните движения на Катарина. Чувстваше се странно сладострастна и женствена, докато учеше танца, и откри колко е трудно да повярва, че майката на Кат я бе научила на всичко това.
	Всичко, което майката на Нора бе направила, бе да я научи да бъде предпазлива и благоприлична. Грациозната й и скромна майка щеше да полудее, ако разбереше, че Нора упражняваше такова странно езическо поведение.
	Но ако така спечелеше вниманието на Юън…
	— Това наистина ли ще проработи?
	— Довери ми се — увери я Катарина. — Мъжете лесно се поддават на желанията си. Всичко, което трябва да направиш, е да се погрижиш за тях, и voila, те ти принадлежат.
	— Да — отвърна тя, като си помисли за Айзобел и мъката, която му беше причинила.
	— Затова сега Юън изпитва такава болка. Може би не трябва да го правя — каза тя, докато Кат я обличаше в една от своите рокли с дълбоки деколтета. — Майка ми винаги е смятала, че е лошо да дразниш един мъж.
	— Лошо е само ако нямаш намерение да го задържиш.
	Нора прехапа устна.
	— Ами, ако не съм сигурна дали го желая?
	— Така ли е?
	Тя се поколеба, замисляйки се по въпроса.
	— Да… не… може би?
	Катарина поклати глава.
	— Милейди, какво повече може да искаш от един мъж? Той е красив и е загрижен за теб. Гледа те така, сякаш животът му зависи от твоето щастие. Какво ли не бих дала, за да имам мъж, който да ме обича така, както той обича теб.
	Изпълнена с несигурност Нора прехапа устна.
	— Да, права си. Ако трябва да се омъжа, а аз трябва, не се сещам за друг, който бих предпочела пред Юън.
	— Тогава защо се измъчваш?
	— Ами, ако не ме иска? Той предпочита тихата си самота, а аз със сигурност не съм тиха.
	Катарина завърза тънък прозрачносин воал около кръста на Нора.
	— Чудя се дали толкова много му харесва, или просто е свикнал.
	Нора изсумтя.
	— Какво имаш предвид?
	— Питам се дали го е избрал, защото му харесва, или е бил принуден от други.
	Катарина отстъпи и огледа Нора преценяващо.
	— Може би — съгласи се Нора. — И аз съм му казвала това, но никога не е говорил много дали е вярно, или не. — Тя замълча, когато Катарина се приближи, за да оправи косата й. — Защо ми помагаш, Кат? Трябва да си смутена от това, което правим, а не да участваш.
	Катарина се усмихна.
	— Животът е кратък, Нора. Както майка ми преди мен, вярвам, че трябва да сграбчиш това, което искаш, докато си достатъчно млада, за да му се насладиш. Всичко, което имаме да ни утеши на старини, са щастливите спомени и аз искам да имам доста такива. Как може това да е нередно?
	Нора въздъхна при мисълта за плътния и звънтящ смях на Юън.
	— Той има хубав смях, нали?
	— Да, и също толкова хубава усмивка.
	Сърцето на Нора трепна, когато си спомни нежната усмивка на Юън. Начинът, по който лицето му изглеждаше, когато омекнеше.
	Той бе разкошен мъж.
	— О, Катарина, надявам се да си права. Никога не съм очаквала да го харесам особено след начина, по който го срещнах, когато беше пиян в пещерата си. Мислех си, че е голям, лош звяр. Но той е много повече от това.
	Катарина постави панделки в косата й.
	— Какво те накара да го потърсиш?
	— Прислужницата ми го предложи. Тя каза, че само МакАлистър ще има възможността да ме заведе в Англия. Че те притежават връзките, които ще им позволят да ме заведат при леля ми без баща ми да се меси.
	— Сигурно си била уплашена.
	— Малко — призна си тя. — Това, че прислужницата ми убеди един от хората на баща ми да дойде с нас, ми помогна. Първоначално той се дърпаше, след което се съгласи. Каза, че ако трябва да дойде, по-добре да ме държи под око, отколкото да пострадам. Ако някой някога научи, че е знаел за бягството ми и бях пострадала, докато бягах, щяха да държат отговорен него.
	— Вярно е без съмнение.
	Нора се взря в пода, докато в съзнанието си отново повтаряше всичко, което й се беше случило, откакто беше започнала приключението да избяга от Шотландия.
	В Юън тя бе открила чудо. Мъж, който я изслушваше. Който докосваше сърцето и душата й. Почти всички, които познаваше й се подиграваха, като пренебрегваха въпросите й. Всеки път, когато кажеше нещо и очите им бързо се ококорваха. Никога не бе виждала този поглед у Юън. Той винаги изглеждаше заинтересован от нея и от това, което тя имаше да каже. Но дали щеше някога да й позволи да остане с него? Ако това, което Сорша й беше казала, бе вярно, той щеше да прекара остатъка от живота си сам, опитвайки се да изкупи вината си пред призрака на брат си.
	— Кат? Смяташ ли, че е възможно да накарам Юън да… — тя замълча, неспособна да довърши въпроса си.
	Мисълта, че може да го загуби, беше прекалено болезнена.
	— Да какво?
	— Нищо. Беше доста глупаво.
	Катарина отстъпи назад и я огледа.
	— Прекрасна си. Истинско видение.
	Подаде й джобно огледалце. Нора се огледа. Косата й бе отметната наляво, за да пада свободно около лицето й. Катарина беше сложила каял* на очите и къна на устните й.
	[* Каял — мек молив за очи. — Б.пр.]
	Изглеждаше странно и ефирно.
	— Мислиш ли, че на Юън ще му допадне?
	— Има само един начин да разберем.


	Юън лежеше тихо на едно прекалено малко легло, а звукът от гласа на Нора му липсваше. Беше странно, че сега намираше тихите нощи за потискащи, когато винаги бе откривал утеха в тях.
	Тишината ехтеше в ушите му и сърцето му натежа, когато си представи какво би казала Нора, ако беше с него. Той взе лютнята в ръце и се усмихна при спомена как тя се бе упражнявала с нея. Толкова й харесваше това безполезно парче дърво.
	Искаше му се да й беше купил такава, която да бъде достойна за привързаността, която показваше към него.
	Хубава лютня, направена от качествено палисандрово дърво и полирана до блясък със златни прагчета и красиви дърворезби.
	Безразличен заради липсата й, Юън засвири тихо. По-рано беше опитал да й я върне, но Катарина го беше прогонила от стаята им, казвайки му, че не трябва да ги безпокои.
	Донякъде жегнат, той си бе тръгнал и оттогава тя му липсваше.
	Как беше възможно това? Целият си живот бе живял без нея, тогава защо сега намираше един час лишен от присъствието й толкова трудно поносим? Продължи да си играе със струните, докато мислите му се рееха, а тялото му бе изпълнено с копнеж.
	На вратата се почука.
	— Влез.
	Очакваше да види някой от мъжете, но Нора беше тази, която отвори вратата.
	Сърцето му спря. Беше облечена в блестяща светла рокля, която очертаваше нежните й извивки. Материята беше толкова тънка, че когато вървеше, се повдигаше нагоре, за да открие босите й крака и глезени.
	Светлорусата й коса изглеждаше величествена вдигната високо. Сякаш всеки момент щеше да се спусне около раменете й. Дъхът му секна, докато я наблюдаваше със зяпнала уста. Изглеждаше като някое приказно създание, което бе дошло да го улови, и в момента не можеше да се сети за нищо по-добро, от това, да бъде отвлечен от нея.
	— Ще ми посвириш ли? — попита го тя.
	Юън успя да затвори устата си и изпълни молбата й.
	За негов ужас и наслада, тя започна да танцува на музиката. И не беше просто танц. Извиваше бедрата си и движеше ръцете си като сарацинска куртизанка.
	Движеше се с невероятно плавна грация из стаята. Полите на роклята й се разстилаха, разкривайки краката й до съвършенство. Сърцето му забиваше лудо при всяко нейно движение, при всеки неин жест. В тялото му избухна огън, докато я гледаше. Желаеше я по начин, който го изгаряше отвътре.
	— Къде се научи да правиш това? — гласът му прозвуча чужд, дори в собствените му уши.
	Тя се спря за момент, свеждайки глава.
	— Кат ме научи. Не ти ли харесва?
	Той кимна, докато се мъчеше да си поеме въздух.
	— Да, девойче. Харесва ми, и то много.
	Тя му се усмихна и затанцува отново, като започна да сваля части от роклята…
	Гърлото на Юън пресъхна.
	Тя повдигна края на полата си и пропълзя на колене на леглото му, за да си отдъхне. О, изглеждаше толкова дива и палава. Сякаш беше въплъщение на мечтите му.
	Не беше истинска, а създадена от Фей, за да го измъчва.
	Нора свали още една част от роклята си и я уви около врата му, след което я използва, за да го придърпа достатъчно близо, за да го целуне. Юън изстена, когато я вкуси, а всяка част от него изгаряше за жената пред него. Нямаше друга като нея на земята.
	Той захвърли лютнята настрани и я дръпна силно в прегръдката си. Опиянен от приятния й цветен аромат, зарови глава между гърдите й, за да може да целуне меката й като крем кожа.
	Тя издърпа ризата му, докато накрая той не я свали.
	Нора изстена, докато прокарваше дланите си по раменете и надолу по ръцете му, където стисна мускулите му.
	— Харесва ми как изглеждаш.
	И той се чувстваше по същия начин.
	Тя постави ръце на бицепсите му.
	— Сега движи ръцете си.
	Той го направи, а тя прехапа устна, сякаш изпитваше болка, породена от чисто сексуално блаженство.
	— Не правя нищо, Нора.
	— Знам, но начинът, по който усещам мускулите ти… — прошепна му тя.
	Той поклати глава, удивен от нея. Нора прокара ръце през косата му, докато хапеше устните му. Харесваше му начинът, по който тази жена го целуваше; по който го гледаше, сякаш за нея е единственият мъж на света.
	Тя го бутна обратно на леглото и го яхна през кръста.
	— Кажи ми как да те задоволя.
	— Ти го правиш, дори само когато си с мен.
	Тя се усмихна.
	— Наистина ли?
	Той кимна утвърдително.
	Усмивката й се разшири, докато се отъркваше във възбудените му слабини. Усещането къде се намираше тя, го накара да изстене и той си представи колко по-добре би се чувствал, ако свалеше панталона си.
	— Няма ли нещо друго, което мога да направя?
	— Това е добро начало, любима — той се пресегна и развърза роклята й, докато накрая гърдите й не се разкриха пред жадния му поглед.
	С разтуптяно сърце, Юън я придърпа близо до себе си.
	Колко странно беше, че единственото място, където се чувстваше у дома, беше в прегръдката й. Караше го да се усеща щастлив и желан.
	Никой досега не му беше предлагал толкова много.
	Ожени се за нея.
	Искаше му се да може го направи. Но не знаеше коя е тя. Кое беше семейството й.
	Има ли значение?
	Да, има. Политиката не беше нещо непознато в живота на семейството му, и каквото и решение да вземеше, щеше да се отрази и на тях.
	Дори бягството му с Айзобел беше довело до ожесточение, причинило смъртта на безброй членове на клана МакАлистър. Враждата бе отнела живота на почти всичките братя на снаха му. Беше причинило години смърт и пропиляване на собственост. Пълно опустошение. Той не можеше просто да си избере момиче и да се ожени за нея. Всичко, което стореше, щеше да се отрази на клана му и на живота на братята му. И въпреки че знаеше това, той не можеше да се насили да стане от леглото и да я остави. Тя беше като някакво липсващо парче от него.
	Важна част от него.
	Нора се взря в лицето на Юън, когато той прекъсна целувката им, отдръпвайки се, за да я погледне. Ръцете му бяха подпрени от двете й страни и той се взираше в нея, сякаш се опитваше да запомни лицето й.
	— Какво ви тревожи, милорд, че изглеждате така, сякаш е дошло Второто Пришествие?
	— Кажи ми, коя си ти, Нора. Кое е семейството ти.
	— Наистина ли е от такова значение? Не може ли да бъда просто селянка?
	— Такава ли си?
	— Ако кажа „да“, ще ме изгониш ли?
	Той прокара показалец по извитата й вежда и изучаваше лицето й, сякаш се опитваше да разбере истината.
	— Не — въздъхна той. — Няма.
	— Тогава си представи, че съм селянка. Нека съм циганка като Катарина, необвързана със семейство.
	— А когато баща ти те намери?
	Гърлото й се стегна при мисълта за гнева на баща й, породен от отсъствието й.
	Искам да се омъжиш за Раян, Нора. От него ще излезе добър съпруг…
	Не, щеше да бяга, докато умре.
	Никога нямаше да се подчини на Раян. Не и по този начин. Отказваше да сподели тялото си с него, докато обичаше Юън.
	Никой, освен Юън нямаше да я докосне по този начин. Само той можеше да я изпълва…
	Тя замръзна, осъзнавайки какво си бе помислила току-що.
	Обичаше Юън МакАлистър.
	Нора обичаше всичко в него. Дори суровото и гневно мръщене, което той често показваше. Не искаше никога да го напуска, и въпреки това не смееше да му го признае.
	Той нямаше да се зарадва на новината. Затова поне беше сигурна.
	— Не желая да говоря за това, Юън — прошепна тя. — Особено сега, когато съм с теб. Позволи ми да правим любов, милорд. Поне тази вечер остани с мен и се преструвай, че нямаме семейства. Престори се, че няма никакви задължения или страх, за който и да е от нас. Няма минало. Няма бъдеще. Има само сега. Само ти и аз, и нищо друго.
	Думите й накараха Юън да тръпне. Той потрепери от топлината на нежното й женско тяло срещу твърдостта на неговото. Коремът й беше мек като перце срещу ерекцията му. Ръцете й бяха нежни върху раменете му. Той се взираше във вечно любопитните й кехлибарени очи и се изгубваше в тях. Какво ли щеше да е, ако можеше да прекара остатъка от живота си, взирайки се в тези очи? Да я държи по този начин, когато остарееха? В този момент, можеше да си я представи как носи неговото дете. Да я види разгорещена и приветстваща го в леглото завинаги. Тази мисъл го ужасяваше и в същото време го вълнуваше.
	Как изобщо можеше да си помисли да я задържи, след като бе дал клетва на Киърън? Спомни си деня на завръщането си и отново се видя на брега на езерото, където брат му се беше удавил. Вятърът беше жесток и студен, времето — мрачно и променливо. Той гледаше към вълните, с натежало сърце от новината, че брат му си бе отишъл; с душа, разядена от тъга и себеомраза.
	Никога отново не ще изпитам радост от живота. Кълна ти се, Киърън. Ще създам своя дом тук край езерото, за да мога всеки ден да виждам мястото, където почиваш и да си спомням какво ти причиних. Ще прекарам остатъка от вечността, като изтърпявам наказанието си, за глупостта ми.
	Нора се пресегна и хвана лицето му с ръце. Докосването й го върна обратно в настоящето. Обратно към единственото удоволствие, което бе познал от деня, в който бе оставил Айзобел в ръцете на нейния любим.
	— Изгубих ли те тази вечер? — попита го тя тихо. — Изглеждаш, сякаш си потънал дълбоко в мислите си. Ще се върнеш ли при мен, или да си вървя?
	— Остани с мен, Нора.
	Остани с мен завинаги…
	Искаше му се да притежава куража, да произнесе последното на глас. Но не можеше. Не смееше. Тя разтвори краката си за него и ги уви около бедрата му, след което се наведе, за да го целуне неустоимо. Юън се остави вкусът й да завладее сетивата му. Той вдиша прекрасния аромат на косата и дъха й, докато лежеше отгоре му. Докосването й се простираше дълбоко в него, освобождавайки го от миналото му. От вината. Нора прокара ръце през косата на Юън и надолу към брадясалите му бузи. Харесваше й усещането за мъж, който лежеше отгоре й. Прокара ходилата си надолу по краката му, усещайки къдравите косъмчета по тях, които разкриваха разликата между телата им.
	И точно тогава тя осъзна колко силно обичаше този мъж. Колко много ценеше редките му усмивки. Непохватният й мечок беше много повече от това, което тя искаше. Беше всичко, от което се нуждаеше. Този мъж, чийто целувки я разгорещяваха; чието силно докосване я размекваше.
	Той бе нейното сърце.
	Този мъж можеше да крещи по-силно от всеки, който познаваше; който разтопяваше стомана с изражението си. Същият, който изкачи дърво, за да върне воала й; който можеше да й покаже как да свири на лютня и който я любеше по възможно най-нежният начин.
	Как можеше да не обича такъв мъж?
	О, и от каква полза му беше любовта й?
	Не можеше да остане с него. Дори Юън да я приемеше, баща й нямаше да го направи. Той бе твърдо решен да я омъжи за Раян.
	И накрая оставаше проблемът със самия Раян. Той нямаше да отстъпи доброволно, имайки предвид какъв алчен, дребен просяк беше. Щеше да настоява тя да се омъжи за него.
	Звяр!
	Любовта им беше безнадеждна.
	Нора обви ръце около врата на Юън и го задържа здраво, докато болката пронизваше тялото й.
	— Нора — той изхриптя. — Душиш ме.
	Тя отпусна хватката си, след което зарови лицето си във врата му, за да вдиша приятния му, мъжествен аромат. Косата му покри лицето й и тя се остави на спокойствието, което носеха бакенбардите, драскащи бузата й. Не искаше да го пуска.
	Ще се наложи.
	Не, не беше честно. Не и когато всичко, което искаше, бе да го обича. Да бъде с него.
	Защо да не може?
	Защото си обещана на Раян…
	Мъж, който презираше. Мъж, който не пропускаше всеки път в нейно присъствие да я критикува.
	Вдигаш шум като за десет жени. Ако бях на мястото на баща ти, щях да съм пречупил този навик доста отдавна.
	При тази мисъл тя изтръпна.
	Юън се помръдна, за да захапе устните й.
	Изтласквайки настрани мислите за Раян, тя въздъхна доволно и се насили да забрави всичко. Засега, беше там, където искаше и с мъжа, с когото искаше да бъде.
	Тя затвори очи, докато той я целуваше по цялото тяло, надолу по гърдите й, където я дразнеше и си играеше с нея. Извивайки гръб, Нора се разтопи под яростната атака на нежната му ласка.
	Когато вкуси солената й кожа, Юън простена силно. Ако можеше да живее вечно, щеше да помни тази нощ. Да помни танца й, вкуса й. Начинът, по който я усещаше под себе си и ръцете й си играеха с косата му.
	Беше рай.
	Изръмжавайки гърлено, той остави едната й гърда и си проправи път към другата, за да поеме коравото връхче в устата си и езика му да го вкуси.
	Юън спусна ръката си надолу по тялото й, между влажните й, къдрави косъмчета, докато накрая не достигна тази част от нея, която жадуваше. Дишането й се учести и тя простена, след което разтвори краката си още по-широко, за да може той да я изследва.
	— Кажи ми какво искаш да направя за теб, Нора.
	— Искам да ме целунеш.
	— Къде?
	Тя докосна устата му с пръсти.
	— По устните.
	Той й се подчини, докато накрая едва си поемаше въздух от огъня, който го изгаряше отвътре.
	— Къде другаде искаш да те целуна?
	— Тук — отвърна тя, като извърна глава, за да разкрие шията си пред него.
	Юън отново облиза врата й, дразнейки я. Почувства как тръпки полазват тялото й, усети как зърната й се втвърдяват още повече под гърдите му.
	Докато той хапеше кожата й с устни, тя издаваше тихи, гърлени звуци.
	— Има ли друго място, където искаш да бъда?
	Лицето й се изчерви и тя го погледна засрамено.
	— Хайде сега — каза той, като улови брадичката й с ръка и извърна лицето й, докато накрая тя не го погледна. — Моята Нора не е срамежлива. Никога преди не си избягвала да говориш.
	Погледът й омекна.
	Вече напълно сериозен, той се отпусна на ръцете си и срещна погледа й.
	— Никога не се страхувай или срамувай да ми кажеш какво искаш, Нора. Затова те питам отново. Къде другаде ме искаш, любов моя?
	Тя прехапа устна и бавно прокара ръка надолу по тялото си. Юън следеше пътя, който показваше, а дишането му се учести. Това беше най-чувственото нещо, което беше виждал някога.
	Тя сви едното си коляно, като разтвори крака широко пред жадния му поглед и се докосна между тях.
	Погледът, който Юън й отправи изпрати тръпки по цялото й тяло. Все още не можеше да повярва какво прави, но не изпитваше срам. Само любов към мъжа, който беше с нея.
	Бавно Юън си проправи път надолу по тялото й с целувки. Ласките му, караха плътта й да изгаря. Кой можеше да си представи, че мъжкото докосване ще е толкова приятно?
	Когато той я пое с уста, тя изстена високо.
	Горещият му език я ближеше и дразнеше, обхождайки навсякъде, галейки я и прониквайки в нея. Стаята се завъртя неконтролируемо, докато тя лежеше слаба и дишаща тежко от вълните на удоволствие, които я раздираха.
	Пресягайки се надолу, тя взе голямата му, мъжествена ръка в своята. Юън преплете пръсти с нейните и леко ги стисна. Завладяна от любов, Нора се усмихна.
	Наистина нямаше нищо по-възвишено от това, да го притежава по този начин. Да го чувства с тялото си; да се държи за силната му ръка.
	Нора погледна надолу към сплетените им ръце. Кожата й беше толкова бледа в сравнение с неговата. По кокалчетата му имаше белези, които изпъкваха на тъмната му кожа. Тя въздъхна, докато палецът му галеше дланта й, а в същото време езикът му милваше тялото й.
	— О, Юън — въздъхна Нора.
	Вдигна ръката му към устните си, за да може да целуне белезите му. Но не спря дотам. Отвори уста и засмука пръстите му един по едни, дразнейки ги. Хапейки ги.
	Действията й стреснаха Юън и той погледна нагоре към нея. Никоя жена досега не бе целувала ръката му, камо ли да й обръща такова внимание. Никой жена до този момент, не бе дарявала пръстите му с такава чувствена и сърдечна ласка.
	Но трябваше да си признае, че усещането за езика й, който се плъзгаше по кожата му между пръстите, беше божествено. Пропълзявайки нагоре по тялото й, той се вгледа в нея, беше гореща и готова под него. Гледката го прониза. Колко я желаеше. Нуждаеше се от нея. Ръцете й пуснаха неговите. След това тя прокара дланите си по гърдите му, бедрата му; спусна ги надолу, докато обхвана възбудената му, твърда мъжественост. Тялото му мигновено реагира. Юън простена от удоволствието, което ръцете й създаваха, плъзгайки се по члена му, докато се спускаха по-надолу, за да достигнат тестисите му.
	— Кажи ми какво искаш, Юън — промълви тя задъхано.
	Теб.
	Думата не излезе от устата му. За разлика от нея, словата бяха непознати за устата му.
	— Предпочитам да ти покажа — отвърна той задъхано.
	Навеждайки глава надолу, той я целуна, след което проникна дълбоко в нея. Изръмжа, когато усети топлата и прекрасна влага, която го заобикаляше. Изстена от чувството за тялото й, което приветстваше проникването му. Бавно той започна да я люби, наслаждавайки се на усещането за силната й прегръдка. Знаеше, че няма да продължи вечно и че ще трябва да я пусне да си отиде.
	Но да го стори, щеше да е най-трудното нещо, което някога бе правил.
	Юън я целуна по устните, докато проникваше в нея. Имаха само още няколко дни заедно. След това съдбата и обстоятелствата щяха да ги разделят.
	Бори се за нея.
	Смееше ли?
	Осмеляваш ли се да не го направиш?
	Опита да си представи как се връща обратно в пещерата без нея или как прекарва един ден без усмивката й.
	Не можа.
	Болката от тази мисъл беше прекалено силна. Не, щеше да я задържи при него без значение от последиците. Тя беше едничкото хубаво нещо в живота му. Единственото, което го правеше щастлив и никой нямаше да му отнеме това.
	Не и без бой.
	Нора забеляза решителността в стегнатата челюст на Юън, докато той забързваше тласъците си.
	— Добре ли си? — попита го тя, любопитна какво бе причинило внезапната промяна у него.
	— Да, любима — отвърна той, наблягайки на думите си с тласъци. — Когато съм с теб, винаги съм добре.
	Тези му думи я накараха да се разтопи. Обгръщайки раменете му с ръце, тя го задържа близо до себе си, наслаждавайки се на горещата му гола плът, притискаща се в нейната.
	Нора погъделичка челюстта му с устни и език, докато прокарваше ръцете си по гладкия му гръб, надолу към бедрата му. Разпери длани над възхитителните му задни части и затвори очи, докато го насърчаваше да продължи.
	Тялото й се стегна и потрепери, когато вече не можеше да издържа повече.
	Стенейки силно, тя се остави на оргазма и задържа Юън близо до себе си, докато и последният трепет не премина през нея.
	Той взе лицето й в ръце и я целуна страстно. След това тя го усети. Юън изръмжа, целувайки я, докато собственото му освобождение не го завладя.
	Той се зарови дълбоко в нея и замръзна.
	— О, девойче — простена в ухото й. — Наистина няма нищо по-добро от това, да те усещам в леглото си.
	— Няма нищо по-хубаво от това, да те усещам в себе си — лицето й се изчерви, след като осъзна какво беше казала.
	Но в момента, в който видя приветливото и задоволено изражение на лицето му, смущението й се изпари.
	Той я целуна нежно, след което се отдръпна. Завъртя се по гръб и я придърпа в прегръдката си.
	Нора се отпусна на гърдите му, заслушвайки се в ударите на сърцето му под бузата й. Плътното туптене беше толкова успокояващо. Искаше й се да може да лежи така завинаги.
	Рисуваше кръгове по гърдите му и разсеяно си играеше със зърната му.
	— Продължавай да правиш това, Нора — каза той пресипнало, — и никой от двама ни няма да спи тази вечер.
	Това беше закана, която той добре изпълни, преди да се съмне.
	Почти се беше развиделило, когато Юън най-накрая заспа, сънувайки нещо, за което не беше помислял от много дълго време.
	Сънува себе си у дома с Нора. Видя я с децата му и за първи път, след като Айзобел беше заминала с любимия си, той се осмели да се надява за мечта, която бе изгубил.
	Дори в съня си, можеше да я усети до себе си, да почувства топлия й дъх върху кожата си. Намираше утеха в нея и в знанието, че щеше да бъде негова.
	Никой никога нямаше да ги раздели.
	Късната следобедна светлина, прокрадваща се в стаята, събуди първо Нора. Тя се прозина и погледна към Юън, за да види, че той все още спи дълбоко.
	Беше напълно гол.
	Лицето й пламна, но тя не можеше да извърне поглед от дългите му, стройни крайници, изпъкващи със здрави мускули. Бронзовата му кожа изглеждаше пищна върху белите ленени чаршафи и това караше устата й да се навлажнява.
	Не че трябваше да го желае след нощта, която бяха прекарали. От тази гледна точка, тя не би трябвало да може да се движи.
	Юън й бе показал начини, по които мъж може да обладае жена, за които не би помислила, че са възможни. Но нито веднъж не я бе наранил.
	Не, мечокът й винаги беше нежен.
	И докато се взираше в голото му тяло, тя много добре си спомняше как облизваше гърдите му. Как усещаше суровата му сила да я обгръща, докато той я държеше в прегръдката си.
	Невероятен беше единствената дума, която можеше да го опише.
	Тя се изниза от леглото и бързо се облече в роклята, която беше заела от Катарина, опитвайки се да не го събуди. Без съмнение целият ден щеше да е изморен.
	Усмихвайки се, тя дяволито прехапа устна, когато си го помисли.
	След като се облече, Нора се насочи към стаята, която споделяше с Катарина. Щеше да има нужда от собствените си дрехи, преди да слезе долу, за да закуси.
	Докато напускаше стаята на Юън, тя срещна собственика на странноприемницата в коридора. Той я изгледа гневно, когато тя се извини и се насочи към стаята, където спеше Катарина.
	— Милейди… добре ли прекарахте вечерта?
	Приятелката й вече се беше събудила, и от усмивката на лицето й, Нора знаеше, че не беше нужно да й казва къде е била.
	— Шшш — каза тя. — Ще трябва да прекарам остатъка от живота си, плащайки за това.
	— Тогава го превърни в почтен мъж.
	Нора се засмя.
	— Само ако беше толкова лесно — тя въздъхна обнадеждено, докато събираше нещата си.
	Какво ли би било да прекара остатъка от живота си с Юън, по начина, по който бяха преживели последните няколко дни.
	Щяха ли някога да се смеят и да бъдат щастливи? Или той щеше да се върне към мрачните си навици.
	Трябваше да признае, че мисълта за него като съпруг беше наистина прекрасна, и тя в действителност смяташе да го превърне в почтен мъж, както Кат беше предложила.
	Приятелката й се извини и излезе, за да я остави сама.
	Нора се изкъпа и облече, след което събра нещата си и слезе долу.
	Виктор взе багажа й от нея и го занесе до фургона. Нора му благодари и се насочи към мястото, където Катарина седеше със самун хляб.
	Когато Кат й подаде парче, гласът на собственика на странноприемницата прозвуча в стаята като гръмотевица.
	— Тук, на това място с достойни хора, не се обслужват блудници. Ако иска да се храни, може да го направи отвън с кучетата.
	Никога досега, през целия й живот не бе била толкова ужасена или обиждана.
	Няколко души от редовните клиенти я погледнаха с любопитство.
	Гърлото й се стегна от силно чувство за срам, което беше подсилено от погледите, насочени към нея. Слабият, плешив собственик я хвана грубо за ръката и я изблъска към вратата. Едва беше направил и една крачка, когато висока сянка се надвеси над тях. Нора погледна нагоре, за да види как Юън се взираше с ярост в мъжа.
	Той изви ръката на собственика, за да я пусне и го избута назад.
	— Докосни я отново и, кълна се, ще откъсна ръката ти и ще те пребия с нея.
	Собственикът преглътна от страх, но жена му продължи вместо него.
	— Позволено ни е да обслужваме, когото решим. И ние няма…
	— Ако още веднъж обидиш съпругата ми, жено, ще се погрижа да те бичуват.
	Нора не можа да разбере, кой беше по-шокиран от думите на Юън. Тя или собственика на странноприемницата, или циганите.
	— Аз… аз съжалявам, милорд — собственикът побърза да се извини. — Видях я да се насочва към стаята на другата дама и предположих, че не сте женени. Затова, когато я забелязах да излиза от стаята ви тази сутрин, помислих, че тя…
	— Бяхме скарани, когато пристигнахме.
	— Милейди, моля ви, простете ми — мъжът се обърна към съпругата на Юън. — Бързо, Айда, донеси на милейди и милорд пържола и яйца.
	Съпругата му побърза да изпълни заръката, докато собственикът ги заведе до масата, където Катарина все още чакаше.
	Кат се извини и накара Бейвъл, Пейгън и Лисандър да станат и да тръгнат с нея.
	— Но ще носят пържола — измърмори Лисандър.
	Катарина го изгледа гневно.
	— Няма да можеш да я изядеш, ако те бия по главата, докато припаднеш. Сега мърдай.
	Той се изправи с неохота.
	След като останаха сами, Нора взе ръката на Юън в своята и я стисна.
	— Благодаря.
	Юън кимна.
	— Извини ме, че не можах да измисля по-добра лъжа и наистина съжалявам, че се отнесоха така с теб, заради мен. — Можеше да види срама, който тя се опитваше да скрие. — Нора, аз…
	Юън се спря, преди да се изкара още по-голям задник. Почти й беше предложил.
	Това беше последното нещо, което можеше да направи. Дори не знаеше към кой клан принадлежи.
	Имаше етикеция, която трябваше да се спазва, ако искаше тя да бъде негова.
	Трябваше да я накара да му довери тази информация и след това да поиска разрешение от баща й. Ако мъжа, кажеше не…
	Е, в края на краищата щяха да отидат в Англия.
	— Да? — попита тя.
	— Нищо.
	Нахраниха се мълчаливо. Когато приключиха, Юън плати за храната и настаняването, след което я изведе навън, където ги чакаха циганите.
	Скоро отново бяха на път.
	Нора прекара остатъка от деня, опитвайки се да накара Юън да се отпусне, но той отново се бе затворил в себе си, изолирайки я.
	Без значение какво опитваше, той я пренебрегваше.
	Най-накрая се отказа и продължи да язди коня си в тишина, докато се насочваха към мястото на срещата, където онзи мъж би трябвало да се срещне с циганите и да им плати.
	Късно следобед пристигнаха в Дриксел. Селцето кипеше от активност, докато хората влизаха и излизаха от малките къщи и магазини.
	Виктор ги насочи към една конюшня, която бе построена в края на селото. Едър ковач работеше отвън, в ковачницата си под тентата*. Якият мъж прекъсна работата си, за да ги погледне.
	[* тента — платнен навес, палатка. — Б.пр.]
	— С какво мога да ви помогна, добри хора? — попита той.
	— Чакаме някого — отвърна Виктор.
	Ковачът кимна и се върна към работата, за да довърши подковата.
	Виктор посочи задната част на конюшнята.
	— Трябваше да се срещнем в последното отделение на обора.
	Юън кимна, докато обмисляше най-подходящия начин, по който да подходи към предстоящия сблъсък. Последното, което искаше беше Нора или циганите да пострадат.
	Той огледа тълпата.
	— Виждаш ли някой, който да прилича на мъжа, който ви нае?
	Виктор поклати отрицателно глава.
	— Добре тогава.
	Юън нареди на Лисандър да пази жените, докато той, Пейгън и Виктор отиваха, за да се срещнат с мъжа, който щеше да им плати.
	— Ами ако те види? — попита Катарина. — Може да се уплаши, ако научи, че си тук. Не се обиждай, Юън, но си едър и съм сигурна, че ще се стресне, като научи, че си дошъл за отплата.
	Беше права.
	— Тогава ще накарам Виктор да върже ръцете ми. Можем да се престорим, че ме е довел, за да се увери мъжът, че всичко е наред.
	— Но щеше да ни се плати да те возим наоколо, след което да те пуснем — каза Бейвъл. — Ако те види, може да избяга.
	— Това е риск, който трябва да поемем. Доста съм едър, за да се скрия където и да било. Все едно ще му е проблем да ме разпознае.
	— Имаш право — призна Виктор.
	Изпрати Лисандър да донесе въже и след като той се върна, Юън остави Виктор да завърже хлабаво ръцете му зад гърба, за да може да избяга, ако се наложи.
	— Не мисля, че това е добра идея — каза Нора. — Не ми допада мисълта да отиваш там по този начин.
	Юън й намигна.
	— Голямо момче съм. Мога да се оправя.
	Нора и Катарина размениха неодобрителни погледи, когато останаха назад.
	— Мъже — промърмори Нора под носа си. — Смятат, че са непобедими, а че ние сме крехки.
	Катарина кимна, след което се обърна към своя „пазач“.
	— Лисандър — каза тя. — Жадна съм. Би ли ми донесъл мяха от фургона, за да пийна вода?
	Мъжът се съгласи, но почти веднага, след като се качи във фургона, Катарина го заключи вътре.
	— Кат! — извика той ядосано, удряйки по вратата толкова силно, че Нора очакваше да я изкърти от пантите. — Освободи ме. Мразя като правиш така.
	Тя се усмихна дяволито на Нора и плесна триумфално с ръце.
	— Готова ли си разкрием мъжа?
	— Със сигурност.
	Обединени от пакостта, и двете се насочиха към конюшните, за да намерят Виктор, Бейвъл, Пейгън и Юън напълно сами, във вкиснато настроение.
	— Може би сме подранили? — предположи Виктор с надежда, докато двамата с Бейвъл крачеха напред-назад в последното отделение на конюшнята.
	— Може би са ни зарязали — допълни Бейвъл. — Може би никога не е имал намерение да ни плати.
	— А може би ни е видял и се крие — предположението на Юън беше най-разумно.
	Виктор кимна.
	— Най-вероятно. Бейвъл, остани тук, а ние ще огледаме наоколо и ще проверим, дали ще го намерим.
	Юън се освободи от въжетата и ги подаде на Бейвъл. Катарина се изправи, когато мъжете минаха край тях. Лицето на Юън помръкна, щом ги видя сами.
	— Къде е Лисандър? — изръмжа той.
	Катарина не трепна нито от тона му, нито от заплашителното му поведение.
	— При фургона. Мъжете винаги лесно се хващате в капана, когато една жена знае как да ви хване.
	Юън не беше доволен от думите й.
	— Какво ти има, че заключваш хората във фургона си, Катарина? Смятам, че някой трябва да го запали.
	Жената ахна.
	— Дори не го казвай. Този фургон принадлежеше на дядо ми и на баща му преди това.
	— Да — каза Бейвъл. — Ще ни донесе лош късмет, ако сега го изгубим. Призраците им вечно ще ни преследват.
	Юън се извини, след което мъжете оставиха Нора и Катарина сами. Поне на думи.
	Те обаче придружиха жените обратно, за да освободят горкия Лисандър, който звучно ги упрекваше.
	— Следващият път, Кат — изръмжа Лисандър, — кълна се, баща или не, ще ти зачервя задника за това.
	Катарина изсумтя невъзпитано.
	Пренебрегвайки нападките им, Юън остави жените и Лисандър в малка странноприемница, преди да се върне, за да помогне на Виктор, Пейгън и Бейвъл с издирването на непознатия мъж.
	Малката стая беше претъпкана с идващи и заминаващи си хора. Имаше четири прислужници и доста едър мъж, който раздаваше заповеди на жените.
	Тримата се настаниха на една маса в далечния ъгъл, която току-що се бе освободила. Приятно закръглена блондинка се спря, когато наближиха масата. Тя внимателно балансираше чиниите от друга маса върху табла.
	— Извинявайте, дами и господине, но ако ще поръчвате нещо за ядене, един от вас ще трябва да ме последва, за да го направи. Ужасно сме заети и не ни достига работна ръка. Не би трябвало да чакате дълго за храната си.
	Лисандър последва жената, за да поръча, и докато чакаха да се върне, Катарина остави Нора сама, за да се освежи.
	Нора остана сама на масата. Видя как двама мъже се сбиха и наблюдава как собственикът изхвърли и двамата навън. Приятната силна миризма на печащ се хляб и печено месо изпълваше въздуха.
	Не беше нужно повече, за да накара стомаха й да закъркори. Лисандър вдигна ръка, за да я уведоми, че ще се върне всеки момент. Нора зачака търпеливо, докато разговорите в залата звънтяха силно в ушите й. Накрая едно изречение проехтя по-силно от останалите…
	— Какво правиш тук?
	Сърцето й спря, когато чу гласа зад себе си. Беше глас, който познаваше прекалено добре. Глас, който смразяваше кръвта й и караше сърцето й да бие тревожно.
	Не, не можеше да бъде…
	Обръщайки се, тя видя Раян МакАрън да стои между нея и избледнялата дървена стена. Гледаше я ядосано с тъмнокафявите си очи. Светлокестенявата му коса беше прибрана назад от лицето му, а той не изглеждаше много доволен от присъствието й.
	— Какво търсиш тук? — попита го тя ядосано.
	Той също не й отговори.
	— Кълна се, жено, никога не правиш това, което ти кажат. Отдавна трябваше да пътуваш към дома, а не да си тук.
	Ядосаният му, заповеднически тон я накара да се намръщи.
	— За какво, дявол да те вземе, говориш?
	— Ставай — той я хвана грубо за ръката и я изправи на крака.
	— Пусни ме! — сопна се тя, като се опита да се освободи.
	Той отказа да го направи.
	Нора се намръщи, докато грубо я дърпаше през тълпата. Тя удари ръката на Раян, но той отказа да разхлаби хватката си.
	— Какво ти е, Раян? Полудял ли си?
	— Мълчи, Нора. Не съм в настроение за приказките ти и не гарантирам какво ще направя, ако не държиш езика си зад зъбите. Някой ден ще се научиш да мълчиш и да слушаш.
	Изведнъж Юън се появи насред пътя им към вратата, очите му бяха потъмнели и излъчваха смъртна опасност.
	— Освободи я.
	Раян извади меча си толкова бързо, че Нора ахна. Насочи го към гърлото на Юън.
	— Това е между мен и нея, МакАлистър. Не ме карай да те убивам.
	Настана тишина, всички очи в странноприемницата бяха вперени в двамата мъже и любопитни хора се насъбраха около тях, чудейки се какво се случва.
	Юън отмести поглед от върха на меча към Нора. В твърдия му поглед тя видя ледена решителност, която смрази кръвта й. Това беше мъж, който наистина можеше да убие някого. Лицето на човека, който бе започнал това пътуване с нея. А тя бе забравила колко опасен може да бъде Юън.
	— Идвай! — заповяда й Раян.
	Юън се придвижи толкова бързо, че тя дори не успя да проследи движението му. В един момент Раян го държеше на място с острието на меча, а в следващия Юън бе избил острието настрани с ръка и го бе стиснал за гърлото.
	МакАлистър го вдигна от земята за яката на ризата и го остави да виси в юмрука му. Раян се бореше с хватката му, но беше безсмислено. Юън беше много по-едър и го държеше с юмрука си както разярено куче, държеше пале.
	— Кой си ти? — изръмжа Юън.
	Сега, когато вече беше по-спокойна, че Юън е тук, Нора видя Виктор, Пейгън и Бейвъл да стоят зад него. Пейгън наблюдаваше ставащото с типично тихо хладнокръвие, докато Виктор беше присвил очи.
	— Този, който каза, че ще ми плати — обясни той.
	— Защо? — Юън попита Раян. — И какво искаш от моята жена?
	— Твоята жена? — Раян повтори невярващо, а лицето му се беше зачервило от хватката на Юън. — Не е твоя, МакАлистър. Моя е. Аз съм Раян МакАрън и тя ми е обещана.
	Нора видя как цветът и ядът се изпариха от лицето на Юън. Изведнъж погледът му изглеждаше замаян, сякаш някой го беше ударил. Измъченият му взор се отмести от Раян към Нора.
	— Сгодена ли си? — попита я той, търсейки потвърждение.
	Нора не можеше да му отговори. Думите бяха заседнали в гърлото й.
	— Да — каза той сподавено. — Сега ме пусни.
	Юън беше достатъчно шокиран, за да изпълни молбата. Той свали доста по-ниския мъж на земята, след което го изгледа намръщено.
	— Ти си платил да ме отвлекат? Защо?
	Раян издърпа дрехите си, оправяйки ги.
	— Защото не исках да си около Нора. Чух, че е избягала при теб и исках да се уверя, че няма да си там, за да й помогнеш. Всички в Шотландия знаят, че ако желаеш някоя жена да напусне страната, трябва да я пратиш при Юън МакАлистър, особено ако е обещана на друг.
	При тези думи Юън го удари.
	Раян падна на земята, където остана да лежи, хленчейки като дете.
	— Удари ме!
	— Късметлия си, че не те убих заради това.
	Раян изчисти кръвта от носа си, след което погледна към Нора.
	— Тя е моя, МакАлистър. Няма да ти позволя да я имаш.
	— Не ти принадлежа, Раян — сопна се Нора. — Никога няма да се омъжа за теб.
	Думите й натъжиха Юън.
	Мъжът я обичаше до такава степен, че беше готов да плати на някого да го отвлече само за да го задържи далеч от нея. Можеше да не харесва логиката или действията на мъжа, но той със сигурност не можеше да вини глупака за мотивацията му.
	Раян я обичаше толкова силно, че бе способен да предизвика гнева на МакАлистър, за да я има. Точно както Роби МакДъглас беше обичал Айзобел.
	Точно като Киърън…
	Нора видя лицето на Юън и знаеше какво си мисли. Можеше да види болката му. Ако си мислеше, че Раян я обича, никога нямаше да й позволи да остане с него.
	Щеше да го загуби завинаги.
	— Раян — каза Нора отчаяно. — Признай на Юън истината. Кажи му защо не можеш да ме понасяш. Кажи му какво наистина мислиш за мен.
	Раян изглеждаше поразен, когато се изправи на крака. Той я изгледа, сякаш тя бе някое рядко съкровище. Ако не знаеше по-добре, дори тя щеше да си помисли, че той говори искрено. Но за разлика от Юън, Нора познаваше сърцето на тази коварна змия.
	— Как можа да кажеш това, Нора? — попита я Раян, изглеждаше наранен и притисна сърцето си. — Родителите ни са планирали този брак откакто сме били деца. Обичам те. Винаги съм те обичал. Не искам друга годеница.
	Юън присви очи, сякаш го бяха ударили. Когато срещна погледа й, очите му бяха тъжни.
	— Ти ме излъга, Нора.
	В нея се зароди паника. Трябваше да накара Юън да види истината. Не можеше да му позволи да си мисли, че го беше излъгала, когато не беше така.
	Проклет да беше Раян и лъжите му.
	— Не, не съм — тя се обърна към МакАрън и го изгледа заплашително. — Кажи му истината, Раян или сама ще те пребия.
	— Истина е — отвърна той искрено. — Искам да бъдеш моя годеница. Нека Всемогъщия да ме убие, ако лъжа.
	Юън си пое дълбоко дъх, докато се опитваше да отблъсне горчивата мъка, която чувстваше. Нещо в него се беше смачкало от думите на Раян.
	Значи той наистина я обичаше.
	Проклета да си, Съдба, за това, че се повтаряш.
	Беше точно както преди.
	Само че този път, Юън щеше да се увери, че тази жена ще отиде там, където принадлежеше. Нора щеше да се прибере у дома с Раян и той щеше да се върне обратно при…
	Неспособен да довърши мисълта си, Юън се обърна и напусна странноприемницата. Безмълвната тълпа се отдръпна, правейки му път да мине.
	Бейвъл, Лисандър, Пейгън и Виктор се спогледаха неловко, преди да го последват.
	Нора понечи да тръгне след Юън, но гневът й към Раян беше прекалено голям.
	Първо щеше да си уреди сметките.
	Тълпата, която ги беше обградила, бавно се върна към работата си, обсъждайки случилото се.
	— Защо направи това? — настоя тя.
	— Защото трябва да се оженя за теб.
	— Защо? Ти не ме обичаш. Не можеш дори да ме понасяш. Всичко, което някога си правил е да ме мъмриш и да се подиграваш на всяка част от мен.
	Раян извърна поглед настрани, сякаш му беше прекалено трудно да се изправи пред истината.
	— Защото има нужда от зестрата ти. Ако не я получа, ще умра след по-малко от два месеца.
	Шокът от думите му измести гнева й. Това беше последното нещо, което очакваше да чуе, но ако се вземеше под внимание странното му поведение в този момент, вече нищо, което той кажеше или направеше, не можеше да я изненада.
	— Защо?
	Раян въздъхна отегчено и се отдалечи от тълпата, която все още ги наблюдаваше.
	Той сниши глас, за да може само тя да го чува.
	— Помниш ли миналата пролет, когато отидох до континента?
	— Да.
	— Отидох, за да се опитам да си намеря друга годеница. Майка ми ме притискаше да поискам ръката ти от баща ти. Каза ми, че ми е време да се задомя и да те взема за съпруга. Бях ужасен от самата идея да прекарам живота си, обвързан с теб. Помислих си, че ако участвам в турнирите и си изградя репутация и натрупам състояние, ще мога да си избера годеница.
	Нора поклати глава.
	— О, Раян. Дори аз мога да те победя с меча.
	Той я погледна разпалено.
	— Не съм чак толкова некадърен, Нора. Просто не съм перфектен. Повярвай ми, нямам нужда да ми напомняш колко посредствен съм.
	За малко да го съжали.
	За малко.
	Но след това, което беше причинил на Юън, тя не беше готова да му прости за действията му.
	— Какво се случи? — попита го тя.
	Потърквайки лицето си с ръка, той доби отегчен и уморен вид. Всъщност изглеждаше състарен.
	— Всеки път, когато загубех, подписвах разписки за стойността на коня и бронята си. Продължавах да си мисля, че ако спечеля само един турнир, ще имам достатъчно да се разплатя с всички.
	Той въздъхна многострадално. Очите му изглеждаха обладани от спомена и пълни с унижение. Сега наистина съжаляваше както него, така и глупавия му стремеж.
	— Но продължавах да губя отново и отново. Когато сезонът свърши, всички започнаха да настояват да им се изплатя. Не знаех какво да правя, затова взех на заем от Страйдър от Блекмор достатъчно пари, за да мога да се прибера, да се оженя за теб и да изплатя дълговете си.
	Нора не можеше да повярва на това, което чуваше.
	— Страйдър от Блекмор? Ти луд ли си? Казват, че той е самият дявол.
	— Да, но нямах избор. Странно, но той самият все още не ме е подгонил за парите, които му дължа. Но останалите ме преследват до дупка. Трябва да се оженя за теб, Нора. Няма друг начин.
	Тя притисна слепоочието си с ръка, опитвайки се да спре болката, която се беше появила, докато размишляваше над всичко, на което Раян я бе подложил.
	Страхът, който бе изпитала, докато стигне при Юън, притесненията и тормоза. Сега вече изобщо не се покайваше за действията си.
	Можеше да го удуши!
	— Не мога да повярвам — каза тя. — Дългът ти е единствената причина, поради която ти поиска ръката ми?
	— Е, грижа ме е за теб, като за малка досадна сестра. И не изглеждаш зле, когато не говориш. За съжаление, ти почти никога не млъкваш, но…
	— Раян! Знаех, че си подъл, но това… Как може да заемеш пари и след това да разчиташ на мен да съм ти банкер?
	Той отново въздъхна.
	— Знам, че това, което направих не е редно. Единственият начин, по който можех да остана в турнира, беше като кажа на всички, че съм сгоден за племенницата на крал Хенри — той я погледна с умоляващ и глуповат поглед. — Виждаш ли защо имам нужда от теб, Нора. Наистина ще умра без теб, защото, ако не успея да се изплатя на някои от мъжете, на които съм длъжник, те ще ме убият за назидание на другите.
	— Нямаш нужда от мен, Раян — каза тя сприхаво. — Това, от което имаш нужда е банкер.
	— Племенницата на крал Хенри, а? Е, сега, това е прекрасно.
	Нора се обърна към гласа, който й прозвуча странно познат. Отне й минута, за да познае брата на Айзобел, Греъм, когото бе срещнала предния ден. Но този път той не беше сам.
	— Какво правите тук? — попита ги тя.
	Греъм я дари с подигравателна усмивка, която беше толкова зловеща и студена, че можеше да накара зъбите й да тракат.
	— Оправяме някои неща.
	— Моля? — попита тя.
	Преди да може да мръдне, Греъм извади кама.
	— Ела мирно с нас, момиче, и няма да те нараним. Опитай се да се бориш и нещата ще станат много по-зле заради предизвикателството.


>	Глава 10

	Юън стоеше в конюшнята, четкаше коня си, докато умът му се въртеше около признанието на деня. Не знаеше защо е тук, но не успяваше да измисли какво друго да прави със себе си, освен че конят му имаше нужда от сресване.
	Може би.
	Не.
	Всъщност имаше нужда да се съсредоточи върху нещо друго, освен изгарящата болка в сърцето му.
	Раян обичаше Нора.
	Но и той също.
	Обичаше я повече от всичко. Нямаше нищо, което да не направи за нея. Нищо, което не би й дал.
	Освен това да се ожени за нея.
	Безнадеждността, която чувстваше в сърцето си, накара стомахът му да се свие още повече.
	Защо винаги изпадаше в положението да се влюбва в жени, които не можеше да има? Какъв беше шансът бащата на Нора да застане на негова страна и да развали годежа й с Раян, след като МакАрън я обичаше? Особено когато двете семейства се познаваха. Когато Нора и Раян бяха израснали заедно.
	Беше невъзможно.
	Баща й не би й позволил да се омъжи за мъж с толкова малко перспективи. Той не беше леърд като Локлан, или Син, или Брейдън, които носеха титлата лорд.
	Беше обикновен земевладелец, със сравнително благоприличен доход.
	Земевладелец, който живееше в пещера.
	Можеш да я вземеш.
	Да, можеше, но с каква цел? Поредната вражда между семейства за клана му. Още смърт. Още скръб.
	Как изобщо щяха да имат щастлив брак, въз основа на това?
	Толкова много животи бяха заложени на карта. Неща, които бяха много по-важни от собственото му щастие, което изглеждаше незначително, сравнено с това, което можеше да се случи, отново.
	Юън изруга, когато болката отново го завладя.
	Трябваше да остане в планината. Не биваше изобщо да й помага.
	Но сега, когато беше…
	Юън не можеше да я избие от главата си. Нуждаеше се от нея повече от всичко или от всеки.
	Самата мисъл, да живее без нея, беше достатъчна, за да подкоси краката му.
	Как щеше да се върне към това, което беше преди, след като ведрата й усмивка го бе освободила?
	— Юън?
	Той погледна през рамо, за да види приближаващата се Катарина. Момичето си играеше с края на дългата си плитка. Изглеждаше нерешителна, докато го приближаваше.
	— Какво има? — изръмжа той. — Не виждаш ли, че предпочитам да съм сам?
	Пренебрегвайки грубия му тон, тя се спря до главата на коня му. Погали го по носа, докато наблюдаваше стопанина му.
	— Нора не те е излъгала.
	Усети пристъп на гняв, когато болката накара стомаха му да се свие.
	— Какво знаеш за това?
	— Знам достатъчно, за да кажа, че тя предпочита да вземе теб за съпруг пред Раян.
	Той стисна още по-силно четката, отказвайки да й позволи да види колко го притесняваха думите й.
	— А аз ще ти кажа, че ти не си Нора и не знаеш нищо нито за нейните намерения, нито за моите.
	— Знам какво виждам — отвърна тя внимателно.
	Пресегна се и хвана ръката му, карайки го да спре да вчесва коня.
	— Двамата си принадлежите.
	Юън се вгледа в ръката й върху неговата. Кожата й беше бледа, като на Нора, ноктите й бяха също толкова добре поддържани.
	Но тази ръка не го караше да трепери.
	Не изгаряше тялото му, не възбуждаше мъжествеността му.
	Само Нора можеше да направи това.
	А тя беше единствената жена, която не можеше да има.
	Той сам можеше да се бори за нея. Искаше да се бори за нея. Но ако Раян откажеше да я пусне, щеше да се случи същото като с Роби МакДъглас.
	Още една вражда между семействата.
	Още неоправдана смърт…
	— Тя принадлежи на Раян — каза той настойчиво, избутвайки ръката й на страна. — Чу го какво каза. Иска я толкова силно, че рискува да си навлече гнева ми като ви нае, за да ме държи на разстояние от нея. — Юън се поколеба при мисълта за това. — Чакай… как е знаел да ви наеме? Как може да е разбрал за плановете на Нора и след като е научил за тях, защо Раян е дошъл при вас, а не при баща й, за да я спре да избяга?
	Катарина изглеждаше някак смутена.
	Тя отстъпи назад, намръщвайки се.
	Лошо предчувствие обзе Юън, след като забеляза колко нервна стана изведнъж Катарина. Какво точно се случваше?
	— Кат? Какво не ми казваш?
	Тя видимо се сви.
	— Обещай ми, че няма да ни се ядосваш.
	— Не — отвърна той твърдо. — Никога не давам обещание, което не мога да спазя, и както изглежда, девойче, мисля, че ще бъда доста ядосан от обяснението.
	Тя отстъпи още една крачка назад.
	Юън я сграбчи за китката, за да я спре да не избяга.
	— По-добре ми кажи, Кат.
	Тя изпита срам от изпитателния му поглед и когато най-накрая заговори, всичко излетя като вихрушка.
	— Баща й искаше Нора да се омъжи за МакАлистър. Той се опитваше да уреди брак между семействата ви от доста време и след като Брейдън и Син се ожениха наскоро, той се притесни, че някоя жена може да хване окото ти и той няма да успее да обедини двете семейства.
	Думите й накараха Юън да се намръщи. Нямаше никакъв смисъл в това, бащата на Нора да го иска за зет.
	— Защо ще иска да я омъжва за по-малък син?
	Катарина прочисти гърлото си.
	— Защото за Локлан, кланът е на първо място. Алекс искаше по-малък син, който да поеме управлението на клана му и все пак да покаже каква е силата на МакАлистър, ако се наложеше.
	Името накара Юън да замръзне.
	— Алекс? — повтори той бавно и невярващо.
	Имаше само един Алекс, който беше отварял темата за брак с един от братята му.
	— Да не казваш, че Александър Канмуур е баща й?
	Катарина кимна.
	Юън изруга. Силно.
	Това беше невероятно. Да, баща й би поискал главата му.
	И на двамата.
	— Баща й е братовчед на краля на Шотландия! — извика той.
	Катарина му се усмихна насила.
	— Изненада.
	Юън се почувства много зле, когато силата на това, което бе направил с Нора се стовари отгоре му.
	Беше мъртъв, ако баща й някога научеше какво бяха сторили.
	— Тя каза, че е племенница на Елеонор.
	— Така е. Майка й е сестра на Елеонор. Тя се омъжила за Алекс преди години, когато той бил в Париж.
	Юън изруга отново, след като си спомни, че Александър се беше оженил за французойка. Никога не му беше идвало наум, че тя ще е сестра на една от най-силните жени в целия християнски свят. Още повече, изобщо не му беше хрумвало, че Нора може да е дъщеря на Александър. Нищо чудно, че не искаше да му каже кой е кланът й или името на баща й. Никой мъж, с малко разум, не би посмял да я изведе от страната и да рискува да си навлече гнева на баща й.
	Александър Канмуур беше известен с бясната си ярост и бързо отмъщение.
	Пресвета Мери, беше спал с племенницата и братовчедка на двама крале!
	Локлан щеше да го убие за деянието му, и само един бог знаеше какво щеше да направи баща й с него…
	Как беше възможно да се случи това?
	Е, много добре знаеше как се беше случило, но защо?
	Да, той беше глупак. Идиот, обречен на неприятна кастрация.
	С притъпен инструмент.
	Докато ума му преминаваше през ужаса на ситуацията, в която бе изпаднал, Юън осъзна, че Катарина, изглежда, знаеше доста за цялата тази история и се зачуди каква друга информация криеше.
	— Ти си била наясно, че Раян е този, който ви е наел, за да ме отвлечете?
	Този път дори не се опита да го скрие от него.
	— Да, така е. Виктор и Бейвъл не знаеха. Никога преди не бяха виждали Раян, но аз съм го срещала.
	— Кога?
	— Няколко пъти в замъка на Алекс.
	Юън се намръщи.
	— Изглежда, добре познаваш Александър Канмуур.
	— Той и майка ми са приятели. Били са близки като млади.
	Нещо в тона й го накара да се запита дали тя не е едно от незаконните деца на Александър. Но това не го засягаше.
	В момента имаше по-важни проблеми.
	— Тогава защо ме доведе тук да се срещна с Раян, след като си знаела какво иска?
	— Ако трябва да съм искрена, не мислех, че Раян ще има смелостта да дойде, след като ние пристигнахме с теб, а баща й искаше да се уверя, че двамата ще останете заедно колкото се може по-дълго. След като му казах, че Раян се е опитал да наеме Виктор да те отвлече, той помисли, че това е добър начин да ви даде още време, в което да бъдете заедно. Беше сигурен, че ако си достатъчно време с Нора, ще я обикнеш.
	Юън въздъхна дълбоко.
	Изведнъж всичко придоби смисъл.
	Е, не всичко, но много неща станаха доста по-ясни; слугата, който я изостави пред пещерата; някои от странните коментари, които циганите бяха направили през последните няколко дни.
	Но в едно нещо нямаше смисъл.
	— Защо той ще ми я повери? — попита Юън. — Откъде е знаел, че няма да я нараня?
	Катарина изглеждаше така, сякаш я бе попитал най-глупавият въпрос на земята.
	— Защото си МакАлистър, а честта на семейството ти е законът, който всички вие спазвате. Той знаеше, че никога няма да позволиш тя да пострада.
	Юън изсумтя.
	— Този мъж, все пак е глупак. Никога нямаше да поема такъв риск с живота на моята дъщеря и ми е трудно да повярвам, че той ще е толкова невнимателен с неговата.
	— Е, ако трябва сме честни, той затова ни изпрати. Трябваше да ви задържим заедно и да те наблюдаваме, за да се уверим, че няма да я нараниш.
	— Но защо да изпраща цигани?
	Катарина се усмихна.
	— Не всички сме цигани. Лисандър е един от хората на Алекс, а Пейгън му е добър приятел. Затова двамата отказаха да кръстосат мечове с теб, след като Нора обезоръжи Лисандър. Ако беше нападнал който и да е от двамата, веднага щеше да разбереш, че са обучени рицари, а не селяни.
	— А ти?
	— Майка ми е селянка и разчитам на Алекс за защита. Виктор ми е чичо, а Бейвъл ми е братовчед.
	Юън поклати глава.
	— Не мога да повярвам, че бях измамен толкова лесно.
	— Не вини Нора…
	— Повярвай ми — каза той, като я прекъсна. — Не я виня. Искам да убия баща й. Как може да си играе по този начин с живота на хората?
	— Юън? — отекна гласът на Нора.
	Той погледна зад Катарина, за да види Нора да стои в началото на конюшнята.
	Тя изглеждаше нервна и несигурна, докато ги наблюдаваше заедно.
	— Може ли да дойдеш при мен за момент?
	Думите й го накараха да се намръщи.
	— Няма нищо, Нора.
	— Моля те, Юън — тя наблегна на всяка дума. — Наистина имам нужда да дойдеш сам навън. Сега.
	Напрегнатият й тон го накара да се намръщи още повече. Звучеше повече като майка, която се опитва да укроти невъзпитаното си дете, отколкото като жена, която трябваше да се разкайва заради държанието на баща си.
	Той ядосано се насочи към нея.
	Едва когато наближи входа, видя, че не е сама.
	Греъм МакКейд беше с нея и държеше кама до гърлото й. Двамата му братя го обградиха.
	— Само мръдни и тя ще умре.
	Юън замръзна. Искаше да се обърне, за да види дали Катарина все още беше в конюшнята, но не посмя, освен ако не искаше да й навлече проблеми. Ако имаше късмет, щеше да успее да се измъкне и да доведе другите, за да му помогнат.
	— Не би посмял да я нараниш — отвърна бавно Юън, пристъпвайки напред с вдигнати ръце, за да не изнервя Греъм и той да нарани Нора от страх.
	— Няма да посмея да убия братовчедката на краля? — отвърна Греъм доста високо, сякаш искаше всички да ги чуят. — Юън МакАлистър ще убие когото си поиска.
	Юън направи още една крачка напред, с намерението да сложи край на това, веднъж завинаги.
	— Още една крачка — изръмжа Греъм — и ще я обезглавя.
	Юън незабавно спря.
	Срещна изпълнените със страх очи на Нора и се опита да я утеши. Нямаше намерение да позволи на Греъм или на който и да е друг да я нарани.
	Каквото и да му костваше, щеше да се увери, че тя е в безопасност.
	— Какво искаш? — попита Юън.
	Греъм се усмихна подло.
	— Ще стоиш там, докато братята ми не те заловят.
	Юън чу Катарина в конюшнята и сърцето му подскочи от страх, да не би Греъм и братята му да я намерят. Нямаше да се поколебаят да я убият.
	Не знаеше какво е намислила Кат, но тя винаги имаше план. Само се надяваше да го изпълни внимателно.
	Юън остана мълчалив, докато двамата братя на Греъм завързваха ръцете зад гърба му.
	— Извинете — каза един селянин, като се приближи предпазливо до тях. — Има ли проблем?
	— Кралски работи — отвърна рязко Греъм. — Нали, милейди?
	Пребледнялото лице на Нора, показваше на Юън, че желаеше да каже истината, но не смееше. Признанието щеше да погуби и двама им, както най-вероятно и добрия самарянин.
	— Да. Няма проблем.
	Възрастният селянин не изглеждаше убеден, но продължи по пътя си.
	Най-високият от братята на Греъм беше с глава по-нисък от Юън. Имаше тъмнокестенява коса и подли кафяви очи. Той сграбчи Юън за косата и насила го качи на един кон.
	МакАлистър продължи да чака Катарина или някой от другите да дойдат и да ги разсеят.
	Но те не се появиха.
	Накрая, братята МакКейд се качиха по конете, а той трябваше да наблюдава безпомощен как Нора беше поставена да седне пред Греъм. Видя бледото й лице; страхът и загрижеността й.
	— Всичко ще се оправи, Нора — увери я Юън.
	Съмнението, което видя в очите й го прониза.
	— Да, принцесо Нора. Всичко ще се оправи — Греъм се засмя зловещо и пришпори коня си напред.
	— Защо ни пленихте? — попита Юън.
	По-малкият брат на Греъм, Руфъс беше този, който му отвърна. По-нисък от Нора, Руфъс можеше да мине за красив, ако някога изобщо си беше взимал баня и ако престанеше да се усмихва така самодоволно.
	Юън го беше срещал само веднъж, преди години, когато Руфъс и Айзобел бяха дошли на посещение при баща му в замъка на МакАлистър.
	— В името на справедливостта — изръмжа Руфъс. — Ти съсипа нашето семейство и затова ние ще съсипем твоето.
	Греъм отново се засмя.
	— И като си помисля, че смятах, че най-доброто отмъщение ще бъде, да взема жената, която желаеш и да я направя своя. Изобщо не подозирах коя е. Само си представи как ще реагира баща й, когато научи, че е била убита от Юън МакАлистър. Няма да се спре, докато не унищожи всеки член на клана МакАлистър. Няма да остави и един жив човек.
	Планът им остави Юън слисан.
	Със сигурност не можеше да са сериозни.
	— Луд ли си?
	— Ни най-малко — отвърна Руфъс. — Ние загубихме всичко, когато ти избяга с Айзобел. Роби МакДъглас настояваше за зестрата й и когато баща ни не успя да му я даде, той уби татко и ни прогони.
	— Да — отвърна Греъм, усмихвайки се мъчително, докато яздеше. — Борихме се да живеем само за да открием, че никой от семейството ни дори няма да признае, че ни познава. Време е МакКейд отново да се надигнат, докато Мак­Алистър си получат заслуженото… унижение.
	Юън стисна зъби, за да се въздържи да им каже кой наистина беше виновен за случилото се. Да им напомни за факта, че сестра им беше невярна, лъжлива кучка, нямаше да постигне нищо.
	Те виняха семейството му, не Айзобел.
	Съмняваше се, че ще се вслушат в разума, що се отнасяше до нея.
	— Ако търсите отмъщение, тогава ме убийте и пуснете Нора.
	— О, не — каза Греъм. Очите му блестяха, изпълнени с разрушителна жестокост. — Виждаш ли, тук ще си възвърнем позициите. Кой ще бъде най-добре възнаграден с благоволението на краля, от мъжа, който се е опитал да спаси братовчедка му и който е убил убиеца й.
	_Не_, изкрещя наум Юън.
	Остана ужасен от плана на Греъм.
	Трябваше да се досети, че този МакКейд е луд и да го убие в кръчмата, когато имаше тази възможност.
	Защо изобщо му беше позволил да напусне кръчмата жив?
	По дяволите!
	Сърцето на Нора биеше лудо, докато слушаше как мъжете се хвалят един на друг, какво смятаха да направят на нея и Юън. Коварният им план я ужасяваше.
	В нея се сражаваха вина, ужас и гняв. Отново и отново виждаше Раян в съзнанието си. Веднага щом беше видяла Греъм, тя бе осъзнала, че нещо не е наред, затова се бе опитала да избяга.
	Руфъс я бе хванал.
	А Раян — бог да се смили над душата му, най-накрая бе намерил малко смелост. Виждайки, че е в беда, той се бе пресегнал за меча си.
	Но не бе успял да го извадил от ножницата, когато Греъм го бе пронизал с камата си.
	Раян се бе олюлял назад, хващайки се за корема, докато кръвта изтичаше от тялото му.
	Нора се бе опитала да му помогне, но МакКейд бе препречил пътя й.
	— Прави каквото ти кажа или ще ти се случи нещо по-лошо от това.
	Раян се бе пресегнал към нея с окървавената си ръка, след което беше паднал мъртъв на земята.
	Споменът накара Нора да изхлипа.
	Раян беше мъртъв заради нея, а сега Юън беше заловен. Ако не измислеше начин да го освободи, и той щеше да умре.
	Тя също.
	Не. Не, никога нямаше да се предаде на тези разбойници. Тя беше племенница на Елеонор. Беше дъщеря на баща си. Александър Канмуур можеше и да е грубиян, но никой не го беше побеждавал в битка или обучение.
	Щеше да ги измъкне от тази каша.
	И бог да се смили над МакКейд, когато го направеше.
	Яздиха с часове, докато накрая не стигнаха до изоставена крепост, която, изглежда, беше опожарена.
	Основите на сградата стояха, но не изглеждаше никак безопасна. Плевели и лози покриваха падналите и обгорени камъни.
	Беше зловещо място. Около него се носеше аурата на смърт и упадък.
	Досега Нора никога не бе усещала истински страх, но сега го изпита. Мястото приличаше на крипта. Такова, което нямаше друга цел, освен да съхранява останките на мъртъвци.
	МакКейд слязоха от конете си, след това внимателно свалиха Юън от неговия.
	Той изгледа мъжете гневно. Въпреки че не знаеше как, беше твърдо решен да ги спаси от тази ситуация.
	Веднъж, след като се увереше, че Нора е в безопасност, и тримата братя щяха да си платят. Щеше да се увери в това.
	През цялото време Греъм държеше камата си до гърлото на Нора.
	— Само едно движение — предупреди той.
	Юън се вслуша в заплахата.
	Въведоха го в порутената зала и грубо го накараха да коленичи пред камината. Единственото нещо, което го караше да се подчинява, беше ножът притиснат в гърлото на Нора.
	Юън не сваляше очите си от оръжието или нея, докато Шон и Руфъс го завързваха за железния пръстен, който беше прикован дълбоко в камъка до камината.
	Едва тогава камата се отдалечи от гърлото й. Юън въздъхна облекчено.
	Сега истинската забава можеше да започне…
	Греъм се усмихна зловещо срещу него.
	— Жалко, че не мога да те убия. Но трябва да се уверя, че ще останеш жив, докато откупът за нея не пристигне. Кажи ми, как ще я убиеш? Ще я удушиш ли? Или ще й прережеш гърлото?
	Юън го изгледа с цялата омраза, която таеше към него.
	— Ако я нараниш, господ да ми е на помощ, ще се противопоставя на смъртта и ще ти изтръгна сърцето.
	Шон рязко си пое дъх.
	— Като те гледам така, почти съм готов да повярвам на слуховете, твърдящи, че си продал душата си на дявола.
	Юън извърна празния си поглед към мъжа.
	— Може да повярваш, МакКейд. Ако я нараниш, ще те представя на самия дявол.
	— Шон, Греъм, оставете ги на мира — сопна се Руфъс. — Нека напишем писмото до баща й и да задвижим плана. Колкото по-скоро изпратим съобщението, толкова по-близо ще сме до това отново да имаме дом.
	Греъм изблъска Нора към МакАлистър и прибра камата си.
	Тя падна на колене до Юън. Когато я видя до него цялата трепереща, желанието да пролее кръвта на МакКейд се увеличи.
	— Не се тревожи, Нора — побърза да я увери. — Няма да им позволя да те наранят.
	— Те убиха Раян — каза тя с треперещ глас, докато се сгуши до него като дете, нуждаещо се от утеха.
	Новината накара Юън да изтръпне. Искаше му се ръцете му да бяха свободни, за да я прегърне и да успокои тревогата и притеснението й.
	— Какво се случи?
	— След като си тръгна, разговарях с него, когато те влязоха. Раян се опита да им попречи да ме заловят и Греъм го намушка и уби.
	В очите й проблясваха сълзи, но за щастие тя успя да ги задържи.
	— О, Юън, какво направих? Исках единствено да отида при Елеонор. Никога не съм желала някой да пострада. Светците знаят, че никога не съм искала Раян да умре. Просто не желаех да се омъжвам за него, но не съм искала да го сполети някакво зло. Не заслужаваше да умре по този начин. Не и заради мен. Какво ще кажа на родителите му? Горката му майка живее заради него. Никога няма да се възстанови след това.
	Той погали главата й с бузата си, предлагайки й утеха, доколкото беше възможно със завързани към стената ръце.
	— Шшш, любов моя. Нищо от това не е по твоя вина.
	— Напротив. Всичко е по моя вина. Никога не съм искала Раян да умре. Той беше досадна напаст, но все пак…
	— Той те обичаше.
	— Не — отвърна тя, прегръщайки го през кръста, като положи глава на гърдите му. — Не наистина. Бяхме врагове от деца, заради това, че родителите ни винаги ни оставяха заедно. Никога не сме се разбирали.
	Юън погледна към Греъм и Шон, които спореха какво трябваше да пише в писмото до баща й и върху това колко пари да поискат.
	Трябваше да намери някакъв начин да ги измъкне от тук.
	Юън дръпна силно пръстена, който го държеше прикован към стената. Оковата помръдна достатъчно, за да го накара да мисли, че може да се освободи, и при условие че МакКейд не се обърнеха, за да разберат какво беше намислил.
	Нора го видя как усуква въжетата. Отдръпна се от него.
	— Ще се нараниш.
	— Ще ми мине.
	Тя поклати глава, след което огледа обраслия под, изпълнен с плевели и камъни. Погледна към тримата МакКейд, които все още спореха и направи знак на Юън да остане неподвижен.
	Той я видя да отива до малка купчина камъни. След няколко минути тя се върна с един камък. Но преди да може да му го подаде, Шон я видя.
	— Дай ми това — заповяда той, спускайки се към тях и изтръгвайки камъка от ръцете й.
	— Какво има? — попита Греъм, след като се присъедини към тях.
	— Малката курва се опитва да го освободи.
	Руфъс се приближи, като се озъби.
	— Предлагам да я завържем до него, докато напишем писмото.
	— Да — съгласи се Греъм. Той свали колана си и го подаде на Шон. — След като приключим с писмото, можем да се позабавляваме с нея.
	Юън замръзна.
	— Дори не си го помисляйте.
	Греъм се усмихна злобно.
	— Защо не? И без това ще умре веднага щом получим парите. Единственият, който ще знае, че сме били с нея, ще си ти, МакАлистър. А ти няма да можеш да кажеш на никого, след като ти прережем гърлото.
	Усмивката му се разшири, докато гледаше злобно към Юън.
	— Не ти допада, нали? Мисълта, че ще я употребим? Да. Ти използва сестра ни и я захвърли. Поне можем да ти върнем услугата.
	— Сестра ви го е напуснала.
	Думите на Нора, накараха Юън да трепне.
	Греъм се пресегна, за да я удари.
	Юън изпъна крак, като събори Греъм далеч от нея.
	— Ако я докоснеш, кълна се в цялата мощ на ада, че ще те накарам да си платиш.
	Греъм отиде до Юън. Изгледа го студено, след това го ритна силно в ребрата.
	— Юън! — извика Нора.
	Шон я задържа настрани.
	МакАлистър простена от болката, докато се опитваше да я пренебрегне.
	Греъм щеше да си плати за това. Когато се освободеше, щеше да се увери, че това е последната грешка, която МакКейд някога е правил.
	— Ти си безполезен, МакАлистър — Греъм се усмихна подигравателно. — Вече няма какво да ми сториш.
	— Нямаш представа на какво съм способен Греъм МакКейд, защото, ако знаеше, сега щеше да си на колене и да се молиш на господ да прати своите ангели, за да те предпазят от мен. Ще се погрижа да умрете — той изгледа всеки един от братята. — Всички вие.
	Гневно изречените думи наистина накара Шон да се прекръсти.
	Греъм се изплю на земята и изблъска Нора към Руфъс.
	— Завържи я здраво и нека се върнем към работата.
	Юън опъна въжетата, които го държаха. Щеше да намери начин да се измъкне от тук. Господ да беше на помощ на МакКейд, когато го направеше. И тримата щяха да научат от първа ръка, защо никой не смееше да се изпречи на МакАлистър.
	Такива глупаци ги очакваше единствено смърт.
	След като Руфъс завърза Нора с колана на Греъм, той грубо я остави да седне до Юън и се върна при братята си, за да им помогне да напишат писмото.
	Нора облиза устни, а силната воля, която не й позволяваше да се срине, изуми Юън. В действителност беше невероятна, предвид през какво бе преминала. Наистина беше смела.
	Можеше да види колко е потресена от всичко и изгаряше от желание да успокои страховете й. Но се съмняваше, че нещо друго, освен бягството им можеше да направи това.
	— Наистина е безнадеждно, нали? — попита тя.
	— Никога нищо не е безнадеждно — отвърна той убедено.
	Без значение какво щеше да му коства, той ще я измъкне оттук.
	С въздишка тя намести вързаните си ръце в скута си.
	— Не знам, Юън. Мисля, че по-безнадеждно от това не може да стане.
	— Погледни ме, Нора.
	Тя се подчини.
	— Ако наистина не може да стане по-безнадеждно, и двамата имаме добри шансове. Обещавам ти. Това, във великия план на живота, не е толкова лошо.
	Нора поклати глава.
	— Странен мъж си, Юън МакАлистър. Но въпреки това те обичам.
	Думите й накараха сърцето му да трепне.
	— Моля?
	— Обичам те — повтори тя. След това положи глава на гърдите му и се сгуши до него. — Съжалявам, че те забърках в това.
	Щастие, неверие и гняв го раздираха отвътре.
	Как беше възможно жена като нея да изпитва загриженост към него?
	И въпреки това знаеше, че казва истината. Тя не беше Айзобел, която лъжеше и след това си беше отишла. Нора никога не би могла да е толкова жестока.
	Тя го обичаше.
	А сега той я обичаше още повече отпреди.
	— Няма да им позволя да те наранят, Нора. Разбираш ли?
	Тя му се усмихна вяло. Оценяваше това, което той се опитваше да направи, но не хранеше напразни надежди.
	Колко много обичаше своя голям мечок. За малко да му повярва, когато изрече думите.
	— Да.
	Юън притисна лицето си към нейното. Тя можеше да го чуе как си поема въздух, сякаш я вдишваше. Той се отдръпна леко и я целуна по бузата.
	Тя го погледна с възхищение, когато се отдръпна от нея. Изправи се бавно, обърна се с лице към стената и подпря единия си крак на нея близо до мястото, където беше забит пръстена. Хвана въжетата с ръце, използвайки крака си, за да ги издърпа срещу железния пръстен. Всеки мускул от тялото му се напрегна, докато се опитваше да освободи пръстена. Действията му изумиха Нора също толкова, колкото и факта, че може да успее въпреки че това, което правеше най-вероятно беше мъчително за него.
	— Хей! — извика Руфъс, който се обърна и видя Юън на крака.
	МакАлистър не спря.
	Стената се разтресе, докато той дишаше тежко и се напрягаше все повече.
	Нора се изправи на крака и се отдалечи от стената преди силният й мечок да я събори отгоре й. Никога досега не беше виждала подобно нещо. Малко преди братята да го достигнат, Юън изтръгна пръстена от стената.
	Обърна се към МакКейд, като се озъби зловещо.
	Нора искаше да помогне на Юън, когато братята го нападнаха, но докато тя беше там, вързана, бе пречка за него и го знаеше. Ако някой от тях я заловеше, отново щяха да я използват, за да контролират Юън, като застрашат живота й. Затова тя направи единственото нещо, което можеше.
	Избяга при конете в момента, в който МакКейд тръгнаха към Юън. Рискът си струваше. Бяха толкова решени да заловят Юън, че тя вече се беше качила на коня му преди Греъм да осъзнае, че бе напуснала мястото.
	Не беше свикнала да язди без седло, но това нямаше значение. От нея зависеше да ги измъкне от тази ситуация и тя нямаше да предаде Юън. След като се качи на гърба на коня, тя стисна здраво краката си около ребрата му и го насочи право към мъжете.
	Братята се разпръснаха.
	Със сумтене, Юън се метна на коня зад нея.
	Прехвърли завързаните си ръце над главата й, обгърна я, и пое юздите, обръщайки коня обратно.
	Пришпори го към другите коне, като ги разпръсна и ги насочи към гъстата гора.
	Нора можеше да чуе как братята ругаеха, докато се опитваха да хванат конете си, а те самите се отдалечаваха от тях.
	Искаше й се да се обърне и да провери, дали ги преследват, но не можеше. Хватката на Юън беше прекалено здрава. Затова тя се съсредоточи, за да остане неподвижна, докато Юън маневрира.
	Тялото му беше напрегнато и в готовност, докато двамата препускаха през гората. Буйният му кон прелиташе през дърветата с лекота, но въпреки това тя се ужасяваше, че братята МакКейд щяха да ги хванат. След известно време Юън спря коня и се обърна да погледне назад.
	— Избягахме ли? — попита тя с глас, изострен от страх и безпокойство.
	— Така мисля — той я прегърна, придърпвайки я по-близо до себе си. — Ти си блестяща, Нора.
	Тя се засмя триумфално.
	— Това с коня беше лесната част. Ти направи най-трудното с издърпването на пръстена от стената. Добре ли си?
	— Малко ме боли, но съм благодарен, че ти запази ума си — той я целуна бързо и дълбоко по устните.
	Похвалата му я накара да се усмихне.
	— Нима очаквахте да загубя ума си, милорд?
	— Не. Познавам те добре.
	Думите му я поласкаха и тя изпита желание да го целуне заради тях. И щеше да го направи веднага щом успееха да избягат.
	Щеше да го заслепи от целувки заради всичко.
	Юън ги преведе през гората, все по-далеч от МакКейд.
	— Не трябва ли да се върнем обратно към града? — попита тя.
	Той поклати глава.
	— Ще очакват да направим точно това. Без съмнение те също са се върнали и ни чакат. Предлагам да отидем още по на север, след което на запад, преди да се върнем обратно към замъка на Локлан.
	Сама се изненадваше колко много му се доверяваше. Колко силно го обичаше.
	Той забави коня, за да може да отвърже колана от ръцете й и да я освободи. Нора се опита да се обърне, за да върне услугата, но въжетата бяха толкова стегнати, че не можа.
	Тя внимателно докосна зачервените белези на китките му, някои от които вече кървяха.
	— Сигурно много те боли.
	— Ще оживея поне докато не намерим някакъв начин да ги отрежа.
	— Онази кама не е ли в ботуша ти?
	— Не, заех я на Лисандър по-рано тази сутрин и забравих да я взема.
	Тя въздъхна.
	— Жалко — изричайки думата тя се намръщи.
	Юън изглеждаше блед и се потеше обилно, сякаш беше тичал дълго време. Решавайки, че това е вследствие на усилието, което бе приложил при стената и бягството им, тя се облегна на него и го остави да ги заведе на безопасно място.
	Спряха чак когато се мръкна.
	Юън я освободи от прегръдката си и й помогна, доколкото можеше, да слезе от коня. Едва когато той я последва, тя забеляза яркочервеното петно на дрехите му. Приличаше на кръв. Много кръв.
	Гледката накара сърцето й да спре. Не можеше да е ранен. Ако беше, щеше да го е споменал.
	Нали?
	И въпреки това красивите му черти бяха бледи. Все още се потеше, и тя не можеше да не забележи, че движението му беше затруднено. Нямаше и следа от смъртоносната грация, която беше свикнала да вижда в своя гигант.
	— Какво е това? — попита тя, като посочи петното.
	— Нищо — той изведе коня на открито и го завърза, за да пасе.
	Действията му накараха Нора да се намръщи и когато погледна през рамо и видя, че гърбът и профилът й също са изцапани в червено, сърцето й заби още по-бързо.
	— Ранен ли си? — тя се спусна към него.
	Той избърса потта от лицето си с ръка и поклати глава, сякаш да я прочисти.
	— Греъм ме наръга, докато се биехме. Острието рикошира в реброто ми.
	Нехайният му тон я накара да премигне невярващо. Как можеше да е толкова равнодушен относно прободна рана?
	— Сядай, Юън МакАлистър!
	Той вдигна вежда, сякаш беше изненадан, че му нарежда.
	— Не мога да повярвам — промърмори тя. — Направи се на безпомощен, когато падна от дървото, но когато пострада сериозно, започваш да се правиш на благороден: „О, не боли. Всичко ще е наред.“ Как смееш! Сега сядай и ми позволи да погледна.
	Той изръмжа насреща й, след което изпълни нареждането й.
	— Не съм пеленаче, Нора, и няма нужда да ме третираш като такова. Понасял съм много по-лоши наранявания от това и все още съм тук.
	Тя дори не благоволи да му отговори, защото, ако го направеше, ушите му щяха да кънтят от обидите й, докато не дойдеше краят на света. Пое дълбоко въздух, борейки се с желанието да не пести думите си за него. Как можеше да постъпи така? Раната сигурно беше мъчителна. Тя го принуди да легне, за да може да повдигне ризата му и да погледне раната. Усети как цветът се оттегли от бузите й като я видя. Греъм беше направил дълбок разрез. От раната, която не изглеждаше добре, все още течеше кръв.
	— О, Юън — каза тя с въздишка. — Не мога да повярвам, че кръвта ти не е изтекла. Защо не ми каза, че си ранен?
	Той вдигна вързаните си ръце към бузата й, за да я докосне с пръсти. Настойчивостта в кристалносините му очи едновременно я разгорещяваше и я караше да трепери.
	— Не можехме да спрем, Нора. Ако ти бях казал, че съм ранен, щеше да ме накараш да го направим, за да се погрижиш за мен, а не исках да те заловят отново.
	От тези думи любовта й се утрои. Заради нея той се бе мъчил безброй левги, без да обели дума или да се оплаче.
	Тя хвана ръката му в своята и целуна пръстите му.
	— Благодаря ти. А сега лежи спокойно и ми позволи да се погрижа за теб.
	Той кимна, отдръпвайки ръцете си.
	Юън успокои дишането си, докато лежеше, взирайки се в жената, която означаваше толкова много за него.
	Заради нея беше готов да мине през огньовете на ада.
	Тя погали бузата му с ръка и го смъмри с притеснен поглед.
	— Имаш треска.
	— Знам — можеше да я усети.
	Вече трепереше, но той винаги трепереше, когато Нора го докоснеше.
	Тя разкъса дамската си риза и я използва, за да направи превръзка.
	— Дръж това, докато донеса малко вода.
	Той изпълни нареждането й.
	Тя се спусна към потока близо до коня и след няколко минути се върна с друга част на ризата, която беше разкъсала.
	Притисна студения плат към раната му.
	Юън си пое дълбоко въздух, когато ледената вода го ощипа и платът одраска неравните краища на раната му. Да, наистина болеше. Не искаше нищо друго, освен да се свие на топка и да поспи малко, но не смееше.
	МакКейд можеха да са се върнали обратно в селото или все още ги търсеха.
	Беше риск, за който не бе споменал на Нора. Искаше тя да вярва, че са в безопасност. Истината ненужно щеше да я разтревожи, когато тя в действителност нямаше какво да направи. Той се нуждаеше от малко почивка, преди да продължат напред.
	— Иска ми се да имаше с какво да зашия това — промърмори тя, — но ще трябва да се примирим само с превръзката.
	— Да го превържем с какво?
	Тя повдигна полите си, дарявайки го с прекрасна гледка към краката й, и откъсна още от ризата си. Голяма част от нея.
	— Ако продължаваш да правиш това, девойче, докато се върнем при останалите, ще си гола — мисълта го накара да се усмихне дяволито. — Не че имам нещо против, разбира се, но мисля, че може би ще те е срам.
	Тя извъртя поглед към него.
	— Точно като мъж. Лежиш тук, почти умрял и всичко, за което можеш да мислиш, е как си свалям дрехите.
	— Полуумрял, не умрял.
	Тя поклати глава, докато превързваше ребрата му.
	— Непоправим си.
	— Не, милейди. Аз съм насърчителен.
	Тя се изчерви.
	— Това не е дума, милорд.
	Юън трябваше да си признае, че обичаше да я дразни.
	— Разбира се, че е. При това много хубава дума.
	Тя се наведе към него и го целуна леко по устните.
	Юън затвори очи и вдиша аромата й, докато се наслаждаваше на мекотата на устните й върху своите.
	Да, дамата означаваше всичко за него.
	Когато тя се отдръпна, той си пое рязко дъх.
	— Ти си почивай тук, докато аз…
	— Не — изрева той, изправяйки се въпреки болката, която го прониза. — Не е безопасно.
	Тя го погледна раздразнено.
	— Трябва да свърша някои неща, Юън и ако не ме оставиш сама да се погрижа за тях, в бъдеще няма да съм добра с теб. Ще бъда между онези дървета и няма да се бавя много.
	Юън погледна към дърветата, които беше посочила, опитвайки се да види дали нещо се спотайваше там, за да я грабне. Не искаше да я изпуска от погледа си, но разбираше нуждата й да остане сама.
	— Добре. Но искам през цялото време да говориш, за да знам, че си добре.
	Тя се засмя.
	— Мисля, че това ще е първият път, в който някой ме е приканвал да говоря.
	Той я целуна внимателно.
	— Държа на езика ви, милейди — каза той, като го вкуси със своя. Простена, когато я усети. — Да — отвърна й, отдръпвайки се. — Смятам, че съм обсебен от него.
	Тя го дари с възхитителна усмивка.
	— Означава ли това, че си променил мнението си да го отрежеш?
	Той се засмя, като си спомни какво й бе казал в деня, в който се бяха срещнали.
	— Да, любима. Доста се привързах към него. Сега върви, преди да се е стъмнило повече.
	Тя прехапа устна, след което направи каквото й бе казал. Когато се отдалечи започна да говори за любимата си балада.
	— Знаеш ли — каза тя с глас, носещ се откъм гората, — липсва ми лютнята. Жалко, че не беше с мен, когато Греъм се появи. Можех да я използвам, за да го халосам.
	Юън се усмихна, докато тя продължи да говори.
	Небеса, колко обичаше приказките й.
	— Между другото, Юън, наистина съжалявам за всичко това.
	Той се замисли над всичко, което им се бе случило откакто се беше събудил, за да я намери да стои до леглото му.
	— Недей — отвърна той високо, като се отпусна назад, за да си почине. — Като цяло, беше доста интересно, нали? А и ти каза, че винаги си готова за приключение.
	— Вярно — отвърна тя от другата страна на дърветата. — Но никога не съм искала това да се случи.
	— Сигурен съм, че и баща ти не е искал.
	— Баща ми?
	— Да, Катарина ми каза, че им е платил да ни съберат.
	За няколко минути настъпи пълна тишина.
	— Нора? — попита той притеснено. — Още ли си там?
	Тя пренебрегна въпроса му.
	— Какво искаш да кажеш с това, че баща ми им е платил?
	Юън й обясни всичко, докато се опитваше да освободи ръцете си от въжетата със зъби.
	— Значи баща ми е искал да те ожени? — попита тя, след като се върна при него.
	Той погледна нагоре, за да види не особено доволното й изражение.
	— Очевидно.
	Тя изглеждаше слисана, докато стоеше там с ръце на кръста.
	— Аз съм глупачка.
	— Защо говориш така?
	— Трябваше да разбера, че нещо става. Баща ми казваше, че нямам друг избор, освен да се омъжа за Раян, след което прислужницата ми ми заяви, че единствената ми надежда е да отида в Англия: „Ще имате нужда от ескорт, милейди.“ каза Агнес. „Мисля, че няма да има по-добър мъж от Юън МакАлистър. Той ще ви заведе в Англия достатъчно бързо и няма да се налага да се притеснявате за него. Всички МакАлистър са добри мъже…“ — Тя прекъсна тирадата си, за да сбърчи устни. — О, толкова са лоши. Трябваше да се усетя, когато Агнес доведе слугата като придружител. Защо не го прозрях?
	— Защото си била уплашена.
	Нора въздъхна с отвращение. Чувстваше се наистина глупаво. Как беше възможно да остави баща си да я манипулира по този начин? Мъжът беше истински дявол, в това нямаше съмнение и когато се прибереше у дома, тя беше твърдо решена да го уведоми какво мислеше за машинациите му.
	Докато безгласно упрекваше баща си, чу как стомахът на Юън изкъркори.
	— Трябва да хапнем, нали?
	Той въздъхна уморено.
	— Не мисля, че съм в състояние да хвана друго, освен настинка в сегашното си положение, и дори и да можех, не смея да запаля огън, докато ме превъзхождат числено, ранен съм и невъоръжен.
	Тя го погали по ръката.
	— Мога да събера зеленина и да направя салата за двама ни. Няма да е най-добрата, но ще ни поддържа силни.
	Противно на възраженията й, Юън се изправи, за да отиде с нея. Отказа да я изпусне от поглед, докато я следваше. Въпреки че това я смущаваше, малка част от нея се наслаждаваше на загрижеността му.
	Можеше да не го бе казал, но на нея й допадаше фактът, че я обича. Със сигурност не можеше да има друга причина, поради която да е толкова загрижен за благополучието й?
	След като събра зеленината, тя отиде до малкия поток за прясна вода, с която да я измие. Юън коленичи на брега и се наведе, изсумтявайки, за да пие. Заради начина, по който ръцете му бяха вързани, не можеше да направи нищо повече, освен да смуче вода от пръстите си.
	— Ето — каза Нора, като остави зеленината настрани. — Нека ти помогна.
	Тя събра шепи и му помогна да пие.
	Той се усмихна с благодарност, след което наведе глава, за да я целуне по устата.
	Чувствените му устни я накараха да въздъхне. След всичко, което се беше случило, тя намираше целувката му, необичайно окуражаваща.
	— Мислиш ли, че още тази нощ ще ни открият? — попита Нора, след като се бе наситил както на устните й, така и на водата.
	Юън легна на земята, докато тя използва скута си като място, където да накъса и смеси листата.
	— Не — отвърна той. — Гората е прекалено гъста, а и вече е твърде тъмно. Ще трябва да спрат за през нощта. До зазоряване ще сме в безопасност.
	Нора кимна, докато го хранеше със салатата и също хапна малко.
	— Сигурно е много дразнещо, да не можеш да се освободиш — каза тя, след като преглътна голяма хапка.
	— Трябва да призная, че не е една от любимите ми ситуации.
	Нора хвана ръцете му със своите и остана удивена от силата на мъжа пред нея. Никога не беше срещала друг като него.
	— Беше невероятен. Не мога да повярвам, че извади пръстена от стената.
	— Има моменти, в които е полезно да си мечок.
	— Да, има…
	Очите й се насълзиха, когато си помисли какво се бе случило през този ден.
	— Горкият Раян. Не мога да повярвам, че е мъртъв. Ако беше по-едър…
	— Шшш — прошепна Юън. — Не е твоя вината, че се е сбил с тях.
	— Ако не бях там…
	— Той е този, който… — Юън замълча, когато за малко бе повторил думите, които тя му бе казала относно избора на Киърън да се самоубие.
	Тя бе също толкова отговорна за това, което Раян бе направил, колкото той бе отговорен за Киърън.
	Брат му беше глупакът, който бе влязъл в езерото.
	И за какво?
	За безполезна блудница, която бе унищожила всеки мъж, който бе познавала, включително и собственото си семейство? Айзобел не я бе грижа за никого другиго, освен за себе си и Киърън бе постъпил глупаво, като бе захвърлил живота си заради някой като нея. Юън беше прекарал последните години от живота си в изолация с вината, която го разяждаше. Винеше себе си за решението, което Киърън беше взел. Не той беше принудил брат си да влезе в езерото. Глупостта на Киърън го беше направила. В края на краищата, брат му не беше помислил за никой друг, освен за себе си. В скръбта си, той бе погубил не само живота си, но и този на Юън.
	И то само защото Юън го беше позволил. Бе разрешил на собствената си мъка, вина и болка да го заслепят. Киърън трябваше да бъде по-силен. Ако Айзобел значеше толкова много за него, той трябваше да тръгне след нея и да си я върне. Киърън трябваше да се бори за това, което иска. Юън щеше да се бори. Никога нямаше да позволи на някой просто да му отнеме Нора…
	Той примигна, осъзнавайки значението на тази мисъл.
	Неговата Нора.
	Кога беше започнал да мисли по този начин за нея?
	И въпреки това го мислеше.
	Когато си беше помислил, че Раян се е върнал за нея… Това почти го беше убило. Сега, когато тя отново бе с него, не искаше да я пуска.
	Тя означаваше всичко за него. Беше всичко…
	Скъпи светци, обичаше я. Той наистина я обичаше истински.
	Нора осъзна, че по бузата й се стича сълза чак когато Юън избърса лицето й с опакото на ръката си.
	— Не плачи, любов моя.
	Той я придърпа внимателно към себе си и я задържа близо до гърдите си, за да може да потърси утеха в туптящото му сърце под бузата й. Нора отвърна на прегръдката му и просто беше благодарна, че не беше загубила и него. Греъм МакКейд беше луд, който с удоволствие би убил и двама им. Но сега бяха в безопасност. Юън беше с нея — и двамата бяха невредими. Тя го прегърна още по-силно, доволна от този прост факт. Юън пое лицето й с вързаните си ръце и я целуна.
	— Люби ме, Нора — прошепна той. — Точно в този момент искам да съм в теб.
	Думите му трябваше да я шокират, но тя не успяха. Истината бе, че искаше същото нещо.
	— Ранен си.
	— Не съм.
	— Но си вързан.
	Той й се усмихна дяволито. Погледът му, изпълнен с желание, я накара да се усмихне широко. Повдигна ръцете си над главата й и ги свали обратно надолу, за да може тя да се озове в прегръдката му. Отпусна се назад, дръпвайки я със себе си.
	Внимавайки да не докосва хълбока му, Нора се засмя на гледката, която представляваха, преплетени по този начин един в друг. Но когато я целуна, смехът й утихна под вълна от дълбоко желание.
	Той прехапа устни, отдръпвайки се назад.
	— Искам да ми свалиш панталоните.
	Нора никога не беше очаквала такова нещо. Трябваше да се чувства покрусена дори от самото предложение, но част от нея беше развълнувана от идеята. Юън вдигна ръцете си, освобождавайки я отново. Окуражена от погледа му, пълен със страст, тя изпълни желанието му и развърза панталоните му, след което ги смъкна от дългите му крака. Той вече беше възбуден. Сърцето й заби бързо от вида му, лежащ гол и до някаква степен безпомощен. Намираше го за необичайно еротично. Едно от ъгълчетата на устата й се изви нагоре.
	— Този поглед трябва ли да ме притеснява? — попита Юън.
	Нора прехапа устна.
	— Не съм сигурна. Просто си мислех, че си само мой.
	— Да, любима, така е.
	— На практика си безпомощен…
	— Когато става дума за теб, винаги съм безпомощен.
	Думите му я накараха да се усмихне. Нора не знаеше откъде се беше появила тази смелост, но докато го гледаше, беше завладяна от любопитство. Искаше да изследва тялото му. Докато прокарваше ръце по голите му крака, видя, как мъжествеността му трепна в отговор.
	— Може ли да те докосна? — попита тя.
	— Да — отвърна той с дълбок и дрезгав глас. — Няма да имам нищо против да ме докосваш, където поискаш.
	Тя колебливо придвижи ръката си към възбудения му член. Когато пръстите й го докоснаха, той простена. Дишайки накъсано, хвана ръката й със своята, за да й покаже как да го гали. Удоволствието, изписано на лицето му и дълбоките, мъжествени стенания развълнуваха Нора. Той беше толкова твърд и в същото време толкова нежен на допир. Никога преди не беше изучавала мъжествеността на един мъж по този начин; сега я изследваше обстойно.
	Прокара пръсти по върха, а влагата му намокри пръстите й. След това продължи надолу, чак до основата и внимателно стисна тестисите му с ръка. Той изви гръб под нея и изръмжа. Юън наблюдаваше как тя изучаваше тялото му. Досега не беше познавал нищо толкова прекрасно като дланите й върху него. Искаше му се ръцете му да са свободни, за да може да отвърне на ласките й.
	— Това харесва ли ти? — попита тя, когато отново прокара пръст по главичката.
	— Да.
	— Какво изтича от върха?
	Той простена. Тази жена беше истински невъзмутима, когато задаваше въпросите си.
	— Това е просто нещо, което прави, когато съм възбуден.
	— Може ли да те вкуся така както ти мен?
	Само мисълта за това го накара да простене.
	— Да.
	Той я наблюдаваше, докато тя внимателно наведе главата си към члена му. Помисли си, че ще умре от екстаз, когато го пое в устата си. Изръмжа и се насили да лежи неподвижно, докато тя го изследваше. Последното, което искаше, беше да я изплаши или да я накара да се отдръпне. Но усещането за езика й, който го галеше, докато устата й, влажна и гореща го поемаше целия, му даряваше повече удоволствие, отколкото можеше да понесе. Досега никоя жена не беше правила подобно нещо с него. Това не беше нещо, което мъжът би поискал от една дама, и все пак тя го бе направила сама. Да, той обожаваше смелостта й. Любопитството й.
	Обичаше я.


	Юън прокара завързаната си ръка през косата й, наслаждавайки се на усещането. Тя го дразнеше и засмукваше, водейки го до невиждани висини, докато той едва не избухна. Изведнъж тя се отдръпна и го погледна.
	— Искам да те усетя в мен, Юън.
	— Яхни ме през кръста.
	Тя изпълни желанието му.
	Извивайки гръб, Юън намести бедрата си между нейните.
	Без да се съблича, Нора бавно се плъзна върху него.
	И двамата простенаха в унисон.
	Юън взе ръката й в своята и я насочи към устните си, за да може леко да хапе пръстите й, докато тя го яздеше. За нея беше невероятно въздействащо да го люби, когато ръцете му бяха вързани, а тя все още беше напълно облечена. Голите й бедра горяха срещу неговите, докато се извиваше над него. Той зависеше от милостта й и тя контролираше удоволствието им. Никога не би могъл да си представи каква тръпка му носеше това. Нора го наблюдаваше как я гледа, докато се отпускаше върху него.
	— Чувството да си вътре в мен е прекрасно — каза тя с въздишка. — Мисля, че мога да те усетя чак в утробата си.
	Думите й и мисълта, семето му да достигне там, накараха Юън да изстене. Отдавна се беше отказал от надеждата за съпруга и деца.
	Но докато я гледаше, той желаеше точно тези неща. Искаше да я види как носи неговото дете. Желаеше да я държи в прегръдката си, докато тя кърмеше бебето му. Не можеше да си представи по-прекрасен рай от това.
	Тя свърши, крещейки името му. Юън се притисна към нея, след което изръмжа, когато собственият му оргазъм го застигна и отнесе на място, което само Нора му беше показвала. Тя се отпусна върху него, като внимателно отбягваше раната му.
	— Кое е това у теб, което ме кара да те желая толкова? — попита го тя невинно.
	— Не знам, милейди, само се моля каквото и да е, никога да не развиваш устойчивост срещу него.
	Тя се усмихна и слезе от него. Двамата се почистиха, след което Нора му помогна да се облече.
	Той се настани на влажната земя близо до коня. Нора лежеше сгушена до него. Тя заспа, докато му разказваше за звездите. Юън я наблюдаваше как спи, но сънят така и не го споходи. Не смееше да заспи.
	Поне не още.
	Всеки път, когато си позволеше да се унесе, се събуждаше със спазъм.
	С наближаването на зората, чу звука от приближаващи стъпки.


>	Глава 11

	— Нора — повика я Юън и я разтърси, за да я събуди.
	Тя бавно се разбуди.
	— Да?
	— Някой идва.
	Тя се изправи мигновено.
	— Къде?
	Юън й показа посоката, като кимна с глава. Той се изправи на крака, след което я скри зад един храст.
	Грабна един клон от земята и зачака на ранната утринна светлина, който и да идваше към тях да се покаже. Дървото не беше добро оръжие и ръцете му все още бяха вързани по такъв начин, че го държеше странно. Въпреки това смяташе да го използва подобаващо.
	Стъпките се приближаваха все повече.
	Той вдигна клона.
	Звучеше така, сякаш някой се препъна, след което изруга високо на глас.
	— Ох, по дяволите, това боли?
	— Тихо, Виктор, че ще събудиш мъртвите — каза Кат, но Юън все още не можеше да види никой от двамата през гъстата зеленина, която ги обграждаше.
	— Катарина? — извика Юън.
	Циганите преминаха през гората, озовавайки се в малкото сечище пред него.
	Катарина се усмихна победоносно.
	— Виждате ли? Казах ви, че ще тръгне на север. Само глупак би се върнал обратно в селото, след като знае, че го преследват. А Юън е всичко друго, но не и глупак.
	Той захвърли настрани клона, когато Нора се показа от скривалището си.
	Катарина се спусна към нея и я прегърна, докато Виктор остана настрана, а на лицето му беше изписано същото облекчение, което Юън изпитваше.
	— Вие двамата какво правите тук? — попита Нора. — Не че не се радвам да ви видя. Но как ни намерихте?
	— Беше лесно да ви открием. МакКейд бяха оставили голяма следа, която да следваме — каза Катарина. — Открихме ги малко след като вие двамата им бяхте избягали. Те планираха начин, по който да ви заловят отново, когато стигнеха селото. След като ние идвахме от селото и не ви бяхме срещнали, знаех, че трябва да сте тръгнали на север, за да ги избегнете. След това накарах Лисандър и Бейвъл да се върнат обратно по същия път, като се престорят на вас и да отведат МакКейд далеч от следата, докато аз и Виктор продължихме да ви търсим.
	— Да се престорят на нас? — попита Нора.
	Катарина се засмя.
	— Ще трябва да се реваншираме на Бейвъл, защото носи рокля и твоят воал.
	— Сигурен съм, че МакКейд няма да се приближат достатъчно, за да осъзнаят, че това не сте вие, а и дори да го направят Пейгън ги следи, в случай че решат да хитруват и се разделят — съгласи се Виктор. — След като стигнат селото, Лисандър ще подкупи селяните да потвърдят, че сте били вие и че сте минали оттам. Познавайки го добре, не се и съмнявам, че може да се справи доста добре със задачата.
	Юън протегна завързаните си ръце към Виктор.
	— Мога ли да заема камата ти?
	Мъжът извади ножа, който бе на кръста му и преряза въжетата.
	Юън трепна, когато китките му се освободиха, понеже сега щипеха още повече. И все пак беше добре отново да си свободен.
	Нора ахна, виждайки китките му. Бяха окървавени и покрити с големи синини.
	— О, Юън. Първо хълбокът ти и сега това. Не мога да си представя как понасяш болката — тя погледна към Катарина. — Кат, имаш ли нещо, което можем да поставим на китките му? И ще имам нужда от игла и конец, за да зашия хълбока му.
	— Ранен ли си? — попита Виктор.
	— Греъм го намушка — отвърна Нора преди Юън да е имал шанс да го направи. — Раната не е добре почистена.
	Катарина им направи знак да я последват.
	— Елате, трябва да имам нещо във фургона.
	Вървяха през гората, докато не стигнаха фургона, който беше изоставен назад, след като гората бе станала прекалено гъста, за да може да мине.
	Юън се спря, когато видя ниския и слаб мъж, който седеше отзад в отворения фургон.
	Кръвта му се смрази.
	Беше Раян.
	Той стоеше отзад с надменна усмивка на лицето, докато краката му висяха надолу.
	Колкото до Юън, той предпочиташе да види как Греъм или някой от братята му го чакаха.
	— Раян! — ахна Нора, като се спусна към него.
	Тя го придърпа в здрава прегръдка и го стисна силно.
	Гледката прониза Юън.
	— Помислих, че си умрял — каза тя точно преди да го целуне развеселено по бузата. — Благодаря на бог за Неговата милост.
	Юън се чувстваше така, сякаш са му нанесли зашеметяващ удар. Не желаеше смъртта на мъжа, но…
	— Внимавай! — сопна се Раян, отблъсквайки я. — Почти ме убиха и се съмнявам, че някога стомахът ми ще бъде отново същият.
	Нора не му обърна внимание и пренебрегна грубата му забележка.
	— Просто се радвам, че не са те убили.
	— Както и аз — съгласи се Раян. — Въпреки че, ако трябва да съм честен, се чувствам така, все едно съм умрял и съм бил изпратен в ада, където дяволът ме измъчва с постоянна болка.
	Катарина мина покрай Раян и взе едно гърне с мехлем от фургона. Занесе го при Юън.
	Ядосан и ранен, той намаза мехлема върху кървящите си и разранени китки, които ужасно го боляха и пулсираха.
	Изглеждаше така, сякаш Нора напълно го е забравила, докато разговаряше с Раян за нараняванията му.
	И защо да го помнеше?
	Раян беше нейният годеник.
	Раян щеше да й стане съпруг.
	Начинът, по който се държеше показваше, че точно това иска. Нямаше друго нещо като това да си на крачка от смъртта, за да накараш една жена да осъзнае кого наистина обича…
	Нора спря да се суети около Раян за момент. Погледна назад, за да види Юън с Катарина.
	Погледът на Юън беше измъчен. Сега в очите имаше болка, която преди това не бе там.
	Тя остави Раян, за да го провери.
	— Добре ли си?
	— Добре съм.
	Тя погледна надолу към наранените му китки, които сега бяха покрити с бял мехлем.
	— Много ли те болят?
	Той поклати глава, след което подаде мехлема обратно на Кат. Нора се пресегна към комплекта за шиене на Катарина.
	— Легни тук и аз ще…
	— По-добре да тръгваме — каза Юън, прекъсвайки я с дълбок и заядлив тон. — Подай ми меча си, Виктор. Аз ще заема мястото отпред, понеже добре познавам околността.
	Виктор кимна и освободи меча от кръста си, след което му го подаде.
	— Юън — каза Нора с предупредителен тон. — Ранен си.
	Тонът му беше рязък и студен.
	— Ще оживея.
	Какво му ставаше?
	Със сигурност Юън не смяташе…
	Не. Със сигурност притежаваше по-здрав разум от това. Не можеше да ревнува от Раян Жабата.
	Положително беше осъзнал, че единствената причина, поради която бе отишла при Раян, бе, понеже изпитваше облекчение, че не е умрял заради нея.
	Нора се насочи към предната част на фургона.
	— Трябва да си отзад, Нора — каза остро Юън. — По този начин ще се придвижим по-бързо.
	— Как така?
	— Просто отиди отзад — грубият му тон я обиди.
	Не го бе виждала такъв от първия ден, в който бяха заедно.
	Къде беше нейният нежен мечок? С наранени чувства, тя направи това, което й бе казал.
	Добре. Ако искаше да избухва и да се мръщи, така да бъде. Скоро щяха да спрат, за да се нахранят. Тогава сигурно щеше да е по-уравновесен и тя щеше да го прегледа и да почисти раната му.
	Ако искаше да се държи като бебе дотогава, така да бъде.
	Виктор остана да язди с Юън, докато тя, Катарина и Раян се возеха отзад.
	Веднага щом се настаниха вътре, Юън изцъка с език на конете и ги подкара.
	— Как открихте Раян? — Нора попита Катарина, след като се настаниха удобно на пода на фургона.
	— Излезе ранен от таверната и бръщолевеше някой да му помогне да те настигне.
	Нора не можеше да си представи какъв спектакъл е представлявал Раян. Този мъж мразеше да прави сцени за каквото и да било и все пак бе направил такава за нея. Това вероятно бе най-милото нещо, което Раян някога е правил за някого. Тя можеше и да не го харесва, но сегашната му постъпка по един или друг начин, смекчи някои от най-ужасните неща, които й бе причинявал през годините.
	— Благодаря ти, Раян.
	Той й кимна.
	— Само съжалявам, че не съм по-вещ в това, да те защитавам. Повярвай ми.
	— Но поне опита.
	Раян остана мълчалив, докато Нора и Катарина разговаряха за това какво трябва да направят, за да избегнат МакКейд и всяка друга тема.
	МакАрън лежеше във фургона, оплаквайки се всеки път, щом си поемеше въздух, за това колко го боли и как никой от тях не разбираше изтощителното страдание, което раздираше стомаха му.
	Нора не каза нищо. Вместо това тя си мислеше за мъжа, който управляваше фургона. Мъжът, чийто хълбок не беше зашит и чиито китки бяха наранени. Мъжът, който не каза нищо за болката. Душевна или физическа.
	Яздиха с часове, без да спрат. Беше почти обяд, когато Юън най-накрая накара конете да спрат. Помогна на Нора да слезе и остави Виктор да се погрижи за Катарина.
	Нора се опита да говори с него, но Юън отказа.
	Без да промълви и дума или да я погледне той се върна при конете, за да се погрижи за тях.
	Нора отиде при него бясна от държанието му.
	— Защо се държиш така студено с мен?
	— Не съм студен с теб.
	— Нима? Тогава защо ме полазват тръпки всеки път, щом срещна погледа ти? Или по-правилно ще е, когато ти срещнеш моя поглед, което изведнъж не се случва често.
	Той погледна през рамото й към мястото откъдето МакАрън ги наблюдаваше с повдигната вежда.
	— Раян е ранен. Трябва да се погрижиш за него.
	Изведнъж тя разбра.
	— Ревнуваш ли?
	— Не ревнувам, Нора. Повярвай ми.
	— Тогава какво ти е?
	— Ядосан съм.
	Юън стисна зъби, като не можеше да повярва, че се е изпуснал.
	— Какво те е ядосало?
	Съдба. Участ.
	Всичко, което му пречеше да я обяви за своя.
	Всичко, което правеше Раян по-подходящ от него самия.
	— Просто ме остави на мира.
	Тя посегна да го докосне.
	За момент Юън копнееше толкова много за това докосване, че не можа да помръдне.
	Изчака, отчаян, изпълнен с нужда.
	Но също така нямаше право на това.
	Отдалечи се от нея.
	— Юън, моля те, говори с мен. Не ме отблъсквай.
	Въпреки че сърцето му се късаше, Юън пренебрегна молбата й. Трябваше.
	Ако не го направеше…
	Мина грубо покрай Раян и отиде да се погрижи за личните си нужди в гората.
	Нора гледаше как Юън си тръгва и усети дълбока нужда да го последва и да го набие с клон, докато не се съвземеше и разговаряше с нея.
	— Той те обича.
	Гласът на Раян я накара да примигне.
	— Какво каза?
	— Обича те, нали така?
	— Какво те кара да си мислиш това?
	Раян въздъхна.
	— Изражението на лицето му, когато те погледне и омразата в очите му, когато мина покрай мен току-що. Очаквах, че ще ме удари.
	Нора се загледа в гората, където Юън беше изчезнал. Искаше й се да може да погледне в душата му за миг и да разбере как се чувства.
	— Не знам какво изпитва. Но съм наясно, че е инатлив и досаден мъж.
	— Инатлив и досаден мъж, в когото ти също си влюбена.
	Тя се намръщи на Раян.
	— Не си прави труда да лъжеш, Нора — каза той мило. — Познавам те през целия си живот. Нещо в теб грейва, когато той е наоколо.
	Нора отхвърли идеята.
	— Няма такова нещо.
	— Напротив, има. Цялата сияеш — челюстта на Раян трепна. — Никога не сияеш около мен, освен ако не си се изчервила, защото си ми ядосана.
	— Тогава ще отмениш ли годежа ни?
	Лицето на Раян стана сериозно и когато срещна погледа й, решителният, непоколебим израз в очите му я жегна право в сърцето.
	— Не мога, Нора. Прекалено много съм задлъжнял. Тези мъже ще ме убият, ако не им платя дължимото. Съжалявам.
	Тя извърна поглед, а сърцето й се разкъса.
	— И аз, Раян. И аз съжалявам.
	Отне им три дни да стигнат до крепостта на Локлан. Юън не й говореше дори когато Нора правеше всичко възможно, за да завърже разговор с него.
	Отказваше дори да я погледне.
	Държеше се така, сякаш тя не съществува и всеки път, когато откажеше да се обърне към нея или дори да я погледне, сърцето я заболяваше още повече. Какво ли щеше да й коства да го вразуми?
	— Не — беше отвърнала Катарина, когато Нора бе споделила чувствата си с циганката. — Държи се така, сякаш да те вижда, е повече от това, което може да понесе. Знае, че Раян претендира за теб и това го разкъсва отвътре.
	Нора се надяваше това да не е истина.
	Но ако беше права, тя щеше да направи живота на Раян невъзможен. Всеки път, когато се приближеше до нея, тя не спираше да говори. Свиреше на лютня, докато накрая той не я умоляваше или заплашваше, за да спре. Правеше всичко, което се сетеше, за да го извади извън нерви.
	В повечето случай само няколко минути след като я приближеше, тя го прогонваше.
	— Освободи ме от годежа — Нора не спираше да го моли.
	Отговорът му беше непоклатим.
	— Не мога.
	И това продължи, докато накрая не й идваше да закрещи.
	Сега, когато краят на пътуването им наближаваше, тя наблюдаваше Юън върху фургона, докато яздеше до него. Погледът му беше фокусиран право напред и все пак тя подозираше, че той знае точно къде се намира и какво правеше.
	— Предполагам, ще се радваш да се отървеш от мен — каза му тя, докато той се опитваше да я игнорира. — Вече ще можеш да се върнеш обратно в пещерата си.
	Той не отвърна нищо.
	— Ще се радвам отново да имам легло — оплака се Раян, който яздеше зад нея. — Страхувам се, че стомахът ми е завинаги увреден. Това темпо почти ме уби.
	Беше жалко, че Локлан живееше толкова близо.
	Нора! Тя се скастри наум.
	Колко жестоко!
	Това беше така, но в същото време не можеше да изпитва по-мили чувства към мъжа, който беше на път да съсипе единствения й шанс да бъде щастлива.
	Беше изгубила един мъж заради друга жена.
	Сега щеше да изгуби Юън заради честа му.
	Мъжете и тяхната чест. Когато искаха, можеха да бъдат доста диви, ако се отнасяше до честта им. Кога ли щеше да дойде денят, когато щяха да оставят любовта да ги ръководи, а не глупавият им кодекс на честта.
	Тя въздъхна замечтано, докато го гледаше.
	Моля те, Господи, помогни му да види, че имам нужда от него също толкова, колкото и той се нуждае от мен.
	Влязоха мълчаливо през портите на замъка на Локлан само за да се озоват насред пълен хаос.
	Родителите й, Лисандър, Пейгън, Бейвъл и цялото семейство на Юън се бяха събрали в двора на замъка и никой от тях не изглеждаше много щастлив.
	На Нора й се искаше да обърне коня и сама да язди до Англия. Единственото, което я спря, беше, че затвориха портата зад нея.
	По това колко напрегнато беше тялото на Юън тя съдеше, че и той изпитва същото желание, но, типично за него, той се отправи право към бурята.
	На стълбите, пред портата на замъка, стоеше ниска, тъмнокоса жена, която толкова много приличаше на Юън, че Нора беше сигурна, че това е майка му. Беше обградена от двама тъмнокоси мъже и от ръста им и близостта до нея, тя предположи, че това са двамата му братя.
	Единият беше мрачен и смъртоносен, а погледът му беше зловещ. Ако съдеше по слуховете, можеше да предположи, че това е Син МакАлистър, който се беше оженил за предводителката на клана МакНийли. Красива червенокоса дама стоеше до него. Благородната й стойка потвърждаваше позицията й. Без съмнение, тя бе Каледония от клана МакНийли — далечна братовчедка на Нора, която никога не бе срещала.
	Другият тъмнокос мъж беше толкова красив, че чак болеше да го гледаш. Той беше истинско съвършенство, а жената до него беше наобиколена от деца. Червената й коса не беше толкова изящна като на Каледония, а на външен вид беше по-скоро обикновена.
	Но когато тя побутна Брейдън, той я погледна, а любовта, изписана на лицето му показваше, че я смята за най-красивата жена на света.
	От това я заболя сърцето. Неотдавна Юън също я гледаше по този начин.
	Катарина изсвири тихо с уста.
	— Кой е онзи мъж, който стои до Алекс?
	Нора погледна към баща си и забеляза мъжа, който Катарина бе видяла. Беше висок, рус и неимоверно красив.
	Плашещо красив.
	— Това е брат ми Локлан — отвърна Юън вместо нея. — Син е отдясно на майка ми, която е на стълбите, а Брейдън е отляво. Съпругата на Брейдън, Маги, е дамата обградена от деца, а Каледония, съпругата на Син е до него.
	Нора се зарадва, че бе успяла да ги разпознае.
	— Имаш наистина красиви братя Юън — каза Катарина с глас, изпълнен със страхопочитание.
	— Така казват.
	Нора осъзна, че за първи път от дни Юън я гледа.
	Той закара фургона до стълбите, след което спря и дръпна дървената спирачка.
	Веднага щом тя спря коня си, баща й и майка й се спуснаха към нея. Въпреки че беше уплашена от това, което може да стане, тя се радваше да види отново родителите си.
	— Добре ли си? — попита баща й, когато й помогна да слезе от коня.
	Красивите му вежди бяха сбърчени от притеснение, докато я оглеждаше за наранявания.
	Нора се наслади на гледката на баща си. Беше малко по-висок от нея и як. Гъстата му брада беше същото златисторусо като косата му, а кафявите му очи показваха едновременно облекчение и яд.
	— Добре съм, татко. Наистина.
	Той я дръпна от седлото в прегръдката си и я задържа така. Нора остана без думи. Беше толкова нетипично за баща й да показва такива емоции. Винаги се бе държал така с нея, сякаш е някое нежно цвете, което ще се смачка от допира му.
	И тя се чувстваше точно така в момента.
	Светлосините очи на майка й бяха изпълнени със сълзи, а устните й трепереха.
	— Добре дошла у дома, съкровище — каза тя, измествайки баща й и прегръщайки я.
	След това, за нейно още по-голямо удивление, баща й се обърна към Раян, който беше слязъл от коня и се беше дотътрил до тях.
	Той го изгледа злобно и за минута тя си помисли, че е ядосан. След това лицето му омекна.
	— Радвам се да те видя, момче. Напълно съм сгрешил за теб.
	Тогава, за нейно пълно изумление, той прегърна Раян като отдавна изгубен син и го потупа по гърба. МакАрън се задави, сякаш не можеше да издържи силата на баща й. Въпреки това баща й го потупа.
	— Лисандър ми обясни как са те ранили почти смъртоносно заради моята Нора. Благодаря ти.
	Нора погледна към Юън, чието лице беше безизразно. Поне така беше за всички останали, но не и за нея. Виждаше колко са стегнати устните му, виждаше празнотата в очите му. Без да обели и дума, той слезе от фургона и се насочи към донжонът*. Майка му се обърна към него, но той я пренебрегна и продължи да върви. Братята му го последваха и никой от тях не говореше, докато тя беше затрупвана с въпроси от родителите си, а Лисандър, Пейгън и Бейвъл посрещнаха Катарина и Виктор.
	[* Донжон — това е главната кула на замък, служеща за последна защитна позиция, където обитателите на замъка могат да се оттеглят. — Б.пр.]
	Юън имаше нужда от питие. Голямо питие.
	Но дълбоко в сърцето си знаеше, че ще е нужно нещо повече от океан от ейл, за да удави болката, която изпитваше.
	— Какво се случи, Юън? — попита Локлан зад него.
	— Нищо — той се спря до килера и извади оттам стомна с ейл заедно с бокал.
	Изруга, щом видя, че всеки член на семейството му беше зад него. Лицето на майка му беше напрегнато и изпълнено с тревога, докато братята му изглеждаха готови да се бият с него. Снахите му се извиниха и запътиха към стълбите.
	Благодарен за тяхната доброта, Юън си наля да пие.
	— Нищо? — повтори Брейдън. — Александър Канмуур е тук вече от два дни, настоявайки да разбере какво си направил с дъщеря му. Заплашваше ни с война и че ще осакати всеки срещнат, ако не се появи невредима и въпреки това ти казваш, че нищо не се е случило?
	Юън пресуши бокала, наля си още и изгледа злобно Брейдън, преди да пресуши втората чаша.
	— Не искам да чувам за баща, който мами дъщеря си и след това я принуждава да избяга при мен. Ако Александър толкова се е притеснявал за благополучието й, е трябвало да я държи вкъщи, където й е мястото.
	— Какво искаш да кажеш? — попита Локлан скептично.
	Юън посочи ядосано с бокала към вратата.
	— Вярно е. Попитай циганската мома, Катарина. Канмуур е искал да обедини нашите семейства, като е решил да измами мен и нея — Юън се засмя жлъчно. — Но измамата е за негова сметка, понеже я е обещал на Раян, който не иска да я освободи от годежа. Затова виждате ли защо всичко е проклета загуба на време.
	— Юън! — сопна се майка му — Внимавай какво говориш!
	Той стисна зъби и преглътна неприятния отговор, с който желаеше да отвърне. Колкото и да беше ядосан, той нямаше да нарани майка си със своите гадости. Юън понечи да си налее още ейл, но Локлан го спря, като покри бокала с ръка. Леърдът изгледа твърдо Син, Брейдън и майка си.
	— Ще ни оставите ли сами?
	Те се оттеглиха с неохота.
	Локлан му отне бокала.
	Юън изръмжа, но както обикновено, брат му не му обърна внимание и изблъска ръката му настрани, когато поиска да си вземе обратно бокала.
	— Искам още малко да останеш трезвен, за да можеш да ми обясниш. Баща й е отвън, готов да разкъса клана и да стовари кралете на Шотландия и на Англия върху главите ни, ако не постъпиш правилно с дъщеря му. Сега ми кажи защо е пътувала сама с теб?
	Юън изгледа по-големият си брат злобно. Нямаше нужда от тази лекция и мразеше да си играят с него. Планът на Александър не беше добър и сега всичко, което искаше, бе време, за да забрави участието си в този провал.
	— Казах ти всичко.
	— Нищо не си ми казал.
	— Юън?
	Той затвори очи и стисна зъби, когато чу Нора да изрича името му. Заболя го.
	Сега не можеше да се изправи срещу нея. Не и тук в тази зала, където веднъж се бе бил с Киърън, за да спечели Айзобел.
	Вдигна стомната с ейл и се насочи към стълбите.
	— Искам да остана сам.
	Още не беше направил и крачка, когато Нора се спусна напред и застана на пътя му. Той почувства как действията й накараха челюстта му да трепне.
	— Дръпни се, Нора.
	Но там тя стоеше непоколебима, с ръце на кръста.
	— Или какво?
	— Или аз ще те отстраня от пътя си.
	Тя вирна брадичка предизвикателно като очевидно се приготви да се изправи срещу него.
	— Не би посмял.
	Уморен, ядосан, с разбито сърце и изпълнен с физическа и умствена агония, той не бе в настроение за предизвикателството й. Оставяйки ейла настрани, той се изправи пред нея. Знаеше, че майка му, братята му и родителите й го гледаха, но на него вече не му пукаше.
	Всички можеха да вървят по дяволите.
	И проклет да беше всеки, който застанеше между него и стълбите.
	Нора ахна, когато Юън я метна през рамо и се отдалечи от стълбите.
	— Какво правиш? — поиска да научи баща й.
	— Отстранявам препятствието от пътя си — Юън я остави на подплатения стол на Локлан до огнището.
	За момент Нора остана да седи смаяна, не можейки да повярва, че го бе направил.
	Не можеше да отрече, че я бе оставил внимателно, но все пак… Как смееше!
	— Отново кървиш — ахна Нора, когато той се отдалечи от нея и се насочи обратно към ейла.
	— Да, знам и всичко, което искам, е да легна и да пия.
	Тя се скова.
	— Не можеш да пиеш, докато лежиш.
	Той я погледна с див поглед през рамо, грабна стомната и се насочи към стълбите.
	Този път Локлан се изпречи на пътя му.
	Юън въздъхна възмутено.
	— Нима ще трябва да ви преместя един по един?
	— Защо кървиш?
	— Греъм го намушка — обясни Нора, когато се присъедини при тях на стълбите. — Юън от дни отказва да позволи на който и да е да се погрижи за него.
	— Нямам нужда да се суетиш около мен — излая Юън.
	Той изтласка грубо Локлан настрани. Брат му го хвана и го дръпна далеч от стълбите. Юън замахна към него, но болката в ръката му беше толкова голяма, че го накара да се олюлее назад.
	Следващото, което помнеше, бе, че Локлан беше сложил ръка на челото му.
	— Изгаряш от треска.
	Юън се мъчеше да диша. Просто искаше да легне и да забрави за изминалата седмица с Нора. Желаеше болката вътре в него да спре. Всичко, което изпитваше, беше агония. Горчива и свирепа, тя го раздираше отвътре.
	Бе изгубил Нора.
	Истината бе, че просто искаше да умре.
	Изблъсквайки ръката на Локлан настрани, той направи крачка и усети как стаята започва да се върти под него.
	Нора ахна, когато Юън се строполи на пода. Стомната леко докосна земята, когато той коленичи, а майка му се спусна към него.
	Няколко секунди по-късно той припадна. Нора се присъедини към останалите до него само за да открие, че е в безсъзнание.
	— Юън! — извика Локлан и разтърси брат си опитвайки се да го събуди.
	Той не реагира.
	Нора вдигна ризата на Юън, за да погледне раната на хълбока му. Беше червена и подута от инфекцията.
	— Упорит човек — скастри го тя. — Не можа да понесеш да ти помогна и сега виж какво направи. Кълна се, Юън МакАлистър, ако не умреш от глупостта си, аз ще те убия заради нея.
	— Дръпни се от пътя, жено — каза грубо Син МакАлистър, като я избута настрани.
	Той и Локлан занесоха Юън на горния етаж.
	Без да се замисли, Нора ги последва, докато родителите й останаха долу. Син и Локлан занесоха Юън в една стая на върха на стълбите и го поставиха да легне внимателно върху леглото.
	Майка му се приближи притеснено.
	— Защо раната не е била зашита?
	Невинният й въпрос накара гърлото на Нора да се стегне.
	— Първата нощ нямах с какво да я зашия, а след това той отказваше да ми позволи дори да я видя, камо ли да се погрижа за нея.
	Син разряза ризата на Юън, докато Локлан се обърна към нея.
	— Трябва да си вървиш, девойче.
	— Но… — Нора се спря, преди да им каже, че го е виждала гол. Не се и съмняваше, че Юън си беше навлякъл достатъчно проблеми и не искаше да влошава нещата. — Ще изчакам отвън.
	Тя се оказа бързо изтикана извън стаята.
	Родителите й чакаха в коридора.
	— Как е той? — попита баща й.
	Нора гризеше ноктите си от притеснение.
	— Не знам. Не е говорил за раната, откакто се случи.
	— С нищо не показа, че е ранен, когато пристигна — каза майка й.
	— Да — съгласи се Нора. — Умее да издържа на болка. — С тежко сърце тя погледна към баща си. — Как можа да ни причиниш това, татко? Как може да ме подведеш по този начин, за да избягам при него?
	Той отвори уста, след което я затвори и въздъхна.
	— Ти си прекрасна девойка, Нора. Исках достоен мъж за теб и си помислих, че ако мога да ви събера, Юън ще види, че ти ще бъдеш прекрасна съпруга.
	— А Раян?
	— Помислих, че когато избягаш с друг мъж Раян ще се откаже от предложението. Нямах представа, че наистина те обича толкова много.
	При тези думи тя повтори дивото ръмжане на Юън. Ако чуеше тези думи още веднъж наистина сериозно щеше да нарани някой.
	— Раян не ме обича!
	— Не е вярно — каза майка й. — Докато ти разговаряше отвън с баща си, той ми каза колко много се е страхувал за теб и че единствената причина, поради която е платил на циганите да отвлекат Юън, е била, за да те върне у дома, преди да те е наранил. Тревожел се е за теб, Нора.
	Нора понечи да им разкаже какъв лъжец беше Раян, но се въздържа. В края на краищата родителите й го възприемаха като собствен син. Не смяташе да унищожи това както за тях, така и за Раян.
	Все още не.
	Но ако я принудеха да го направи, щеше да го провеси от най-високото дърво.
	— Не искам да се омъжа за Раян.
	Майка й погледна към вратата.
	— Нима предпочиташ Юън?
	Очите й се напълниха със сълзи, когато кимна.
	— Повече от всичко.
	Баща й се усмихна.
	— Тогава аз ще се погрижа за това.
	— Искаш да кажеш, ако той ме поиска.
	Баща й изглеждаше обиден от думите й.
	— И защо да не те иска?
	Нора прехапа устна, когато си помисли за Раян на долния етаж. Юън никога нямаше да се съгласи на брак с нея, докато вярваше, че Мак­Арън я обича.
	И тя го знаеше.
	Въпросът беше: можеше ли някога да накара Раян да признае истината?


>	Глава 12

	Нора прекара дни, стоейки до леглото на Юън. Той лежеше в делириум, тялото му бе погълнато от треската. Многократно го къпеха, опитваха се да се преборят с треската, но нямаше почти никакъв ефект.
	Изглеждаше така, сякаш изобщо нямаше да се върне при тях. Всеки ден, който изминаваше без той да отвори очи, беше ден, в който Нора се отчайваше още повече.
	Той трябваше да се събуди. Нямаше да понесе мисълта, ако го изгубеше заради това. Братята му се редуваха, като помагаха на нея и на майка си в това да се грижат за него, но докато дните се точеха, тя започна да се страхува, че Юън никога повече няма да се събуди.
	Неспокойствието й я караше да му говори още повече.
	Придумваше го да яде и да пие. Умоляваше го да се събуди и да я погледне.
	Да й извика дори.
	Би дала всичко да чуе някои от онези мечешки ревове.
	Само когато бяха сами, се осмеляваше да му говори за любовта си. Да му казва колко се нуждае да се върне при нея.
	— Той шепти името ти.
	Тя вдигна глава от бродерията си само за да види, че Локлан я гледаше от мястото си до прозореца, понеже тя стоеше до Юън.
	Локлан беше сменил Син едва преди пет минути и тя бе благодарна за това. Имаше нещо мрачно и зловещо около Син МакАлистър. Ако не беше любовта на скъпата му съпруга и малкото бебе, тя щеше да е ужасена от него, но откакто пристигнаха, беше видяла достатъчно от нежността му към тях, за да знае, че не бе толкова жесток, колкото изглеждаше.
	Доста харесваше Брейдън. Винаги успяваше да я накара да се усмихне чаровно или да се засмее, докато двамата наблюдаваха Юън. Беше й разказал безброй истории за шеги, които като малък е правил на Юън.
	Но когато ставаше дума за Локлан…
	Имаше нещо много строго и тъжно около този МакАлистър и това я караше да се чувства крайно неудобно. Виждаше го несериозен единствено когато Катарина го дразнеше, което се оказа навик, към който циганката веднага беше привикнала. Локлан беше млад, за да притежава такава сила и власт, и тя се чудеше дали намира тази тежест за потискаща.
	— Знам — отговори му тя.
	— Можеш ли да ми кажеш защо?
	— Може би защото иска да се събуди и да помоли да пощадя ушите му, докато се оправи.
	Лицето на Локлан омекна.
	— На моменти може да е малко арогантен.
	— Не наистина. Всъщност е доста чаровен.
	Изявлението й накара Локлан да повдигне вежда.
	— Така ли смяташ?
	— Да. Той е много мил и нежен.
	Локлан се задави.
	— Юън? Нежен? Искаш да кажеш дявол. В най-добрия случай.
	— Той не е със сигурност… често. Просто е чувствителен.
	Думите й го слисаха.
	— Милейди, опасявам се, че вие сте се заблудила, ако мислите така. Няма нищо чувствително в него.
	Казаното разпали гнева й.
	Как се осмеляваше да говори подобно нещо!
	— Не познавате много добре брат си, нали, милорд?
	Тя се протегна и докосна ръцете на Юън. Ръце, които я караха да ридае от удоволствие. Ръце, за които с радост би продала душата си, за да може да ги държи завинаги.
	— Обичаш го — плътният глас на Локлан проехтя в тишината на стаята.
	Беше констатация на факт.
	Нора не си направи труда да излъже.
	— Да, така е.
	— Той знае ли?
	— Никога не съм го крила.
	Усети тежестта на погледа на Локлан върху себе си. Беше тежък. Плашещ.
	Проницателен.
	— Той обича ли те?
	Тя въздъхна леко.
	— Така смятам, но с Юън, човек никога не знае какви са намеренията му.
	Локлан се наведе напред в стола си.
	— Нора, погледни ме.
	Тя се подчини.
	Строгият поглед на МакАлистър дори не трепна. Беше напрегнат и тягостен.
	— Той… ти… — Локлан, изглежда, се чувстваше доста некомфортно и тя знаеше какво я питаше.
	Лицето й се изчерви и тя извърна поглед, без да отговаря.
	Локлан изруга.
	— Баща ти ще иска да вземе главата му заради това.
	— Баща ми никога няма да научи и ако кажеш и дума, Локлан МакАлистър, аз ще го отрека.
	Той й се усмихна.
	— Ще защитиш брат ми?
	— Винаги.
	Усмивката се промъкна нагоре по лицето му чак до очите, като им придаде нежен, приятелски син нюанс вместо типичната студенина.
	— Юън е късметлия, че те е намерил.
	Неочакваният коментар я накара да се намръщи.
	Локлан се извини и я остави сама с Юън.
	Нора се вгледа в бледите му черти. Влажната му от пот коса се беше сплъстила и полепнала по кожата му. Остави бродерията си настрани и отиде да донесе кърпа, за да измие челото му.
	— Иска ми се да се събудиш, Юън — каза тя същото, което винаги повтаряше, докато се грижеше за него сама. — Липсва ми да виждам кристалносините ти очи, да чувам страховития ти рев, когато си ми ядосан. И най-вече ти ми липсваш.
	Очите му се отвориха, шокирайки я.
	Гледката я накара да ахне.
	За секунда си помисли, че все още е в капана на породената от треската лудост, но погледът му беше бистър и осезаем.
	Той се намръщи и се опита да стане.
	— Не — каза тя, като го принуди да легне. — Не трябва да се движиш.
	Намръщването му се задълбочи. Огледа се из стаята, след което надникна под чаршафа. Озадачен, той я погледна.
	— Защо си тук, в дома на брат ми, докато аз лежа гол в леглото му?
	Тя се засмя, чувствайки облекчение, че се е събудил и е все още кисел както винаги.
	Преди да може да отвърне, вратата се отвори и майка му и брат му Син влязоха. Веднага щом осъзнаха, че е буден и нащрек, те се спуснаха към него.
	— Значи е жив — каза Син с облекчение, а тъмните му очи блестяха.
	Айлийн пое ръката на Юън и я притисна до устните си.
	— Слава на господ. Боях се, че ще загубя още един син.
	Нора искаше да остане, но когато Брейдън, Маги и Каледония нахлуха в стаята с децата си, осъзна, че мястото й не беше там.
	Въпреки че й се искаше да е другояче, тя не бе част от семейството на Юън. Те бяха.
	Обърна се и тихо се отправи към стълбите. Когато се озова на първия етаж, видя Локлан, който тъкмо напускаше голямата зала и се насочваше към стълбището зад нея.
	Беше се намръщил от притеснение.
	— Случило ли се е нещо? Не си напускала Юън, откакто се разболя.
	— Буден е.
	С лице, огряно от радост той се затича по стълбите.
	Нора се усмихна зад него, след което отиде при майка си, която седеше в голямата зала до огнището.
	— Как е той? — попита тя.
	— Мисля, че в края на краищата ще живее. Изглежда доста добре. Къде е татко?
	— Отвън е, с Раян.
	Нора се чувстваше странно. Не беше сигурна какво да прави сега, когато Юън беше отново буден. Толкова беше концентрирана в това той да се оправи, че не беше обмисляла какво й вещае неговото оздравяване.
	Сега се замисли.
	Щеше ли да я задържи, или да я принуди да се омъжи за Раян?
	Сърцето й се сви.
	Познавайки го добре, тя не се и съмняваше какво щеше да избере.
	Нека бог се смилеше над тях, когато го направеше.
	— Къде отиде Нора? — попита Юън, след като огледа тълпата около леглото си.
	— Преди малко беше долу — отговори Локлан.
	Юън започна да се изправя, за да я потърси, но Син го спря.
	— Болен си вече почти две седмици, малки братко. Последното, от което се нуждаеш, е да станеш и да вървиш.
	— Аз… — той замълча, докато си спомняше всичко, което се беше случило.
	Раян… копелето, което не искаше да умре.
	Юън се отпусна, когато реалността го застигна.
	— През тези дни Нора беше благословия за нас — каза майка му. — Грижеше се за теб като ангел. Винаги бдителна и внимателна.
	Юън се обърна към нея, за да види благодарната й усмивка.
	— Какво искаш да кажеш?
	— Не те е оставяла — обясни Маги.
	Юън си спомни начина, по който Нора се бе грижила за него, след като бе ранен. Начинът, по който бе избягала от Раян.
	— Искаш ли да я доведа? — попита Брейдън.
	Юън поклати глава.
	— Предпочитам да донесеш нещо за ядене и след това да ме оставите на мира.
	— Сигурно се чувства по-добре — каза Син. — Вече търси уединението си.
	Семейството му му отправи добри пожелания и любов и го оставиха сам с Локлан.
	Юън погледна брат си, след това към вратата.
	— Защо си все още тук?
	— Искам да се уверя, че няма да направиш нищо глупаво.
	— Като?
	— Да се затвориш в себе си, когато долу има красива жена, която те обича.
	Юън изсумтя, докато вътрешно сърцето му се свиваше при мисълта да я изгуби.
	— Какво знаеш ти?
	— Нищо наистина. Никога не съм бил благословен с обичта на жена. Но ако бях, щях да се уверя, че ще я задържа.
	Юън изсумтя. За един мъж беше по-лесно да дава съвет, отколкото да го послуша.
	Да го посъветва не струваше нищо на Локлан, но ако Юън се вслушаше, резултатът можеше да е катастрофален.
	— Да, но на каква цена?
	— Какво искаш да кажеш?
	— Тя е обещана на друг, Локлан. Мъж, който я обича и който няколко пъти е казал, че няма да я пусне. Кланът му ще започне вражда с нашия, ако му я отнема. Вече причиних една вражда и убих брат си заради такова нещо. Мислиш ли, че искам да убия друг мъж?
	— Юън.
	— Остави ме! — извика той.
	Локлан се напрегна, след което се обърна и излезе.
	Вече сам, по-младият брат се остави на мислите му да се отнесат към последните няколко дни с Нора. Към щастието, което бе донесла в мрачния му свят.
	Сведе поглед към бродерията, която лежеше на леглото му. Вдигна я и се намръщи. Беше образът на трубадур, който свиреше на лютня с една дама.
	Пръстите му трепереха, докато проследяваше картината.
	Как можеше да я остави?
	— Моля да ме извините, Локлан МакАлистър, но вие не сте моя леърд и господар!
	Нора видя как Катарина се отправи към вратата, а Локлан я хвана за ръка.
	— Ще ме чуеш ли?
	По детински, Катарина закри ушите си с ръце и започна да си тананика. Силно.
	Локлан изглеждаше готов да я удуши.
	— Сега за какво се карат? — попита тя майка си.
	Майка й сви рамене.
	— Откакто се срещнаха, не правят нищо друго, освен да спорят. Горката Катарина не може да го понася.
	Когато тя излезе бясна навън, а Локлан я последва, бащата на Нора и Раян влязоха. Последният изглеждаше напълно възстановен от раната си.
	— Юън по-добре ли е?
	Тя кимна. Все още не искаше да говори със страшилището.
	— Нора — каза баща й. — Раян и аз стигнахме до споразумение. Ако Юън отправи предложение за твоята ръка, Раян ще отстъпи.
	Обхвана я неочаквана радост. Поне, докато не размисли добре.
	— Ами ако Юън не го направи?
	Раян повдигна вежди.
	— Ти си моя, Нора. Да те притежавам и задържа, докато смъртта ни раздели.
	Щом Раян изрече тези думи, тя видя Юън да влиза в залата. Той се спря и ги погледна мрачно.
	Дори да живееше вечно, Нора никога нямаше да забрави изражението на лицето му, когато чу думите на Раян.
	Искаше да прати по дяволите момента, в който се бе появил.
	— Юън? — попита го тя. — Защо си станал?
	Той не отвърна нищо. Просто се обърна обратно и започна да се качва по стълбите.
	Нора се спусна към него.
	Юън й подаде бродерията, която бе оставила в стаята му.
	— Помислих си, че ще ти трябва — отвърна той с празен глас и празни очи.
	— Нека ти помогна да се върнеш в леглото.
	Той сви устни към нея.
	— Нямам нужда от ничия помощ. Върни се при годеника си.
	— Юън — настоя тя. — Раян се е съгласил да ме освободи, ако ти ме искаш.
	Той погледна към годеника й.
	— Вярно е — призна Раян, като се присъедини към тях. — Няма да застана между двама ви.
	Юън искаше да се изсмее на тези безочливи думи. Съдбата наистина му се подиграваше.
	Но вместо това долови шокирания стон на майка му, когато влезе в стаята и чу почти същите думи, които някога Киърън бе казал в тази зала.
	Вземи я, Юън, ако предпочита такива като теб. Няма да заставам между двама ви. Но искам да знаеш, че ако тръгнеш с нея, никога няма да те нарека отново „братко“.
	Чудеше се дали Раян е искрен, както Киърън, когато бе изрекъл тези думи. Или МакАрън щеше да се върне у дома, да събере хората си и да започне вражда, както бе обещал?
	В ума си, Юън видя смъртта и разрухата, които бяха царували над земите на МакАлистър, докато воюваха с МакДъглас.
	Трепвайки от болката, която донесе спомена и след това от сегашната реалност, той се обърна, за да се изправи пред жената, която наистина щеше винаги да обича.
	— Тя ти принадлежи, Раян. Нямам нужда от съпруга.
	Нора се почувства сякаш Юън я е зашлевил. Нищо досега не я бе наранявало толкова, колкото студеното му изявление.
	— Сгрешила съм за теб, Юън МакАлистър — каза тя, а гласът й потрепери, докато изричаше името му. — Ти си безсърдечен и груб.
	С достойнство, което не чувстваше, тя вдигна брадичка и се върна при родителите си.
	— Искам да си вървим.
	— Сега? — попита баща й.
	— Да. Ще си тръгна с вас или сама, но няма да остана и секунда повече тук.
	Юън се задуши, когато чу думите й.
	Тя го напускаше.
	_Ти й каза да го направи._
	Да, беше го сторил. Така беше по-добре.
	Защо се чувстваше, сякаш коремът и сърцето му бяха разкъсани?
	_Бори се за нея, проклетнико, бори се!_
	Но той не можеше. Не можеше да позволи да разкъса клана си.
	Родителите на Нора пожелаха бързо и засрамено довиждане на майка му, докато тя напусна залата, без да погледне към него.
	_Така да бъде._
	Беше по-добре без нея.
	И все пак мисълта, да се прибере у дома сам, смразяваше кръвта му.
	Юън се качи нагоре по стълбите и се върна в леглото. Едва беше легнал, когато братята му нахлуха в стаята и обградиха леглото. И тримата изглеждаха ядосани и готови за битка.
	— Може ли аз да съм този, който ще го пребие? — попита Брейдън.
	Юън им се намръщи.
	— Да ме пребиете за какво?
	— Заради глупостта ти — изсъска Син.
	Локлан удари Юън по рамото с юмрук. Силно.
	Той се намръщи и потърка нараненото място, причинено от брат му.
	— Направи го отново и ще ти откъсна ръката.
	Локлан го изгледа вбесено.
	— Опитай и ще превърна безполезната ти кожа в черга пред огнището. А сега ми кажи, как може да си такъв глупак, и да я оставиш да си отиде?
	Изпълнен с гняв, Юън стисна зъби.
	— Ти да не си глух? Помниш какво се случи последния път, когато отнех жена от годеника й, нали?
	Локлан го прониза с див поглед.
	— Раян не е Роби МакДъглас, нито пък е Киърън.
	Юън не отговори.
	— Отново ни пренебрегва — възмути се Брейдън. — Няма да чуе и дума от това, което казваш.
	— Тогава може ли да го убия? — попита Син.
	— Не — отвърна Локлан. — Искам тази привилегия.
	Брейдън се засмя.
	— Просто си ядосан, че тя взе Катарина със себе си, когато тръгна.
	Локлан изблъска Брейдън.
	— По-добре зарежи този тип нападки. Никога отново не искам да чувам името на тази жена в мое присъствие.
	— Вън! — И четиримата мъже подскочиха, когато чуха властния тон на Айлийн МакАлистър. — Оставете брат си на мира, момчета. Не се нуждае от още тормоз от такива като вас.
	Те се оттеглиха с неохота. Но изражението на лицето, което всички споделяха, го предупреди, че ще се върнат, за да продължат да му досаждат.
	— Благодаря — каза Юън, когато тишината отново изпълни стаята.
	Тогава, за негов шок, майка му се приближи до леглото и го удари отстрани през дясното му бедро.
	— Това за какво беше? — попита той, неспособен да повярва, че е направила подобно нещо.
	— Иска ми се да беше достатъчно малък, за да мога да те напляскам подобаващо.
	— Майко, ранен съм.
	— Да. От главата до петите.
	Той беше слисан. Никога преди не му беше говорила по този начин.
	— Какво те е обладало?
	— Най-вече гняв. Искам да знам защо остави такава красива девойка да си отиде с онзи безделник. Само ще направи живота й невъзможен и ти го знаеш. Не мога да повярвам, че стори подобно нещо. Духове, пазете ме, но смятах, че съм те отгледала по-добре от това, а сега откривам колко съм сгрешила.
	Тя се прекръсти и започна да се моли за изгубената му своенравна душа.
	Юън остана с отворена уста, неспособен да повярва както на нея, така и на действията й.
	— От всички, ти искаш да застана между тях?
	Тя прекъсна молитвата си, за да го изгледа намръщено за минута. След това въздъхна уморено и седна на леглото му. Седя там няколко секунди, без да се движи или говори.
	Юън не можеше да разбере дали събираше мислите си, или се приготвяше да го удари отново. Когато заговори, той се отдръпна от нея, в случай че лудостта отново я обземеше.
	— Юън — започна тя така, сякаш думите й тежаха. — През целия ти живот съм се опитвала да ти нося щастие и ме натъжава, че съм се провалила така ужасно.
	— Майко…
	— Не — каза тя и вдигна ръка, за да го прекъсне. — Остави ме да довърша.
	Тя изглеждаше замечтана, сякаш си спомняше детството му. Юън се принуди да я разтърси. Ако си спомнеше много от странстващото му детство, наистина щеше да е в беда.
	— За разлика от баща ти или братята ти, знаех защо си толкова необщителен. Винаги съм била наясно. Мислиш ли, че не помня как изглеждаше, когато беше на четири и беше прекалено голям, за да те нося на ръце? Беше свикнал да ме гледаш как държа Брейдън и можех да видя болката в очите ти. — Той отвори уста, за да го отрече, но тя го накара да замълчи, като постави ръка на устните му. — Седях с часове, плачейки, искайки ми се да съм се родила по-голяма, за да мога да те взема на ръце и да те нося както искаш. Но беше прекалено късно. Разби сърцето ми, когато реши, че нямаш нужда от мен и прегръдките ми.
	— Това не е вярно — настоя той, въпреки че в сърцето си знаеше, че е истина.
	Винаги се чувстваше наранен от това, че сякаш братята му получават всичко, а той бе оставен сам. Точно затова Киърън значеше толкова много за него.
	Баща им се бе сближил с Локлан до отлъчването на останалите от тях. Брейдън беше любимец на майка им, а Киърън винаги го бе обичал безумно.
	Брейдън винаги беше закачал и тормозил Юън, докато Локлан губеше търпение от всичко, което той казваше или правеше. Само Киърън беше отделил време, за да се сприятелят.
	— Да, вярно е — каза майка му. — Всеки път, когато посегнех да те прегърна, ти се напрягаше и веднага се отдръпваше. — Тя го гледаше внимателно. — Не се напрягаш, когато Нора те докосва, Юън. Когато двамата бяхте долу в залата и се карахте, видях начина, по който я гледаше. Нуждата в очите ти, когато тя се протегна към теб.
	Юън се вгледа в стената, когато думите й утихнаха, а болката от миналото и бъдещето бушуваше яростно в него.
	— Знам, че никога не беше щастлив, докато живееше тук с нас. Баща ти винаги беше груб, всеки път, когато се опитваше така силно да го впечатлиш. Съдеше те сурово, и няма да се извинявам вместо него. Но той те обичаше, Юън. Последните му думи на този свят бяха за теб.
	— Защото той смяташе, че не мога да се грижа за себе си.
	— Не, той не каза това.
	Юън я погледна.
	— Той знаеше, че в края на краищата, е бил прекалено настоятелен към всички ви. Беше се старал толкова силно да направи Локлан достатъчно силен, за да бъде леърд, да накара Киърън да носи отговорността за семейството на раменете си. Брейдън да се противопостави на останалите, за да не го прегазите. Баща ви ме накара да намеря Син и да му се реванширам, заради това, което и двамата бяхме причинили на него и на теб… — Юън беше затаил дъх и чакаше. — Искаше му се никога да не ти бе позволявал да чуеш грубите му критики. Съжаляваше за времената, когато те бе ранявал с меча си. За времето, когато ти бе казвал, че го разочароваш. Не си го разочаровал, Юън. Винаги се е гордеел с теб.
	Сълзи изпълниха очите му, когато си спомни думите на баща му, след като се бе върнал, за да открие, че Киърън е мъртъв. Баща му го беше зашлевил жестоко.
	— Отвращаваш ме. Открадна това, що не ти принадлежи, и с това си действие уби собствения си брат. Никога повече не ми се мяркай пред очите. Не заслужаваш нищо друго, освен презрението ми.
	Огорчен и опечален, Юън бе напуснал замъка на МакАлистър още същия ден и бе отказал да стъпи отново в него, докато баща му не умря. Никога нямаше да се върне, ако Локлан и Брейдън не го бяха последвали, за да му кажат, че майка му иска да го види. Че лежи на смъртен одър от мъка и че ако не се върне у дома с тях, също ще загубят и нея. И така той се бе върнал, все така с неохота, обратно в лоното на семейството си. Липсваща частица, която никога не пасваше.
	Майка му се приведе напред и го целуна по челото.
	— Никога не съм те винила за смъртта на Киърън, Юън. Нито веднъж. Ти си този, който носи тази вина в сърцето си и ако можех, щях да я прогоня от теб. Щях да продам душата си, за да ти донеса мир и щастие.
	Тя отмести кичур коса от челото му.
	— Нора е добро момиче и е много загрижена за теб. Ще е жалко да живееш в пещера, когато лесно можеш да живееш удобно с жена, която те обича. Но животът си е твой да правиш с него каквото поискаш.
	Тя го потупа нежно по ръката и се изправи да си тръгне.
	— Спи спокойно, сине мой. Ако можеш.


>	Глава 13

	_Две седмици по-късно._
	Нора стоеше отвън пред черквата, разбитото й сърце биеше тревожно и болезнено. Все още не можеше да повярва, че всички я караха да го направи.
	Родителите й.
	Раян.
	Най-вече не можеше да повярва, че Юън беше причинил това на двама им.
	Проклет да е!
	Очите й се разшириха при неволната ругатня. Не. Не неволна. Беше му бясна.
	Заслужаваше това и още много заради коравосърдечните си действия.
	Как можеше да я захвърли толкова лесно?
	Нека шарка да изгори посивялата му душа!
	Досега сигурно се бе върнал в пещерата си, лежеше в пиянски ступор, забравил факта, че винаги го бе обичала. Че щеше да прекара живота си, линеейки далеч от него.
	И защо? Не заслужаваше нейната преданост. Определено не заслужаваше любовта й. Това, което заслужаваше бе хубав ритник в задника. Такъв, който щеше да го остави да куца до края на вечността и ако някога го видеше отново, със сигурност щеше да му го предостави.
	А след няколко минути щеше да бъде обвързана с Раян завинаги.
	От мисълта й прилошаваше.
	Даже още повече й прилошаваше от идеята да прави с Раян това, което бе направила с Юън. От това МакАрън да я докосва, да я люби…
	По бузите й се стече сълза.
	— Шшш — каза Катарина до нея, докато чакаха баща й да я заведе до черквата.
	Не знаеше защо циганите бяха останали с тях толкова дълго, но се радваше, че са го направили.
	Имаше нужда от силата на Катарина, за да изкара деня.
	Преди три дни Лисандър беше изпратен до южното имение на бащата на Нора, което се намираше на границата на Англия и Шотландия.
	Пейгън беше продължил на север, към Хебридските острови, заявявайки, че има въпрос, който трябва да проучи. Но беше обещал да се върне след няколко седмици, за да я види. И ако Раян не й показваше уважението, което заслужава, той се бе заклел, че ще я направи вдовица.
	Човек можеше само да се надява, че Пейгън е мъж, който държи на думата си.
	Утре Катарина, Виктор и Бейвъл също щяха да си тръгнат. Тогава тя щеше да е напълно сама като невястата на Раян.
	Стомахът я сви още повече.
	Нямаше ли кой да я спаси от тази лудост?
	Погледна към небето, молейки се да я сполети някаква трагедия. Може би щеше да успее да счупи крак по пътя към олтара и да забави събитията…
	Нора погледна към гладката пътека с надежда, но нямаше да намери помощ там.
	Беше обречена.
	Катарина нежно я потупа по ръката.
	— Юън ще дойде за теб, Нора. Знам го.
	— Не, Кат. Той ме изостави. Не значех нищо за него, когато той ме сравни с честта си — тя се изплю, след като изрече омразната дума. — Само това има значение за него. Просто се надявам да го топли на старини.
	Катарина й се усмихна разбиращо.
	— Никой мъж съзнателно не би оставил жената, която обича да бъде докосвана от друг мъж. Ще дойде за теб. Довери ми се.
	Беше хубава мисъл, но Нора не повярва дори за минута.
	Баща й се приближи към нея, за да я отведе при Раян.
	_Моля те, нека счупя крак или да умра._
	Едва се сдържаше да не се обърне и да не побегне, крещейки през селото.
	Но без значение колко неприятно беше това, тя нямаше да изложи баща си или себе си. Затова вървеше вдървено към тълпата, която се бе събрала, за да стане свидетел на сбъдването на този кошмар.
	Раян я чакаше с мрачно изражение на лицето.
	Бягай, Нора, бягай.
	Единствено здравата хватка на баща й, с която я държеше за ръката, я спираше да го направи.
	— Не ме излагай, момиче — прошепна й той тихо, сякаш четеше мислите й.
	Нора задържа погледа си напред, съсредоточена върху насъбралата се тълпа. Пълничката майка на Раян плачеше от щастие. Баща му изглеждаше раздразнен. Двамата стояха отстрани и чакаха момента, в който тя щеше да стане тяхна дъщеря. Все още не знаеха колко пари дължи синът им. Дори тя не можеше им каже. Раян трябваше да го направи. Той стоеше на вратата със свещеника, но отказваше да срещне погледа й. Гледаше навсякъде, но не и към нея, сякаш беше засрамен от това, което бе сторил. И трябваше да е.
	Спряха се пред свещеника.
	Нора стисна краката си, страхувайки се, че може да припадне преди всичко да свърши. Трепереше, когато баща й предаде ръката й в ръцете на Раян. Едва се сдържаше да не свие устни.
	Баща й публично се отрече от връзката си с нея и се отдалечи от тях. Застана до майка й, която ги гледаше с изгаряща мъка на красивото си лице.
	Чувствата й се отразяваха в свития корем на Нора.
	— Толкова съжалявам за това, Нора — прошепна й Раян. — Но обещавам, че ще бъда добър съпруг.
	Мислите й се завъртяха при думите му и спомена, който изкараха наяве.
	Моята съпруга…
	Кратък момент на щастие мина през нея, като се появи лъч надежда. Нещо, което можеше да я спаси. Нима беше намерила своята отсрочка? О, моля те, нека проработеше.
	Свещеникът започна церемонията по обвързването…
	— Ти, Елинор дъщеря на Александър Канмуур взимаш ли Раян…
	— Почакайте! — каза тя, със сърце, биещо лудо от страх и вълнение. — Може ли да задам един въпрос?
	— Нора — проехтя гласът на баща й. — Сега не му е времето за твоето любопитство.
	Тя му се намръщи нетърпеливо.
	— Но това е важен въпрос, татко. Наистина важен.
	Раян извъртя очи и въздъхна отегчено.
	— По-добре да я оставим да попита или няма да замълчи.
	Тя го изгледа злобно и едва се въздържа да не го срита в пищялите.
	— Задай въпроса си, момиче — отвърна благосклонно свещеникът.
	Поемайки си дълбоко въздух, тя заговори.
	— Може ли една жена да се омъжи за мъж, докато е обречена на друг?
	Навсякъде се чу звучно ахване, породено от въпроса й.
	Свещеникът се намръщи.
	— Защо ще питаш това?
	— Нора — промълви майка й подозрително, — какво искаш да кажеш?
	Тя се сви леко, като се надяваше това да проработи в нейна ползва. Юън можеше да не я иска, но поне това щеше да я спаси от обвързване с Раян.
	— Всъщност… — започна тя бавно. — Юън каза на всички, че е мой съпруг, докато пътувахме.
	— Да — потвърди Катарина с грейнала усмивка на лицето, щом схвана плана на Нора. — Сама го чух да го изрича. Заяви го гордо пред цяла група хора.
	— Да — съгласи се Виктор. Той посочи себе си и Бейвъл. — Ние също го чухме. Всеки, който беше там, може да го потвърди. Юън не си правеше труда да го крие.
	Ревът на шокираната тълпа беше оглушаващ.
	Бащата на Раян заклейми казаното като измама. Майка му плачеше неконтролируемо.
	— И къде е сега този Юън? — попита свещеникът, като му се наложи да крещи, за да надвика какофонията.
	Нора усети как се изчервява.
	Как да признае, че няма представа?
	— Той е в края на тълпата и кърви — чу се дълбок, тътнещ английски глас.
	Дъхът на Нора секна, когато го разпозна.
	Принадлежеше на Син МакАлистър!
	Трепереща, тя огледа тълпата, търсейки го с поглед. В самия край на насъбралите се стоеше мъж, който се извисяваше над всички.
	Беше Юън, заобиколен от тримата си братя.
	Тя се усмихна толкова широко, че сигурно изглеждаше глупаво.
	Но това не я интересуваше.
	Юън сръчка Син в корема заради оповестяването, след което се придвижи напред през тълпата, която се раздели пред него, сякаш беше Червено море пред Моисей.
	Движеше се бавно, внимателно.
	Целенасочено.
	Нора се разплака, докато той се приближаваше. Беше блед и челото му блестеше от пот.
	Беше очевидно, че го боли, но защо?
	Със сигурност раната му беше заздравяла.
	— Какво правиш тук? — попита го тя, когато се качи по стълбите и застана до нея.
	Очите му бяха изпълнени с любов, като пое ръцете й в своите и целуна всяка една поред.
	— Дойдох да взема съпругата си, ако тя се съгласи да вземе глупак за съпруг.
	Нора беше обзета от щастие. Беше дошъл!
	Катарина се оказа права.
	Юън беше дошъл за нея…
	Но защо беше чакал толкова време?
	Защо я беше подложил на такова мъчение?
	Това, което беше сторил, бе грубо и ако беше чакал още няколко минути, тя щеше да се окаже лейди МакАрън.
	Това не й допадаше.
	Всъщност я караше да изпитва желание да измъчва мъжа, който й го бе причинил.
	— Защо чака толкова време, преди да дойдеш? — попита тя.
	Той я погали с пръст по бузата, карайки цялото й тяло да изтръпне.
	— Раната ми отново се инфектира и не можех.
	— И сега не би трябвало да е тук — каза Локлан, като застана в началото на стълбите. — Все още е прекалено слаб да пътува, но когато научи, че ще се омъжваш за Раян, отказа да стои в леглото. Без съмнение ще си платиш за тази ти глупост.
	Пренебрегвайки думите на брат си, Юън повдигна брадичката й, така че тя нямаше друг избор, освен да го погледне и да види огъня в очите му, който я поглъщаше.
	— Избягай с мен, Нора — прошепна той. — Ще те заведа, където поискаш. Англия. Франция. Рим. Утремер. Само кажи и с удоволствие ще те заведа там.
	Думите му, изпълнени с любов, я накараха да заплаче. Беше повече от това, което искаше.
	— Навсякъде?
	— Да.
	— Тогава искам да те заведа в леглото…
	Тълпата ахна шокирано.
	— … за да се излекуваш — каза тя раздразнено, като изгледа гневно множеството. Тя поклати глава. — Каква ще е ползата, ако умре от раните си? Тогава пак ще се окажа омъжена за Раян.
	— Това трябва да ме обиди — обади се МакАрън, докато тълпата се смееше. — Но през годините ми е казвала много по-лоши неща. — Той потупа Юън по гърба. — Това е добре, защото най-вероятно за година щях да съм я убил или да избягам с друга. Мир вам и на двама ви, Юън и Нора, и нека светците се смилят и донесат ранна загуба на слуха на всички МакАлистър.
	Думите на Раян оставиха Нора с отворена уста.
	— Не — каза Юън. — Не искам глухота в живота ми, която да ме лишава от красотата на гласа й.
	Тя му се усмихна, след което се хвърли в прегръдката му.
	Юън се олюля и само благодарение на бързите действия на Локлан не падна с нея.
	— Извинявай, Юън — каза тя. — Забравих.
	— Не ми пречи — щастливото изражение на лицето му говореше, че го мисли.
	— И така, трябва ли да се оттегля? — попита свещеникът.
	Юън поклати глава.
	— Не, отче. Имаш да правиш сватба. Не искам никой някога да поставя под въпрос правота ми да бъда с тази дама.
	— Юън — изръмжа Локлан. — Ще припаднеш преди всичко да свърши.
	— Тогава ми напръскай лицето с малко вода, подпрете ме някъде и се уверете, че ще кажа „Да“, когато се наложи.
	Нора стисна ръцете му, а свещеникът започна церемонията.
	Юън слушаше отеца, докато се взираше с приятно облекчение в жената пред себе си. Беше ужасен, че няма да пристигнат навреме. Тялото му пулсираше и изгаряше, протестирайки, но той не се интересуваше.
	Нора беше негова.
	Нямаше начин да я остави да го напусне отново. За щастие, той премина успешно през церемонията и литургията, но Нора отказа да участва в пира, който ги очакваше. Вместо това насила го заведе в стаята си и в леглото си. Юън въздъхна, докато лежеше върху мекия й пухен дюшек, а тя пърхаше из стаята.
	Стените й бяха боядисани в нежни пастелни цветове, които успокояваха и развеселяваха. Точно както и самата дама.
	Някой почука на вратата.
	— Нора?
	Юън разпозна гласа на Катарина. Нора отиде да отвори, докато той затвори очи и вдиша аромата на възглавниците под главата си. Ухаеха на цветя и на жена.
	Ароматът на Нора.
	Уханието й изгаряше тялото му и той веднага пожела съпругата си.
	Неговата съпруга…
	Дори сега не можеше да повярва. Как беше такъв късметлия и тя се беше озовала в живота му?
	Нора се присъедини към него в леглото.
	— Какво искаше Кат? — попита той.
	Тя прехапа устна, след което показа роклята, която беше носила онази вечер в странноприемницата.
	— Помисли си, че може би ще искаш да танцувам за теб тази вечер.
	Юън се изправи на лакти и огледа тялото й с горещ и похотлив поглед.
	— Да, любима. Искам да танцуваш за мен тази нощ. Но предпочитам да го направиш гола.
	Предложението му накара Нора да изпищи.
	— Ах, Юън МакАлистър, ти си наистина лош, нали?
	— До дъното на изгнилата ми и покварена душа, Нора. Сега ела тук, жено, и ми позволи да се уверя, че ще консумираме съюза си.
	Тя повдигна края на роклята си и се качи на леглото. Навеждайки се над него, яхна възбудените му слабини.
	— Ммм — изстена, когато се отърка в ерекцията му. — Какво си имаме тук?
	Юън хвана лицето й с ръце и я придърпа към себе се, за да я дари с изгаряща целувка. Минута по-късно се отдръпна назад и отговори на въпроса й.
	— Това, което имаме тук, милейди, е мечка, която иска да бъде опитомена. Познавате ли някой с достатъчно смело сърце, който да я отведе у дома и да търпи мрачните й порядки?
	Тя го целуна нежно по устните.
	— Да, милорд, познавам. Но след като е вече у дома, възможно ли ще е мечката да остане щастлива далеч от пещерата си?
	Тези думи и обаятелното изражение на лицето й го накараха да се усмихне.
	— Да, възможно е. Само теб желая в живота си, Нора.
	— Само мен? Тогава какво да правя с нашето бебе, когато се появи?
	Юън не можеше да говори, когато думите й проникнаха в главата му.
	— Какво искаш да кажеш?
	— Е, рано е все още, но пропуснах месечното си кървене. Мисля, че моят мечок ще има малко, което да стане като баща си.
	Юън не беше на себе си от радост.
	— Кога ще знаеш със сигурност?
	— След няколко седмици.
	Той я дръпна върху себе си, след което простена, когато тялото й се докосна до раната му.
	Но за него това нямаше значение.
	Неговата съпруга, не, неговата любов, носеше детето му. Това беше най-прекрасният момент в живота му.
	— Обичам те, Нора. С всяка частица от душата си. Обичам те.
	Тя се усмихна.
	— И аз също те обичам.


>	Глава 14

	Отдавна се беше мръкнало, когато Локлан, Брейдън и Син седяха сами с бащата на Нора в голямата зала на крепостта на Александър. Висящите свещници бяха загасени и залата беше осветена единствено от огъня в голямата камина, която беше построена по протежение на дясната стена.
	Светлината от огъня си играеше със знамената и оръжията, които красяха бяло боядисаните стени, като образуваха странни танцуващи форми, които ги обграждаха, докато те се шегуваха и опитваха храната, която им бе оставена от слугите, преди да си отидат.
	Щастливата двойка се беше оттеглила преди часове и никой не бе виждал Нора оттогава.
	Не че очакваха да я видят.
	Всъщност Локлан смяташе, че ще минат дни, преди който и да е от двамата да се покаже отново.
	Това беше нещо, което караше сърцето му да се извисява.
	Радваше се, че брат му най-накрая откри щастието. Юън имаше нужда от това.
	— Не мога да повярвам, че Юън се ожени преди Локлан — каза Брейдън, като взе чиния с нарязани плодове и я постави пред себе си. — Трябва да внимаваме, Син. Мисля, че Второто Пришествие е над нас. Изведнъж почувствах нужда да се изповядам.
	Син се засмя.
	— Най-вероятно.
	— Нещо ново за МакКейд? — попита Александър.
	Локлан поклати глава отрицателно. Как му се искаше да ги намери. И щеше да го направи. Нямаше да си отдъхне, докато не платяха за това, което се бяха опитали да сторят на семейството му.
	— Никой от хората ми не успя да открие и следа от тях — каза той на Александър. — Ами твоите?
	— Не.
	— Това не ми харесва — намеси се Син. — Имам чувството, че все още не сме чули последната им дума.
	— Със сигурност — съгласи се Локлан.
	— И какво ще правим? — попита Александър. — Уведомил съм братовчед ми какво са направили и той издаде заповед за екзекуцията им, но докато не ги хванат…
	— Няма какво да сторим — каза Брейдън.
	Син довърши своята халба с ейл и си наля още.
	— Разбира се, че има какво да направим.
	— Какво? — попита Брейдън.
	— Да оженим Локлан.
	Последният бутна игриво Син по ръката.
	— Пиян си.
	— Нима? — попита женски глас.
	Погледнаха нагоре, за да видят съпругата на Син, Каледония, която се приближаваше към масата. Заобиколи я, докато не се озова зад стола на Син. Тя погледна надолу към съпруга си и го дари с укоряваща, мила усмивка.
	— Имах чувството, че моят непокорен съпруг прекарва прекалено много време тук долу.
	Син изглеждаше леко глуповато.
	— Елате, милорд — каза тя, хващайки ръката на Син. — Утре ни чака дълъг път, а аз обещах на брат ми Джейми, че ще се върнем навреме за рождения му ден.
	Син целуна ръката й, след което погали бузата си с ръката й.
	Локлан беше изумен от жеста, който беше толкова чужд за Син. Радваше се да види, че брат му си подхождаше така добре със съпругата си.
	Син беше другият, който той никога не бе очаквал да види щастлив. Беше добре, че животът най-накрая бе решил да се отнесе добре с най-големия му брат.
	— Лека нощ, господа — каза Син, изправяйки се, за да последва съпругата си.
	Подминаха Маги на входа.
	Локлан се усмихна, когато тя се приближи, гледайки подозрително тримата мъже. Той си спомни времето, когато обмисляше смъртта й и се надяваше много лоши неща да я сполетят.
	Сега се радваше, че се беше въздържал от това да я убие.
	— Живни малко, Брейдън — каза той на най-младия си брат. — Твой ред е да те бият.
	Брейдън се засмя.
	— Моята мила Маги знае по-добре от това да ме бие, нали, любов моя?
	Тя дръзко поклати бедра, докато се приближаваше към масата.
	— Зависи от това дали си направил нещо, с което да го заслужиш. — Тя се усмихна мило на Александър и Локлан. — Ще имате ли нищо против, ако ви го отнема?
	— Ни най-малко — каза Александър.
	Брейдън се изправи, вдигна я на ръце и се насочи към стълбите почти на бегом. Локлан ги гледаше, докато си тръгват, развеселен от лудориите на брат си. Без съмнение скоро Маги щеше да го дари с още една племенница или племенник.
	— И така — започна Александър, след като останаха сами. — Имаш ли намерения да си потърсиш съпруга?
	Локлан разклати ейла в чашата си, докато обмисляше предложението. Истината бе, че нямаше жена, която да е завладяла сърцето му.
	Съмняваше се, че някога ще има. Но все пак, дългът му го задължаваше да си намери съпруга. Вече не можеше да отлага точно тази отговорност.
	— Може би един ден — отвърна той тихо.
	Александър вдигна вежда.
	— Не си ли малко стар, за да не търсиш?
	Може би беше. Но Локлан имаше прекалено много грижи, които изискваха времето му и женитбата за невиждана жена не беше нещо, което му допадаше.
	— За всичко си има време.
	Александър се засмя.
	Извън залата се чуха стъпки, последвани от отварянето и затварянето на вратата.
	Локлан и Александър се спогледаха озадачено. Вече беше прекалено късно за посещения.
	Един възрастен слуга влезе в залата, следван от младо момче, което все още не беше достигнало пълнолетие.
	Облечено в парцали, то носеше овехтяла торба.
	— Простете ми, милорд — каза възрастният слуга на Александър. — Момчето каза, че носи новини от Лисандър.
	Канмуур посочи на момчето да се приближи.
	— Проблем ли има?
	Момчето се поколеба, след което си сви. Изгледа предпазливо слугата, след това Локлан.
	— Говори, момче — каза Александър търпеливо. — Никой няма да те нарани.
	Въпреки това момчето изглеждаше колебливо.
	— Нося новини, милорд. Един мъж дойде в селото ни и ми каза да ви донеса това.
	Момчето се втурна напред, пусна торбата на масата, след което избяга обратно на безопасно разстояние, сякаш очакваше гневът на ада да се стовари върху младата му глава.
	Плашливите му действия накараха Локлан да се намръщи. Александър прокара ръка по износената кожа.
	— Това на Лисандър ли е?
	Момчето преглътна.
	— Не знам, милорд. Казаха ми само да ви я донеса и да не я отварям.
	От бледото лице на момчето, Локлан предполагаше, че детето не бе послушало заръката.
	— Кой ти даде това?
	Младежът се почеса нервно по врата.
	— Каза, че вътре има писмо за лорд Александър и… и да кажа на негова светлост, че следващият път трябва да наемете някой по-добър от френски рицар — момчето трепереше. — Моля ви, милорд, може ли вече да си вървя?
	Александър кимна.
	Момчето избяга от стаята, сякаш хрътките на Луцифер го гонеха.
	Локлан се намръщи още повече.
	Александър огледа торбата.
	— Много странно.
	— Да — каза Локлан, навеждайки се напред, за да я огледа. — Наистина.
	Александър отвори торбата и изсипа съдържанието й на масата.
	Локлан се изправи веднага щом видя зелено-черния плейд, който баща им беше поръчал преди години за синовете си. Досега не знаеше, че някой друг, освен той и братята му има такъв.
	Кръвта му се смрази, докато го гледаше невярващо.
	Александър разтвори малко парче пергамент, докато Локлан придърпа плейда по-близо, за да го огледа.
	— Канмуур — зачете той на глас. — Не обичам никой да ме прави на глупак. Можеш да кажеш на циганите, че те са следващите в списъка ми. Не трябваше изобщо да казваш на краля за нас. Ако си беше замълчал, дъщеря ти може би щеше да оживее. Сега ще дойдем за нея и за останалите от рода МакАлистър. Пазете добре гърбовете си. — Ръцете на Александър трепереха, а лицето му беше почервеняло от ярост. — Подписано е Греъм МакКейд.
	Локлан почти не чу думите. Беше прекалено съсредоточен върху инициалите, избродирани в края на дрипавия и износен плейд.
	К.М.
	Киърън МакАлистър.
	Но как?
	Кой би притежавал плейда на брат му? Никой извън клана им не би имал достъп до него. Търсейки още следи, Локлан разви плата и изруга, когато безплътна ръка падна на пода.
	Александър изруга силно, когато видя ръката и странната дамга, която се намираше на гърба й.
	— Бог да им е на помощ — изрева той. — Ще убия всяко едно от онези копелета заради това.
	Дишането на Локлан беше затруднено. Беше му невъзможно да се концентрира. Той се опита да си спомни мъжа, който беше срещнал за кратко. Мъж, на който не бе обърнал достатъчно внимание.
	— Кой беше Лисандър?
	— Ако трябва да съм честен, не знам. Намерих го във Франция преди пет години, когато отидох да посетя приятел. Току-що се беше върнал от Утремер и отказваше да говори за това.
	— А плейдът?
	Александър сви рамене.
	— Беше увит около него, когато помоли за работа. Означава ли нещо за теб?
	За него означаваше много повече от самия му живот.
	— Каза ли как се е сдобил с него?
	Той поклати глава отрицателно.
	— Само знам, че му бе много скъп. Прислужницата на жена ми се опита да му го вземе веднъж, за да го почисти и той едва не откъсна ръката й заради това. Беше в първите дни на службата му.
	Александър взе ръката и отиде при свещеника, за да се отърве от нея.
	Локлан прокара дългите си пръсти по инициирания ъгъл, докато гледаше символите, които майка му беше поставила там.
	Как така французин беше открил плейда на Киърън?
	Никой от братята му не бяха пътували по-далеч от Англия, с изключение на Син, а той никога не бе вземал плейд със себе си.
	Ако не бяха инициалите, можеше да си помисли, че тъкачът бе създал повече от един модел и го бе продал.
	Но тези инициали съвпадаха с тези върху неговия, този на Брейдън и плейда на Юън.
	Не, това беше на Киърън. Знаеше го. Нямаше съмнение, че принадлежеше на брат му и съдейки по външния му вид, беше доста стар. Сувенир от Утремер. Което означаваше, че Киърън не е умрял в деня, в който бе отишъл сам до езерото. Поради някаква незнайна причина, брат му беше инсценирал собствената си смърт и бе напуснал Шотландия.
	Но защо?
	Защо Киърън не им бе писал? Защо ги бе оставил да мислят през всичките тези години, че е мъртъв?
	Локлан седна обратно, когато новината улегна.
	Без съмнение МакКейд бяха открили плейда, след като бяха убили Лисандър и им го бяха изпратили обратно.
	Сигурно са знаели точно на кого принадлежи това и какво значеше.
	Локлан пресуши ейла си на една глътка.
	Някъде там, Киърън МакАлистър можеше още да е жив.
	И Бог да се смилеше над брат му, ако някога го откриеше.


>	Епилог

	_Месец по-късно_
	Юън държеше ръката на Нора, докато се разхождаха из скелето, което един ден щеше да е техният нов дом. Щеше да е красиво имение, дом достоен за неговата съпруга и бебето, чието пристигане беше потвърдено.
	С леко сърце той наблюдаваше Нора, докато обясняваше на управителя как точно иска да изглежда голямата зала и мислите му се отнесоха.
	Все още не можеше да повярва на казаното от Локлан относно Киърън.
	Никой от тях не можеше да повярва.
	Киърън беше жив.
	Ако го докопаше, Юън щеше да го убие заради това.
	Проклет да беше брат му и егоизмът му, който им беше коствал безброй години страдание. Но му беше трудно да мрази Киърън, когато единственото, което трябваше да направи, бе да погледне съпругата си и да се замисли за радостта, с която го даряваше. За нея с удоволствие би страдал отново.
	Юън все още беше предпазлив, що се отнасяше до рода МакКейд, които можеха да изпълнят заплахите си срещу семейството му.
	Но засега нямаше и следа от тях.
	Не че се притесняваше. Беше нужно нещо повече от тримата, което да го отдели от съпругата му.
	Без да се споменава, че Пейгън се беше заклел да ги убие заради стореното на Лисандър. Юън не се и съмняваше, че ще изпълни обещанието си. Нещо му говореше, че Пейгън ще се окаже труден противник.
	Със сигурност щеше да ги накара да съжаляват, че изобщо са се родили.
	— Юън?
	Поглеждайки нагоре, когато чу гласа на Нора, той отиде до нея.
	Тя стоеше в центъра на това, което един ден щеше да е тяхната собствена зала, където щяха да се забавляват и да живеят живота, за който никога преди не се бяха и надявали.
	— Смяташ ли, че това ще бъде завършено, когато се появи бебето?
	Юън кимна.
	— Да, любов моя. Ще се уверя в това.
	Той погледна многозначително към управителя, който бързо го увери, че всичко ще бъде завършено навреме. Нора се усмихна на съпруга си, когато управителят се отдалечи и каза на работниците да побързат със задълженията си. Това бяха най-щастливите месеци в живота й. Не можеше да си представи нещо по-добро от живота, който имаха сега.
	Е, с изключение на това, че все още искаше да пътува. Но Юън й беше обещал, че щом бебето беше достатъчно голямо, щеше да ги заведе до Аквитания, за да посетят семейството на майка й.
	Тя хвана ръката му, преплитайки пръстите си с неговите.
	— Знаете ли, милорд, изведнъж се почувствах много уморена.
	Той вдигна вежда.
	— Така ли?
	Опита се да остане сериозна, като свъси вежди, но не се справи особено добре.
	Вместо това се престори, че се прозява.
	— Да, скоро трябва да ме заведете у дома или мога да заспя на място.
	Юън се засмя и я вдигна на ръце.
	— В такъв случай, любов моя, най-добре да потегляме обратно.
	Нора се засмя, когато той се втурна с нея към конете. След като я качи на нейния, тя се наведе и му прошепна в ухото:
	— Знаеш ли, Кат ми изпрати един пакет.
	В очите му се появи дълбок и похотлив блясък. Всеки път, когато пристигнеше пакет от Кат, това винаги предвещаваше нещо, което правеше съпруга й неимоверно щастлив.
	— Така ли било? — попита той.
	— Да — отвърна тя, мислейки си за ефирната рокля, която ги очакваше. Материята беше толкова тънка, че едва ли я прикриваше особено. — Този път е червена.
	Тя видя огъня в очите му, когато се хвърли на коня си. Пришпори го с пети в хълбоците и препусна с главоломна скорост.
	Нора го последва с обичайното си бавно темпо.
	— Нора — извика я той, пришпорвайки я.
	Как обичаше този нетърпелив мъж и всичко останало в него.
	Но когато някой опитомяваше мечка, не можеше да направи нищо повече.


>	Бележки от автора

	Моля, вземете под внимание, че в „Да опитомиш планинец“ ще откриете термина цигани, които днешните читатели най-вероятно ще свържат с пътуващите групи катунари, които доста по-късно са се придвижвали из Европа.
	Както повечето термини, ранното значение на думата е изгубено в съвременния английски. През ранното средновековие, циганите са получили името си от джипсър — средновековният термин за кесията на човек.
	Понеже крадците са били известни с това, че са режели връзките на тези кесии, хората са ги наричали цигани. За повечето цигани се е смятало, че са селяни, но не всички са били такива. За Юън и Нора, циганин е просто някой, който пътува много и не крои нищо добро. Те наподобяват скитаща се разбойническа банда.
	Почти в края на средновековния период този термин се е асоциирал с ромите.
	Моля ви да обърнете внимание, че много неща в моите поредици не са това, което изглеждат. Ако тази книга ви е оставила с въпроси, то те ще получат отговор. Оглеждайте се внимателно за следи относно Киърън и Братството на меча.
	Нима наистина плейдът на Киърън е бил оставен с меча до езерото? Възможно ли е дори сега той да е жив?
	Може би един ден скоро Локлан ще открие отговорите…
