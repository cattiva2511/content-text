>	Пролог

	Когато реших да приключа с предишния си живот, нещата не протекоха кротко и бавно. Напротив, всичко гръмна за миг като бомба. И, разбира се, с предишното ми _аз_ рухна и всичко, което бях градила с години.
	Но за да съм честна, ще призная, че аз сама взривих бомбата. За една седмица успях да дам къщата си под наем, продадох колата и се разделих с приятеля си, който ми изневеряваше при всеки удобен и неудобен случай. Макар че бях обещала на родителите си да се пазя, да не върша глупости и да бъда разумна, едва когато стигнах на летището, се обадих на най-добрата си приятелка да й кажа, че пътувам към нея.
	Мисля, че точно в онзи миг, стиснала телефона с багажа в ръка, осъзнах какво съм направила. Изведнъж всичко се избистри. Бях готова да започна отначало.
	— Клоуи, аз съм — казах с треперещ глас и огледах терминала. — Идвам в Ню Йорк. Надявам се предложението за работа да е все още валидно.
	Тя изпищя, изтърва телефона, после чух как обяснява на някого край нея, че е добре и че всичко е наред.
	— Сара идва — чух я да казва и сърцето ми прескочи радостно при мисълта, че ще съм с тях в началото на това ново… приключение. — Решила се е, Бенет!
	Доколкото чух, мисля, че Бенет се радваше с нея. После я попита нещо, което не разбрах.
	— Какво каза Бенет?
	— Попита дали Анди идва с теб.
	— Не. — Усетих как онова болно чувство се надигна към гърлото ми, догади ми се. С Анди бяхме заедно шест години, но колкото и да бях щастлива, че успях да приключа тази връзка, резкият поврат в живота ми все още изглеждаше прекалено сюрреалистичен. — Напуснах го — обясних.
	Чух как тя пое дълбоко дъх.
	— Добре ли си? — попита.
	— Да, дори се чувствам страхотно! — Така беше. Мисля, че до мига, в който Клоуи ме попита, изобщо не осъзнавах колко добре всъщност се чувствам.
	— Мисля, че това е най-доброто решение, което някога си вземала — увери ме тя и после млъкна, за да чуе какво й говори Бенет. — Бенет казва, че ще литнеш като комета през цялата страна.
	— Не е далеч от истината. На летището съм.
	Клоуи започна да пищи и да издава нечленоразделни звуци. Единственото, което разбрах, бе, че ще ме вземе от летището.
	Усмихнах се, подадох билета си за чекиране и се замислих дали думата е „комета“. Кометата е прекалено целеустремена, насочена в някаква конкретна посока. А аз бях по-скоро като угасваща звезда, нямах гориво да се захраня, собствената ми гравитация ме дърпаше навътре и ме смазваше. Рушах се под себе си.
	Нямах сили, а странно защо повечето хора намираха живота ми за идеален. Но прекалено подредения ми живот, работата ми, където всичко вървеше по план и беше предсказуемо до втръсване, връзката ми, напълно лишена от любов… Всичко това, взето заедно, ме беше изтощило до краен предел, а бях едва на двайсет и седем. Бях точно като умираща звезда. Животът ми в Чикаго се бе сгромолясал под собственото си тегло. Ето защо напусках. Големите звезди оставят зад себе си черни дупки, малките звезди — бели джуджета. А аз не оставях нищо, нито дори сянка от моето съществуване. Цялата светлинка, която ми бе останала, идваше с мен.
	Бях готова да започна отначало, като комета. Да се изстрелям в небето с бясна скорост и да горя, докато летя, или да летя, докато изгоря.


>	Едно

	— Ще облечеш сребристата рокля или ще те наръгам с тоя нож! — извика Джулия от кухнята (така бях започнала да я наричам, макар че не беше точно кухня, а нещо като много малък кухненски ъгъл). Бях живяла в огромна къща във викториански стил, в която ехото ти се чува, а сега се опитвах да се събера с целия си багаж в апартамент, голям колкото всекидневната ми в Чикаго. Вярно, че беше в красивия Ийст Вилидж, но след като извадих багажа, нямаше много място за мен.
	Всекидневната (кухня) трапезария имаше прозорци от пода до тавана, панорамната гледка беше разкошна, но не мога да кажа, че се чувствах точно като в палат. Може би по-скоро като в буркан за една рибка.
	Джулия беше дошла само за уикенда, за важното събитие, но вече бе успяла да ме попита над десет пъти защо съм наела такова малко жилище.
	Истината е, че избрах този малък апартамент, защото не исках да ми напомня живота, който изоставих. Освен това в Ню Йорк е трудно да се намери нещо по-голямо, когато си тръгнал без никаква идея къде ще живееш, когато не си си направил труда дори да провериш как стоят нещата с жилищата.
	Влязох в спалнята, застанах пред огледалото и започнах да опъвам надолу миниатюрната рокля. Краката ми бяха грозно бели. И на показ. Целите. Първата ми мисъл бе дали Анди би одобрил толкова разголена рокля, но веднага я отхвърлих с презрение (към самата себе си, че си позволявах да търся мнението му дори когато го нямаше). Всъщност, роклята беше много хубава. Трябваше да изтрия всички програми, които Анди бе инсталирал в мозъка ми. Веднага!
	— Има ли причина да не облека това?
	— Не, няма — каза Клоуи, която току-що бе влязла в стаята, облечена с тъмносиня рокля, която се вееше около тялото й като аура. Изглеждаше както винаги. Изумително красива. — Излизаме да пием и да танцуваме. Показването на малко повече плът е задължително условие.
	— Не съм сигурна колко плът съм готова да покажа — отвърнах. — Току-що поднових членството си в клуба на свободните момичета и членската ми карта ухае на свежо, ново и чисто.
	— Някои от жените ще са по голи задници, така че няма да се открояваш, ако това е притеснението ти. Освен това вече стана късно да сменяш тоалет. Лимузината е долу — каза и посочи към прозореца.
	— _Ти_ трябва да си показваш голия задник. _Ти си тая_, която три седмици се пече гола по цял ден в някаква вила във Франция!
	Клоуи ме хвана за ръката, усмихна се загадъчно и каза:
	— Да вървим, красавице! От пет седмици не съм се отлепвала от Красивия Негодник. Време е за една нощ с момичетата.
	Качихме се в колата. Джулия отвори шампанското. След една (голяма) глътка всичките ми тревоги се изпариха. Бяхме три млади момичета, добри и верни приятелки, които отиваха да отпразнуват началото на един нов живот. Не празнувахме само моето пристигане, а най-вече годежа на Клоуи; Джулия бе дошла на гости, а новата Сара… е, тя трябваше да понавакса за последните пропилени години.

	* * *

	В клуба беше тъмно, музиката беше оглушителна, навсякъде се гърчеха танцуващи тела: на дансинга, в коридора, до бара. Имаше малка сцена за диджея, младо момиче, което според афишите бе сред най-обещаващите дисководещи в града.
	Джулия и Клоуи се чувстваха като у дома си, това беше тяхната среда, тяхната нагласа към живота. Изведнъж ми се стори, че цялото ми детство и младост са минали в гробовната стерилна тишина на официални събирания. И сега правех плахи опити да изляза от страниците на моя предварително написан живот в Чикаго, от една скучна книга да пристъпя в страниците на някакъв приключенски роман.
	Страхотно усещане!
	С мъка и най-вече с лакти успях да си проправя път до бара. Косата ми бе мокра, не си усещах краката. Сякаш през последната година не ги бях ползвала. Всъщност не бях танцувала така от години!
	— Извинете! — опитах се да надвикам музиката и да привлека вниманието на бармана.
	Нямах представа какво поръчвах, не знаех какво е това „хлъзгаво зърно“, какви бяха тези „бетонобъркачки“, „лилави бибитки“ и „свирки“, но явно бяха видове коктейли или шотове… не знам. Изредих поръчката, но той дори не ме погледна. Музиката тресеше тялото ми, усещах как костите ми буквално подскачат от вибрациите.
	Честно казано, разбирах, че е изморен, но скоростта, с която правеше коктейлите, създаваше впечатление, че работи на каменоломната.
	— Ей — извиках и ударих с длан по плота на бара.
	— Няма съмнение, че дава всичко от себе си да не те забележи, нали?
	Погледнах нагоре и замигах. Един мъж се бе притиснал към мен, явно дори той трудно удържаше тълпата, макар че беше висок колкото… секвоя. После погледна към бармана, за да уточни за кого говори.
	— На барман не се крещи, Цвете. Особено с твоята поръчка. Пит мрази да приготвя женски коктейли.
	Разбира се! Какъв късмет! Да срещна разкошен мъж точно няколко дни, след като се заклех: никакви мъже повече, никога в живота ми!
	Мъж с британски акцент. Вселената е кучка с нездраво чувство за хумор.
	— Откъде знаеш какво ще поръчвам? — попитах и се опитах да се усмихна искрено и широко като него, но подозирах, че се усмихвам само като порядъчно подпийнала жена. За секунда се поздравих за няколкото обърнати коктейла, защото трезвата Сара щеше да измънка някаква нечленоразделна сричка, да му кимне и дотук. — Може пък да си поръчвам „Гинес“!
	— Малко вероятно, да не кажа невъзможно. Цяла вечер обръщаш някакви малки лилави коктейлчета.
	_Гледал ме е цяла вечер?_ Не можех да преценя дали това е нещо хубаво, или е време да започвам да се притеснявам. Пристъпях от крак на крак, а той следеше движенията ми. Имаше остри черти, скулесто лице, челюстите му бяха като изсечени. Очите му грееха странно, сякаш светлината идваше някъде отзад, зад зениците му. Имаше трапчинка на лявата буза, но когато се усмихваше, тя се удължаваше чак до устните му. Този мъж бе много над метър и осемдесет. Такова тяло трябва да се обходи, да се изучава с ръце, но предположих, че жената, която извади тоя късмет, ще трябва да си отдели няколко пълнолуния.
	_Здравей, Ню Йорк! Здравей, Голяма ябълко!_
	Барманът се върна и с очакване погледна към мъжа до мен. Моят Красив непознат почти не повиши глас, нямаше нужда: беше толкова плътен, че без никакво усилие от негова страна думите му се чуваха отчетливо сред ужасния шум.
	— Три пръста „Макалън“, Пит. И вземи поръчката на дамата. Отдавна чака, нали? — После ме погледна, пак се усмихна, при което усетих как в стомаха ми и под него се разнася топлина. — А ти колко пръста искаш?
	Думите му избухнаха като мина в мозъка ми, усещах как адреналинът започна да пулсира във вените ми.
	— Не чух добре? Какво ме питаш?
	Гледаше ме с такава невинност. И му отиваше. Сякаш сега пробваше нова маска и й се радваше. Невинното му изражение изглаждаше и омекотяваше чертите му. Но очите му! Там нямаше и грам невинност, което ме наведе на мисълта, че това качество липсва и в тялото му.
	— Правилно ли разбрах, че току-що ми предложи три пръста? — попитах. Той се засмя и разпери ръка на бара. Това беше най-голямата ръка, която бях виждала в живота си, а пръстите му бяха достатъчно дълги да обхванат баскетболна топка. Дори си представих как баскетболната топка би изглеждала като топка за тенис в дланите му.
	— По-добре да започнеш с два, Цвете.
	Погледнах го отблизо. Очите му ме изучаваха добронамерено, тялото му беше достатъчно близо до моето. _Дори за мен_ бе ясно, че е минал през цялото заведение, за да говори с мен.
	— Това сексуален намек ли е?
	Барманът почукваше по бара и чакаше поръчката ми. Прочистих гърло и набързо се приземих.
	— Три свирки*.
	[* Вид дамски коктейл. — Б.пр.]
	Не взех под внимание раздразнението му и се обърнах към моя непознат.
	— Не си от Ню Йорк, нали? — попита той и усмивката му повехна за секунда, но очите му се усмихнаха все така лъчезарно.
	— Ти също — отбелязах.
	— Туш! Роден съм в Лийдс, работих в Лондон, дойдох тук преди шест години.
	— А аз преди пет дни — признах. — Преместих се от Чикаго. Компанията, в която работя, отвори офис тук и ме назначиха за шеф на финансовия отдел.
	Ало, Сара! Много информация издаваш! Ами ако е някой маниак?
	Не се бях заглеждала по друг мъж от години. Много ясно, че в подобна ситуация Анди би бил в стихията си, но за беда аз нямах никаква представа как се флиртува. Бях забравила дори такива елементарни неща. Обърнах се да потърся с очи къде са Джулия и Клоуи, но не ги видях сред танцуващата тълпа. Как можах да се запусна така. Да ръждясам, да хвана паяжини, да се чувствам като девственица при някаква си свалка!
	— Финанси? — каза приятно изненадан. — И аз се занимавам с разни цифри — добави и се усмихна още по-широко. — Но винаги е хубаво да наблюдаваш как го правят жените. Прекалено много навъсени сухари в панталони, скучни срещи, на които всеки иска да се обади само и само да повтори това, което вече е казано няколко пъти.
	— И аз съм навъсен сухар понякога. И нося панталон от време на време. — Усмихнах се.
	— Обзалагам се, че носиш и гащи.
	— Това на британски английски значи друго, нали? — Присвих очи. — И това ли е сексуален намек?
	Смехът му се разля по кожата ми.
	— Гащите при нас са си гащи, а на нашите гащи вие американците казвате панталони.
	Как го произнасяше това „н“! Беше толкова еротично! Човек издава такива носови звуци само по време на секс. Вътрешностите ми започнаха да се топят. Докато го гледах с отворена уста, той килна глава назад и леко встрани и най-безсрамно ме огледа.
	— Много си сладка. Не ми приличаш на момиче, което ходи често по такива места.
	Не че не беше прав. _Но… за бога! Толкова ли ми личеше?_
	— Не знам как да отговоря на това, не съм сигурна, че те разбрах добре.
	— Това беше комплимент. Ти си най-свежото и чисто нещо в това заведение.
	Пит се връщаше с напитките ми. Непознатият се покашля и попита:
	— Защо ги носиш на дансинга?
	— Приятелката ми се сгоди. Излязохме по женски.
	— Значи няма шанс да останеш тук с мен? — Премигна, после пак и за малко остана със затворени очи. А след това съвсем открито предложение аз съвсем изгубих почва. Каква почва? Направо си летях. Или падах?
	— Аз… Какво?… Не.
	— Жалко.
	— Сериозно ли говориш? Та ние се познаваме от няколко минути!
	— Именно. И вече имам огромно желание да те _погълна_.
	Произнасяше думите бавно, почти като шепот, но странно защо в главата ми звучаха като чинели. Беше повече от ясно, че човекът не е начинаещ в такъв вид общуване — предложение за секс без никакво обвързване. И макар че аз бях напълно невежа в областта, щом ме погледнеше в очите, бях готова да го следвам. Където и да е. Целият изпит алкохол като че чак сега си каза думата. Олюлях се и за малко да падна. Той ме хвана нежно за лакътя и каза:
	— Леко, Цвете!
	Започнах да мигам и да се отърсвам от временната загуба на допир с реалността. Мъглата се вдигна, но не съвсем.
	— Добре, когато ми се усмихваш така, искам да се покатеря върху теб. И Бог ми е свидетел, че отдавна не съм попадала във вещи мъжки ръце — казах и го огледах от горе до долу. Май чувството ми за приличие и добрите ми маниери се бяха затрили някъде. — Нещо ми подсказва, че твоите са точно такива. Господи, погледни се само! — Огледах го пак, поех дълбоко дъх, а той ми се усмихваше, сякаш му се струваше много забавно. — Но от друга страна, никога не съм забивала непознати мъже по баровете, а и съм с приятелките си, празнувам най-великия годеж на века, така че… — Взех коктейлите и заключих: — Така че, това и ще продължа да правя. Да празнувам с тях.
	Той кимна леко, усмихна се още по-широко, сякаш някой му бе хвърлил ръкавица и приемаше предизвикателството.
	— Добре.
	— Ще се видим после.
	— Човек не спира да се надява.
	— Приятно изкарване с тези три пръста.
	— Наслаждавай се на свирките — засмя се той.

	* * *

	Клоуи и Джулия се бяха върнали на масата. Почти колабирах на стола — потна и с разтреперани крака; плъзнах шотовете на масата пред тях, Джулия бутна единия към Клоуи, взе другия и го вдигна за тост.
	— Дано всички свирки ти влизат така леко и гладко — каза, сложи устни около ръба на чашата, разпери ръце встрани, вдигна глава с чашата в устата, метна я назад и изпи цялото съдържание, без да мигне.
	— Това някакъв майтап ли е? — измърморих, без да откъсвам очи от Джули, а Клоуи избухна в смях. — Така ли се прави? — попитах и притеснена да не ме чуе някой, уточних: — Като истинска свирка ли се… поема това питие?
	— Не мога да повярвам, че след толкова дълга практика все още ми се драйфа, когато нещо опре до гърлото ми — констатира Джулия и избърса устата и брадата си в рамото си. — В университета бях само на бира-бонг*.
	[* Устройство с фуния и маркуч за пиене на бира. — Б.пр.]
	— Хайде! — подкани Клоуи. — На екс!
	Клоуи се наведе, обгърна чашата с устни, разпери ръце като Джулия и метна глава назад. Сега беше мой ред. И двете ме гледаха и чакаха.
	— Запознах се с един много секси мъж — казах, преди да помисля. — И като казвам много секси, значи нечовешки секси. И е висок поне три метра.
	Джулия ме погледна с отворена уста и после се развика:
	— И чий го търсиш тук с нас? Да правиш изкуствени свирки на някакви шотове?
	Засмях се и поклатих глава. Нямах отговор на този въпрос. Можех да тръгна с него. Може би, ако беше някоя друга, някоя по-смела, някоя, която не се страхува от предизвикателства… Можех да тръгна и да нагазя в света на реалните свирки.
	— Нали излязохме по женски? Ти си тук само за два дни. Няма нищо. Не е проблем.
	— Хайде стига с глупостите. Заминавай!
	Клоуи ми се притече на помощ:
	— Радвам се, че си се запознала с мъж, който ти се е сторил секси. От векове не съм те виждала така усмихната, когато става дума за мъже — каза, замисли се и усмивката й се стопи. — Сега всъщност си давам сметка, че май никога не съм те виждала усмихната, когато става дума за мъже.
	И така, голата истина падна и изкънтя на масата. Взех чашата с шота, изпих го, както си знам, въпреки протестите на Джулия относно лошата ми орална форма и погълнах количеството наведнъж. Беше сладко, вкусно и ми даде точно това, от което се нуждаех — да разкарам от акъла си всички мисли за онзи задник в Чикаго и за красивия мъж на бара. Станах и ги повлякох към дансинга.
	След секунди вече се чувствах като в безтегловност, не усещах костите си, съзнанието ми не циклеше около нищо друго, освен музиката. Клоуи и Джулия подскачаха около мен и пееха с пълно гърло. Изгубих се в масата потни тела около мен.
	Не исках младостта ми да си отива толкова бързо. Исках да поостане поне за мъничко. Далеч от мрачния Чикаго, забравила рутината, градена с години, сега съвсем ясно виждах, че бях изпуснала възможността да се насладя на най-хубавите си години. Едва тук, танцувайки песен след песен, успях да видя, че е можело да прекарам по съвсем различен начин двайсетте години на живота си: под пъстрите цветове, заливащи дансинга, с рокля колкото изрезка от вестник, да се запознавам с мъже, които искат да ме _погълнат_, да гледам как приятелките ми танцуват диво с онази, присъща само на младостта, глупост.
	Никой не ми каза това, когато се пренесох да живея с приятеля си на двайсет и две. Можех да водя живот извън стриктните указания за правилно и неправилно поведение в обществото, в свят, в който хората не танцуват, а се здрависват. Можех да бъда това момиче — не в сако и строга пола, а в оскъдна, но красива рокля. Да танцувам, докато имам сърце. Но за щастие, не беше късно. Погледнах Клоуи, усмихваше ми се.
	— Толкова съм щастлива, че си тук — надвика тя оглушителната музика. Отворих уста да й отговоря и да се надвиквам с диджея с някакво пиянско излияние за приятелството, но точно зад Клоуи, зад сменящите се цветове на дансинга, обвит в мрак, стоеше моят непознат. Погледите ни се срещнаха и сякаш се заключиха един в друг. Беше с приятел. Отпиваше бавно трите пръста скоч, но по нищо не личеше да изпитва неудобство от това, че го бях хванала как ме гледа. Вероятно така ме бе гледал цялата вечер.
	Беше наблюдавал всяко мое движение, а тази мисъл имаше далеч по-силно въздействие от всички шотове на света. Кожата ми бе като подпалена. Погледът му сякаш проби дупка в слънчевия ми сплит и продължи да ме реже надолу към стомаха, в слабините. Той вдигна чаша, усмихна се и отпи. Затворих очи. Исках да танцувам за него. Никога през живота си не се бях чувствала така желана, така секси и най-важното — никога не бях контролирала напълно това, което искам. За първи път можех да си позволя да получа онова, което желая _аз_, а не някой друг.
	Успях да взема магистърска степен, бях намерила добре платена работа, обзаведох апартамента си със собствени средства, но, преминавайки през всички тези „събития“, бях пропуснала нещо много важно — да бъда жената, която танцува за своя непознат обожател, който я гледа, забулен в мрак и мистерия, и се усмихва.
	Точно _този_ беше моментът, в който осъзнах какво означава да започнеш отначало. Какво значи да те погълнат? Дали имаше предвид да сложи глава между краката ми, с ръце, впити в ханша ми? Или пък да ме покрие с тялото си, да влезе в мен, да смуче устните ми, кожата на шията ми, гърдите ми?
	Усмихнах се с разперени над главата ръце. Роклята ми се вдигна над задника, но не ми пукаше. Запитах се дали е забелязал. _Надявах се_ да е забелязал. Не исках да поглеждам към него от страх, че може да си е тръгнал. Определено щеше да развали прекрасния момент на моето велико изживяване.
	В живота си се бях натъквала на какви ли не протоколи, но не бях запозната с протокола на свалките в баровете. Интересът му можеше да продължи няколко секунди или пък цяла вечер. Ала това нямаше никакво значение. Можех да си представям, че е там и ме гледа, докато танцувам под пулсиращите светлини на дансинга. Така или иначе, бях свикнала да получавам малко внимание. Благодарение на Анди, разбира се. Бях свикнала да ми се обръща внимание за секунди или изобщо да не ми се обръща. Но сега ми се искаше да усещам как погледът на непознатия мъж изгаря гърдите ми точно там, където сърцето ми се блъскаше.
	Потопих се в музиката и в спомена за допира му. Ръката му върху лакътя ми, потъмнелите му очи, онази дума. _Поглъщам?_
	Поглъщам.
	Една песен плавно минаваше в друга, после в друга. Усетих ръцете на Клоуи върху раменете си. Тя продължаваше да подскача и да ме гледа в очите:
	— Имаш публика — извика толкова силно в ухото ми, че подскочих. Огледах се и чак тогава забелязах, че около нас се беше събрала групичка млади мъже, облечени с тъмни, прилепнали по телата дрехи. Погледнах в очите на Клоуи. Греещи, топли, така познати. Онези очи, които те карат доброволно да се предадеш. Тя знаеше какво означава тази нощ за мен. Тя разбираше просто защото беше момичето, което започна от дъното и с инат и упоритост, без никакъв компромис, успя се изкачи на върха на света.
	От климатиците над нас повя студен въздух, сипеха се ситни капки. Кожата ми жадно ги попи. Премигнах и се върнах в реалността — _аз съм в Ню Йорк, аз започвам нов живот и за първи път от бог знае колко време се забавлявам истински._
	Сянката зад Клоуи бе изчезнала. Никакъв непознат не ме гледаше. Беше си отишъл. Стана ми криво.
	— Отивам до тоалетната — казах и започнах да си проправям път през групата мъже около нас, после през целия дансинг. Видях табелката за тоалетната. Беше на втория етаж, който всъщност представляваше балкон с изглед към дансинга. Минах по тесния коридор и влязох в тоалетната, където светлината беше прекалено силна за привикналите ми към мрака очи. Рязката болка в очните ми ябълки премина като ток през мозъка, усетих я чак в тила. В тоалетната нямаше никого. Музиката се чуваше като от подземие или от дъното на океан.
	На излизане оправих косата си, поздравих се за избора на рокля, която не се мачка, и оправих червилото си. Излязох от банята и се ударих в някаква стена. Стената се оказа мъж. Не че на бара бяхме на кой знае какво разстояние един от друг, но сега се оказах с нос, забит във врата му. Ароматът му изпълни ноздрите ми. Не миришеше като онези момчета долу, изкъпани в одеколон. Миришеше на чисто, на човек, който знае как се пуска пералня и обича скоч.
	— Здравей, Цвете.
	— Здравей… страннико.
	— Гледах те как танцуваш. Малко щуро момиче!
	— Забелязах. — Май не ми стигаше въздух. Краката ми трепереха. Не бях сигурна дали сега е времето да припадна, или да се върна на дансинга и да продължа да подскачам. Забих зъби в кожичките на долната си устна, за да прикрия усмивката си. — Как ме зяпаше, а не дойде да танцуваш с мен. Защо?
	— Защото мисля, че обичаш да те гледат.
	Преглътнах с отворена уста. Не можех да погледна встрани. Опитах се да определя цвета на очите му. Докато бяхме на бара, ми се бяха сторили кафяви, но сега видях, че по крайчетата на зеницата бяха зеленикаво-кехлибарени. Не знам за цвета, но ми се взе акълът. Разбира се, знаех, че ме гледа, докато танцувам. И наистина ми харесваше да ме гледа. Ала това не беше всичко. През цялото време, докато танцувах, си бях представяла как ме _поглъща_… каквото и да значи това.
	— А представяше ли си как се възбуждам, докато те гледам?
	_Какво, за бога?_ Едва смогвах да възприема прямите му въпроси. Наистина ли съществуват мъже, които умеят да кажат това, което мислят, да кажат истината за себе си (и за мен в случая), без да звучат грубо, без да насилват или плашат жената с думите си? Как го правеше?
	— А ти _възбуждаше ли се_?
	Той взе ръката ми и я притисна към пениса си. _Да!_ Пръстите ми неволно се свиха около него.
	— И това е благодарение на _мен_? Докато си гледал _мен_?
	— Често ли изнасяш такива представления на дансинга?
	Ако не бях като ударена от гръм, бих се засмяла.
	— Никога.
	Той ме огледа още веднъж, усмивката не напусна очите му, но устните му бяха свити, изглеждаше някак замислен.
	— Ела с мен у дома.
	— Не. — Вече се разсмях. — Няма начин да тръгна оттук с теб.
	Той се приведе и нежно целуна рамото ми.
	— Но… аз искам да те докосна.
	Не беше нужно да изнасям още едно представление и да се преструвам, че не искам да ме докосва. Беше тъмно, само осветлението над дансинга мяташе разпокъсана светлина. Музиката беше толкова силна, имах чувството, че кръвта ми би пулсирала и без участието на сърцето. _И какво толкова? Една безразсъдна нощ, една луда нощ? Какво лошо има в това?_ В крайна сметка Анди бе имал стотици такива преживявания.
	Поведох го покрай тоалетните по тесния коридор към една малка тясна ниша, откъдето се виждаше кабината на диджея. Бяхме изолирани, но в никакъв случай скрити. Зад нас имаше стена, но пред нас — само една стъклена преграда, която стигаше едва до кръста ми, а зад нея беше цялата дискотека. Под нас — дансингът.
	— Добре, докосвай ме тук.
	Той ме погледна въпросително, прокара дългия си пръст от едното ми рамо до другото.
	— Какво предлагаш?
	Видях онази странна вътрешна светлина в очите му. Изглеждаше очарован, щастлив, някак по детски изненадан от всичко, което се случваше. Стори ми се нормален, искам да кажа… не изглеждаше луд за човек, който ме бе следил из клуба цялата вечер и след това ме бе намерил, за да ми каже в очите, че иска да ме докосва.
	Спомних си Анди. Колко рядко (освен когато бяхме пред хора и нямаше как да се дърпа) ме бе докосвал, колко рядко ми позволяваше да го докосвам, как избягваше допира ми, разговорите с мен. Избягваше всичко, което можеше да прави с мен. Избягваше самата мен. Това ли е правил навън? Идва някоя жена, завлича го в някой тъмен ъгъл и той се хвърля към нея и граби с пълни шепи — каквото може, колкото може. И после си идва при мен. Това ли е било? С всяка изминала секунда предишният ми живот изглеждаше толкова нищожен, свит и дребен, че едва можех да си спомня какво съм правила в самотните дълги вечери и нощи.
	Толкова много ли исках? Работа, която да ме прави щастлива, и от време на време един миг на лудост, като този.
	— Не си психопат, нали?
	Той се засмя, целуна бузата ми и каза:
	— Покрай теб се чувствам леко на ръба на лудостта, но не, не съм.
	— Аз просто… — Взех да обяснявам нещо, но се отказах. Сложих длан върху гърдите му. Сивият му пуловер беше много мек. Кашмир, помислих си. Джинсите му бяха черни или тъмносини, обувките му бяха излъскани, като извадени от кутията. Безупречен във всяко отношение. — Аз просто исках да кажа, че съм тук от много скоро.
	Не знам дали някой би се вързал на такова обяснение, ако види как нечии женски ръце треперят, докато докосва някой мъж.
	— И не се чувстваш сигурна, така ли?
	— Да — отвърнах, но веднага след това увих ръка около врата му и го притеглих към себе си. Той реагира с пълна готовност. Наведе си и се усмихна точно преди устните ни да се докоснат. Съвършената целувка. Мека и в същото време достатъчно сурова и настоятелна, с лек аромат на уиски. Когато разтворих устни, миг преди да плъзне езика си в устата ми, от гърлото му се откърти стон, усетих как вибрира в устата ми. Тялото ми гореше. Исках да усетя всеки негов звук точно по тази начин. Като експлозивна вибрация в тялото ми.
	— Ухаеш на нещо сладко и вкусно. Как се казваш? — попита.
	Сега вече изпаднах в паника.
	— Не, не, без имена.
	Той се отдръпна и ме изгледа учудено.
	— Добре де, как да те наричам?
	— Как ме наричаше досега?
	— Цвете?
	Кимнах.
	— А ти как ще ме наричаш, когато свършваш? — попита и пак ме целуна нежно.
	Сърцето ми леко прескочи при мисълта за това, което предстои.
	— Няма значение как те наричам, нали?
	— Предполагам си права — каза и сви рамене, сякаш наистина нямаше значение.
	Взех ръката му и я сложих върху бедрото си.
	— Единственият човек, с когото съм свършвала през последната година, съм самата аз. — Сложих дланта му върху подгъва на роклята си. — Можеш ли да нарушиш традицията?
	Усещах усмивката му върху устните си.
	— Значи наистина го искаш?
	Идеята да правя секс с непознат мъж в някакъв тъмен ъгъл на заведение, претъпкано с народ, ме плашеше, но не чак толкова, че да променя решението си.
	— Да, искам го.
	— Май ще си взема белята с теб.
	— Няма, обещавам.
	Той вдигна глава и ме погледна в очите. Гледа ме дълго, замислено и накрая устните му се извиха в онази невинна и изумена усмивка.
	— Ти наистина нямаш представа как изглеждаш и какво оставяш след себе си…
	Обърна ме с гръб, опря ме на стъклената стена и сега вече виждах целия претъпкан клуб, всички подскачащи долу хора. Светлините се изстрелваха като вибриращи лъчи, кръстосваха се и бягаха над дансинга, минаваха наблизо, но не достигаха до нас. От тавана се спусна пара, плъзна като мъгла сред хората, покри ги до раменете, а докато танцуващите тела се движеха из нея, тя се полюшваше като развълнувано бяло море. Ръката на моя непознат се плъзна по ръба на роклята ми, повдигна я нагоре и погали дантелата на бикините ми. Болката между краката ми бе непоносима! Едва сега си дадох сметка, че желанието може да боли. Нито мястото, на което бяхме застанали, нито фактът, че съм с гръб към него, можеше да ме накара да съжалявам или да се чувствам неудобно. Извих гръб, готова да посрещна ръката му.
	— Толкова си мокра! Кажи ми кое те възбужда? Това, че го правим тук? Или че си представяше как те чукам, докато танцуваше, знаейки, че те гледам?
	Не казах нищо. Страхувах се от отговора си. Но почти извиках, когато плъзна дългия си пръст в мен. По навик започнах да се замислям какво _е редно_ да се прави по време на секс. Какво би направила скучната Сара от скучния Чикаго, предвидимата Сара, която винаги постъпва така, както _се очаква_ от нея. Не, не исках да бъда онази Сара. Исках да съм безразсъдна, дива, млада. За първи път исках да живея заради самата себе си, а не заради някого другиго.
	— Дребничка си, но май можеш да поемеш три пръста, убеден съм.
	Засмя се и притисна устни под врата ми; внимателно, почти страхливо, движеше пръсти около клитора ми, сякаш се боеше да не ме нарани.
	— Моля те — прошепнах. Нямах представа дали ме чува. Бях заровила лице в косата му, усещах пениса му, притиснат към бедрото ми, но като изключим тези две неща и дългия му пръст във влагалището ми, изобщо не виждах какво се случва около мен.
	— Имаш разкошна кожа! Особено тук — каза и целуна рамото ми. — И най-вече тук отзад, на врата. Знаеш ли, че имаш прелестен врат?
	Извърнах глава и му се усмихнах. Очите му бяха ясни, чисти, широко отворени и когато погледът му срещна моя, засияха. Никога не бях гледала човек в очите от такова разстояние, особено докато този човек ме докосва. Имаше нещо в този мъж, в този град, в тази нощ, нещо, което ме накара да се усмихна и да се поздравя за най-доброто решение в живота си.
	_Скъпи Ню Йорк, ти си прекрасен. С любов, Сара._
	_ПП: Това не са пиянски приказки._
	— Не ми се удава възможност да гледам врата си всеки ден.
	— Жалко, наистина. Гледката си заслужава.
	Той отдръпна ръката си и почувствах хлад — там, където допреди секунда бях усещала горещите му пръсти. Бръкна в джоба си и извади малко пакетче. Презерватив? Никога не бих се сетила да нося презерватив в случаен клуб. Обърна ме с лице към него и ме притисна до стената. Целувката му беше мека и нежна, но постепенно ставаше по-настоятелна, по-гладна. Точно когато се уплаших, че няма да мога да си поема дъх, той се отдръпна леко и засмука мекото на ухото ми, после шията, точно там, където пулсът ми блъскаше като чук. Роклята ми бе паднала върху бедрата, но той започна бавно да я повдига.
	— Някой може да дойде и да ни види — напомни ми той, сякаш ми даваше последен шанс да се измъкна, макар че вече бе успял да свали бикините ми до долу и трябваше само да вдигна крак и да ги прескоча. Но не ме интересуваше. Изобщо не ми пукаше. Даже изпитах някакво перверзно желание някой да мине и да види как този разкошен мъж докосва не друга, а _мен_. Съзнанието ми бе съсредоточено само върху движението на ръцете му, как повдига роклята ми над бедрата, как се притиска в мен настоятелно, нетърпеливо.
	— Не ме интересува.
	— Пияна ли си? Ако ще те чукам, искам да го запомниш.
	— Направи го запомнящо се.
	Той вдигна крака ми, опъна го настрани, разтвори ме. Между краката си усетих хладния въздух от климатика над нас. Той сви коляното ми към бедрото си. Слава богу, че бях обула най-високите си обувки. Сложих ръка между нас и започнах да разкопчавам джинсите му. Дръпнах боксерките му надолу, колкото да мога да го докосна, обхванах пениса му и плъзнах върха му по влагата между краката си.
	— Господи, спри! Нека сложа това.
	Панталоните му бяха разкопчани, но все още се крепяха на ханша му. Отзад вероятно сме изглеждали като двойка, която танцува и се целува, или и двете, но той пулсираше в ръката ми и тази съвсем различна реалност ме побърка. Щеше да го направи с мен точно тук, над цялата танцуваща тълпа. Пред очите на всички, които ме познаваха като Добрата Сара, Отговорната Сара, Приятелката на Анди.
	_Нов дом, нова работа, нов живот. Нова Сара._
	Беше тежък, дълъг, твърд. Мина ми през ума, че може да ме разкъса. Никога не бях държала в ръцете си подобно нещо.
	— Много е голям — казах унесено. Той се усмихна като вълк, който _наистина_ се кани да ме _погълне_. Разкъса със зъби фолиото на опаковката на кондома.
	— Това е най-милият комплимент, който една жена може да направи на един мъж. Даже можеш да добавиш нещо от сорта, че не си сигурна дали ще може да влезе.
	Прокарах връхчето му между устните на влагалището. Потреперих. Беше толкова топъл, кожата му беше нежна, но, кълна се, никога не бях виждала толкова голям и твърд член.
	— Мамка му, недей, ще свърша в ръката ти, ако не спреш веднага — каза настоятелно, почти умолително и се отдръпна рязко, за да плъзне презерватива.
	— Често ли го правиш? — попитах. Лицето му беше точно пред моето, очаквах го, готова да усетя как ме пронизва, а усмивката не слизаше от устните и очите му.
	— Кое да правя често? — попита. — Секс с непозната красива жена, която не иска да ми каже името си и предпочита да я чукам в ъгъла на някакъв коридор вместо на легло или в лимузина? — Започна да влиза много бавно, очите му горяха, извих гръб, за да го поема по-лесно, и… Господи, никога не бях предполагала, че сексът с непознат може да се окаже нещо толкова интимно. Той не откъсваше очи от лицето ми, наблюдаваше всяко мое движение, всяка емоция, а знаех, че през лицето ми минаваха стотици усещания.
	— Не, Цвете. Трябва да призная, че никога не съм правил подобно нещо. — Гласът му издаваше нечовешко напрежение. И когато успя да влезе до края, думите му заглъхнаха, изпопадаха, надробиха се.
	Там, сред целия хаос на клуба с пулсиращите светлини, бумтящата музика, с преминаващите само на половин метър от нас и нищо неподозиращи хора, светът ми се сви до едно-единствено усещане — пълнотата в мен, нежните му пръсти върху клитора ми и там, където топлата кожа на стегнатите му бедра докосваше и се движеше по моята.
	Нямаше повече приказки. В началото се движеше бавно, внимателно, но след всеки тласък — все по-бързо, по-силно, по-настоятелно. Пространството между нас се изпълни с тихо нашепнати думи на радост, екстаз, нетърпение. Зъбите му се впиха в рамото ми. Беше толкова силен, неудържим, че от страх да не падна през стъклената преграда върху дансинга или някъде другаде, забих нокти в раменете му. Но като че по-големият ми страх бе, че падах в чувство, което не ми беше познато — да правя секс на показ, пред всички, да усещам адреналина от опасността да ме видят и най-вече — желанието да ме види _точно този мъж_.
	— Господи, разкошна си! — каза, изправи се, погледна надолу между нас, там, където телата ни се сливаха, и засили темпото. — Не мога да ти се нагледам. Кожата ти е съвършена. И… мамка му… как влиза в теб!
	Светлината падаше зад гърба му и можеше да ме види, но аз не го виждах добре, беше като голямо черно петно, само силует. Силуетът на моя прекрасен непознат, който се притискаше към мен и в мен, хлъзгав, горещ и твърд. Нямаше нужда да го виждам, достатъчно бе да го усещам. И сякаш за да ни докаже, че не е нужно да се виждаме, диджеят пусна някаква песен с ленив ритъм и светлините почти изгаснаха.
	— Снимах те, докато танцуваше — прошепна той. Мина доста време, докато разбера какво се опитва да ми каже, понеже първо трябваше да изплувам над чувството, което ме изпълваше, така както ме изпълваше той — все по-силно и настоятелно.
	— Какво? Защо?
	— Не знам защо… Не се притеснявай, няма да ги покажа на никого.
	Не отделяше очи от лицето ми, намали темпото, сякаш да ми даде време да обмисля това, което ми казва.
	— Беше толкова погълната от танца. Исках да те запомня такава. По дяволите, чувствам се като в изповедалня. А не съм извършил грях.
	След това се наведе и ме целуна, преди да задам въпрос, който, меко казано, ме шокира.
	— Много ли странно ще прозвучи, ако ти кажа, че това, което си направил, ми харесва?
	Той се засмя, без да отделя устни от моите, и пак започна да се движи бавно, сякаш го правеше нарочно, да ме измъчва.
	— Просто се наслади на чувството. Обичам да те гледам. Представлението беше за мен, нали? Не си направила нищо нередно.
	После вдигна и другия ми крак, сложи го около кръста си. Двата ми крака го обгръщаха. И тогава вече започна да се движи истински. Бързо. Като озверяло животно. И звуците, които се изтръгваха от гърдите му… Който и да наминеше към нашия, уж закрит ъгъл, едва ли щеше да си помисли, че танцуваме или вдигаме тежести. А самата мисъл къде сме, какво правим, че можеха да ни хванат, да ни видят… всичко това ме заля, потопи ме, изгубих се. Главата ми се килна назад, удари се в стената, усещах как оргазмът се надига. Нисък, тежък като олово, като топка натрупала се болка. Плъзна се по гърба ми и се спусна надолу. И когато топката стигна слабините ми, гръмна, експлодира, помете всичко по пътя си. Дори и да исках, нямаше как да задуша вика си. Изобщо не ми пукаше дали някой ме чува, или не. Нямаше нужда да отварям очи, знаех, че ме гледа, че наблюдава всяка гримаса, всяка емоция на лицето ми, докато се разпадах около него.
	— Мамка му, мамка му… — простена, движенията му станаха груби, резки, неовладени, пръстите му се впиваха в бедрата ми, но не изпитвах болка.
	Ще ми останат синини. Дано ми останат синини.
	Исках да имам нещо, нещо, което да ми напомня за тази нощ, да забравя за онази Сара, която оставих зад гърба си някъде в миналото, да забравя за онзи живот, за който дори не исках да си спомням. Той застина, облегна се с цялата си тежест върху мен, устните му бяха нежно опрени в шията ми.
	— Малко непознато момиченце, разби ме!
	Спазмите му затихваха в мен и изведнъж ми се прииска да останем така поне още… една вечност? Представих си как изглеждаме от другата страна на клуба — един мъж, притиснал една жена до стената, кракът й е преметнат около ханша му.
	Погали крака ми от глезена до бедрото с широката си ръка и с тих стон излезе от мен, нежно ме пусна да стъпя на краката си. Никога не бе ми минавало през ума, че съм в състояние да извърша нещо толкова лудо. Лицето ми грееше, а краката ми се огъваха, имах чувството, че ще се строполя на пода.
	_Не се побърквай сега, Сара. Не се побърквай сега. Беше идеално, незабравимо изживяване, но трябва да свърши веднага. Дотук. Прави нещата по различен начин. Никакви имена, никакви обещания. Не съжалявай за нищо._
	Оправих роклята си, повдигнах се на пръсти да го целуна и казах:
	— Беше невероятно.
	— Да, наистина. Искаш ли да…
	— Слизам долу — казах и пристъпих назад, отдалечавах се от него, но не исках да му обърна гръб. Помахах му за сбогом.
	Той ме гледаше объркан, изненадан.
	— Ти си…
	— Аз съм… добре, наистина. А ти? Добре ли си?
	Той кимна автоматично, сякаш изобщо не бе чул въпроса ми.
	— Така че… да, благодаря — казах и тръгнах, без да му дам възможност да каже каквото и да е. Адреналинът все още бучеше във вените ми. Той остана там, с разкопчани панталони и изкривена от почуда усмивка.
	След няколко минути намерих Клоуи и Джулия. Бяха готови да си тръгват. Излязохме от клуба, хванати за ръце. Едва в лимузината си позволих да се замисля над случилото се, за всяка минутка с този непознат, силен, красив мъж. Тогава установих, че бикините ми бяха останали на пода в нашия ъгъл. Бях му оставила чифт бельо и едно видео на телефона му. Как танцувам за него.


>	Две

	В събота можех спокойно да заявя, че живея съвършен живот: блестяща кариера, разкошен и подреден апартамент, няколко красиви жени на разположение за игри и закачки по всяко време.
	В неделя обаче всичко това се промени, обърна се с краката нагоре. Хаос и безредие. Не можех да се съсредоточа върху нищо, по цял ден седях и гледах шибаното видео с онова непознато момиче, превъртах и… пак отначало. Освен това гледах как бикините й пробиват дупка в шкафчето в спалнята ми; не можех и не исках да направя нищо по въпроса.
	Наместих се на стола и нагласих телефона в началото на видеото. Днес беше за хиляда и не знам кой път. Бях на служебна среща, придружена с обяд, и темата пак неусетно бе отишла на майната си. Седях и се опитвах да изглеждам крайно заинтригуван от… каквото и да се обсъждаше в момента, но когато се спомена американски футбол — край, дотам бях с официалностите. Така или иначе, можех да мисля само за нея. Погледнах към телефона, проверих дали съм изключил звука и след кратко, много кратко колебание пуснах видеото.
	Екранът беше тъмен, образите размазани, но не ми беше нужно да разграничавам всеки детайл. Знаех последователността на кадрите. Дори и с изключен звук усещах как музиката вибрира в съзнанието ми. И със затворени очи можех да видя как бедрата й се движат с ритъма на музиката, как роклята й се повдига все по-нагоре. Американките не ценят хубавата си бяла кожа, може би защото мъжете им пропускат да им напомнят къде е красотата на жената. А кожата на моята непозната беше невероятно красива. Най-зашеметяващото нещо, което бях виждал в една жена. Мамка му, бих я облизал от пръстите на краката чак до бедрата. И обратно. Ако ми беше дала време и… място. В бара само подозирах, че танцува за мен, но сега бях напълно сигурен. Знаеше, че я гледам, и… мамка му, колко й харесваше!
	Господи, каква рокля! Като за кукла. Косата й — с цвят на карамел — се спускаше почти до раменете, беше разрошена. И очите й! Тези огромни, невинни кафяви очи! Точно тези очи събуждаха звяра у мен и исках да правя с нея неща, каквито ми хрумваха много рядко, да не кажа никога. Исках да виждам погледа й, когато знае, че я снимам. Исках да виждам как й харесва да я снимам. Разкошните й цици и страхотният й задник бяха само още един плюс.
	— Макс, ти си най-ужасната компания за обяд — каза Уил, навря ръка в чинията ми и издърпа един пържен картоф.
	— Какво каза? — попитах, без да вдигам поглед от екрана под масата. Знаех, че очите ми ще ме издадат. — Вие си приказвате за американски футбол, а аз загивам от скука. Фактът, че дишам и изобщо си правя труда да обеля някоя дума, не е доказателство, че съм жив в момента.
	Едно знам със сигурност в този бизнес — никога, при никакви обстоятелства не бива да си показваш картите! Дори и когато са ти се паднали възможно най-шибаните карти, трябва да ги държиш, сякаш имаш каре аса. Към това правило влиза и другото — никога да не показваш телефон, на който върви видео с танцуващо момиче, което минути след това си изчукал, и то не къде да е, а до една стена в забутан коридор.
	— Каквото и да гледаш на тоя телефон, явно е много по-интересно от формата и униформата на „Джетс“ тази година. И не искаш да го покажеш на никого?
	Само ако знаеше колко е прав.
	— Гледам какво става с цените на борсата — казах. Трябваше да затворя телефона. Направо ме заболя сърцето. Имах чувството, че ще се разцивря като малко момченце, на което са му взели любимата количка. Пъхнах телефона в джоба си и добавих: — Скучни неща.
	Уил пресуши чашата си и се засмя.
	— Как ловко лъжеш, не е истина. Чак те мразя за дарбата!
	— Ако не бяхме толкова добри приятели още откакто отворихме една от най-добрите и процъфтяващи финансови компании в града, можеше и да ти повярвам, че ме мразиш.
	— Обзалагам се, че гледаш порно.
	Не му обърнах внимание.
	— Ей, Макс, какво стана с оная мацка, с която говори в бара — попита Джеймс Маршал, консултант на техническия отдел.
	По принцип, когато приятелите ми ме питаха за някое случайно завоевание, отговарях винаги по един и същи начин — „Изчуках я на крак“, или съвсем накратко: „В лимузината“, но не знам защо този път само свих рамене и казах: „Нищо“.
	Някой поръча по още едно питие за всички. Разсеяно благодарих на сервитьора, макар че още не бях докоснал първото. Очите ми неспокойно обходиха ресторанта. Нормалната за обед тълпа: бизнес срещи и жени, излезли на обяд. Идеше ми да намеря някоя цепнатина в кожата си и да се измъкна от себе си. Джеймс изръмжа недоволно, затвори файла, който бе прегледал набързо, и го мушна обратно в куфарчето си. После вдигна чаша, намигна и каза:
	— Някой за този уикенд? Макар че май остарявам за такива неща.
	Вдигнах чашата с уискито и веднага съжалих. Как е възможно напитката, която пиех на практика всеки ден от пубертета, да ми напомня за жена, която бях виждал един-единствен път? Чух как Уил се покашля и вдигнах поглед.
	— Ей, това не е ли Бенет Райън? — попита той. Проследих погледа му към другия край на ресторанта.
	— Мътните ме взели! — извиках възторжено при вида на познатия силует на един от най-добрите ми приятели.
	— Познаваш ли го? — попита Джеймс.
	— Да, бяхме заедно в университета. Беше ми съквартирант три години. Обади се преди около два месеца. Искаше да му дам ключа от къщата ми в Марсилия да води гаджето си там и да й предлага брак във Франция. Каза, че „Райън Медиа“ отварят клон тук.
	И докато обяснявах, го проследих с поглед. Спря, ухилен като идиот пред маса, на която седеше страхотна брюнетка. Наведе се и я целуна.
	— Май му се е отворил парашутът във Франция — засмя се Уил. Но аз не можех да откъсна очи от тях. Не заради Бенет, не заради бъдещата му жена, а заради красивата дама, която седеше до нея. Беше се извърнала леко към нас и вземаше чантата си. Коса с цвят на мед и карамел, същите червени устни, които целувах в клуба, същите големи кафяви очи. Оставаше да си наложа да остана закован на стола си, да гледам, и да положа максимални усилия да не хукна като побъркан към нея. Тя се усмихна на Бенет, после каза нещо, двете жени се засмяха, тримата станаха и излязоха, а аз продължих да гледам.
	Откога се канех да му се обадя, пък може би беше време да му ида на гости в новия офис.

	* * *

	— Макс Стела! Къде се губиш, пич? Как си? — Металната врата зад рецепцията се отвори и Бенет тръгна към мен да ме посрещне.
	Отдалечих се от прозореца с гледка към Пето Авеню, поех към него и му подадох ръка.
	— Много добре — казах и се огледах.
	Тази част на офиса им беше висока колкото цели два етажа. Мраморът блестеше, окъпан от изсипващата се през прозорците слънчева светлина. Имаше кожен диван с няколко фотьойла, над които висеше внушителен полилей. Зад огромното бюро на рецепцията бяха монтирали вграден в стената водопад. Водата гладко и спокойно се стичаше по синкавия камък.
	Малка група служители излязоха от асансьора и всеки хукна нанякъде по задачи. Забелязах, че хората мятаха към Бенет притеснени и виновни погледи и пак забързваха.
	— По всичко личи, че добре си се установил в града — каза той и ме подкани да вляза в офиса му. — Ние все още се приспособяваме, нещата са в начална фаза. Все пак Ню Йорк си е Ню Йорк.
	После ме поведе към офиса си с огромни прозорци и зашеметяваща гледка към парка.
	— Как е годеницата ти? — попитах и кимнах с глава към снимката й на бюрото му. — Изглежда Средиземноморието й е допаднало. Иначе не виждам причина да се съгласи да се жени за арогантен задник като теб?
	— Клоуи е невероятна — засмя се Бенет. — Благодаря ти, че ми позволи да я заведа там.
	— Няма за какво, така или иначе, къщата стои празна почти през цялото време. Радвам се, че най-сетне послужи за нещо полезно.
	Бенет ме подкани да седна и се настани в голямото черно кресло пред стената от прозорци.
	— Не сме се виждали от много време. Как са нещата при теб? — попита.
	— Както вече споменах, всичко е наред. Фантастично дори.
	— И аз така чух — каза и потърка брада. — Трябва да ни дойдеш на гости. Клоуи знае всичко за теб.
	— Надявам се това „всичко“ да не е _наистина всичко_. — Бенет беше единственият свидетел в цял Ню Йорк на най-лудите ми и необуздани години. Беше видял доста неща, за някои от които не обичах да си спомням с голяма гордост.
	— Е, казах й само толкова, колкото да те хареса достатъчно, за да иска да се запознае с теб.
	— В такъв случай ще намина. Обади се, когато ти е удобно — казах и се загледах разсеяно в сградата зад гърба му. Колебаех се. Бенет беше от хората, които умеят да прикриват настроенията и емоциите си във всякакви ситуации. Именно затова беше толкова добър в бизнеса си. — Всъщност съм тук, за да те помоля за услуга.
	— Така и предположих — каза, облегна се на бюрото и се усмихна.
	Бях работил с някои от най-непредвидимите хора в света, хора, които могат да те накарат да се чувстваш истински неловко и неудобно. Но никой от тях не бе успял да ме огъне, пред никого от тези хора, от които се страхуваше целият бизнес свят, не бях загубвал контрол, но при Бенет нещата стояха по съвсем различен начин. С него винаги трябваше да внимавам какво казвам и как подреждам думите в изречението. Особено когато става дума за нещо… деликатно.
	— Преди няколко вечери се запознах с една жена. Не отричам, че не мога да спра да мисля за нея. Тръгна си, преди да взема телефона й, и не мога да се побера в кожата си от яд, че й позволих да ми избяга. Но за мой луд късмет я видях вчера следобед. Обядваше с теб и жена ти.
	— За Сара ли говориш? — попита, след като внимателно подбра думите си.
	— Сара — казах малко по-ентусиазирано, отколкото ми се искаше.
	— О, не! — Отговорът му дойде почти мигновено. Поклати глава и добави: — Няма начин, Макс.
	— Моля? — Пред Бенет не беше възможно да се правиш на невинен. Не и за дълго.
	Човекът ме познаваше от студентските ми години, а поведението ми по онова време бе — меко казано — далеч от приличното.
	— Клоуи ще ми отреже топките, ако разбере, че съм ти позволил да се доближиш до нея. Не става, не мога.
	— Копеле, не е честно. Не ме наранявай така. Намеренията ми са съвсем почтени.
	Бенет се засмя, стана и тръгна към прозореца.
	— Сара е… — Поколеба се, пак ме погледна и най-сетне продължи: — Съвсем наскоро Сара скъса с приятеля си. Кофти ситуация. А ти си… — Пак ме огледа, вдигна вежди и заключи: — Ти _не си_ нейният тип.
	— Хайде, Бен! Не съм деветнайсетгодишен разгонен пръч. Пораснах.
	— Не, не си — засмя се той. — Но не забравяй, че говориш с човек, който те е виждал как чукаш три жени в различни часове от деня, всъщност в рамките на една вечер, без нито една от трите да подозира за другите две.
	— Не си разбрал добре. — Засмях се. — Към сутринта и трите се бяха запознали, опознали много добре и… бих казал, съвсем отблизо.
	— Майтапиш ли се? Вярно ли?
	— Просто ми дай телефона й. Ще го броим като голямо благодаря за прекрасната вила, която ти предоставих, за да убедиш приятелката си да се омъжи за теб.
	— Господи, какъв задник!
	— И преди съм го чувал — казах и станах. — Със Сара имахме доста… интересен разговор.
	— Разговор? Ти и Сара сте имали… разговор? Защо ли не мога да ти повярвам.
	— Така е, бих добавил дори доста… увлекателен разговор. Много интересно момиче. За жалост ни прекъснаха, преди да ми каже името си.
	— Ясно.
	— Какъв късмет, че ви видях вчера!
	Погледнах го въпросително, дори умолително.
	— Да, голям късмет — каза и седна в креслото си. Огледа ме изпитателно и добави все така с усмивка: — За съжаление, ще се наложи да потърсиш късмета си на друго място. Прекалено съм привързан към топките си и определено ми се иска да си ги запазя и занапред. Няма да ти проправя пътечката към Сара.
	— Винаги си бил гадно копеле.
	— Чувал съм го. Обяд в четвъртък?
	— Няма проблем. Там съм.
	Тръгнах си от офиса му с намерение да огледам наоколо. Фирмата му заемаше три етажа от сградата. Бях дочул, че вече са свършили значителна част от работата по офисите. Рецепцията беше наистина изпипана, но и офисите не бяха никак зле. Големи коридори, много естествена светлина, стени от стъкло, зашеметяваща гледка от всяко кътче. Пред всеки офис имаше нещо като малки фоайета — разбира се, далеч по-малки от това на Бенет, но бяха напълно подходящи да седнеш и да си проведеш разговор, дори събрание. Всъщност бе много по-добро решение от студените и скучни зали за конференции и съвещания. И като казах това, сега е време да поясня, че заседателната зала беше изключително добре направена. Стени от прозорци с изглед към Манхатън; огромна маса от орех, на която можеха да седнат поне трийсет души; последен писък, дори врясък на техниката за презентации.
	— Не е зле, Бен, никак не е зле! — промърморих на себе си и се загледах в голямата фотография. Тимоти Хоган. Много добър фотограф, а и много скъп. Доста приличен вкус за такъв отявлен чекиджия като Бенет.
	— Какво правиш тук?
	Обърнах се и видях Сара. Стоеше като вцепенена в средата на коридора. Не можех да не се усмихна. Това се казва да си намериш късмета. Или… може би не, ако се съдеше по изражението й.
	— _Сара!_ — почти изпях името й. — Каква прекрасна изненада! Точно излизам от среща. Аз съм Макс, между другото. Радвам се, че най-сетне имам възможността да сложа име към… — Плъзнах поглед по тялото й, по извивките под тясната й черна рокля… — Да, да сложа име към лицето.
	Господи, тази жена беше убиец!
	Очите й бяха станали приблизително с размера на чинии за основно блюдо на официална вечеря. Без да преувеличавам, момичето имаше изумително големи очи. Ако бяха една идея по-големи, вероятно нямаше да е жена, а лемур.
	Тя ме хвана за ръката и ме поведе по някакъв коридор. Тесните й, опънати до коляното ботуши затракаха по каменните плочи.
	— Радвам се да те видя така скоро след онази среща, _Сара_.
	— Как ме намери? — прошепна.
	— Приятел на друг приятел. — Махнах с ръка, не ми се влизаше в подробности. Косите й бяха прибрани с малка шнола с цвета на яркочервените й устни. Изглеждаше сякаш току-що бе изскочила от някоя снимка от шейсетте на миналия век. — Какво хубаво име. _Сара._ Нали, _Сара_?
	— Трябваше да се досетя, че си психопат — каза и присви очи.
	— Не съвсем. — Засмях се.
	Една млада асистентка подаде глава през вратата и каза срамежливо:
	— Добър ден, госпожице Дилън.
	И изчезна. _Ето, вече си имаме и фамилно име! Благодарение на тази мила, плаха асистентка._
	— Ах! _Сара Дилън!_ Може би ще е най-добре да продължим този разговор на някое по-спокойно място. Как мислите, госпожице _Сара Дилън_?
	Тя ме погледна и прошепна:
	— Няма да правя секс с теб в офиса си. Казвам го в случай, че си дошъл с такива намерения.
	О, това момиче беше фантастично!
	— Всъщност, дойдох да ви приветствам с добре дошли в Ню Йорк. Но мога да го направя и тук, няма проблем.
	— Имаш точно две минути — каза, завъртя се на токовете си и тръгна към офиса си.
	Завивахме край разни ъгли, обиколихме цялата сграда. Най-сетне стигнахме до малка рецепция с изглед към града. Младият мъж зад бюрото ни изгледа въпросително.
	— Ще бъда в офиса си, Джордж — каза тя през рамо. — И моля никой да не ме безпокои.
	Тя затръшна вратата, обърна се към мен и каза:
	— Имаш две минути.
	— Две минути са малко, но дори и да съм притиснат от времето, мога да те накарам да свършиш в рамките на отреденото ми време — казах и се приближих към нея, погалих с палец бедрото й и добавих: — Но както и двамата вече знаем, това време няма да стигне нито на теб, нито на мен.
	— Имаш две минути да ми обясниш какво, по дяволите, правиш тук! — Гласът й леко трепереше. — И как така успя да ме намериш?
	— Да започнем с това, че в петък се запознах… не точно запознах… срещнах една дама. Чуках я до една стена, ако трябва да бъда по-прецизен. И оттогава не мога да спра да мисля за нея. Беше невероятна. Красива, забавна, дяволски съблазнителна. Но не ми каза името си. Тръгна си. И ме остави с празни ръце и чифт бикини. Трудно е да се каже, че подобен артикул може да се използва като следа, по която да тръгна да я търся. — Направих крачка към нея, прибрах един кичур зад ухото й и прокарах нос по челюстта й. — И когато изживявах самотния си оргазъм тази сутрин в леглото, отново се запитах как стана така, че не знам името й.
	Тя се покашля, бутна ме назад и застана от другата страна на бюрото.
	— Това не обяснява как ме намери — каза. Бузите й бяха пламнали. Бях я виждал под неоновите светлини в дискотеката със затворени очи и отметната назад глава, но сега исках да я видя гола в поток от слънчева светлина. Исках да видя как червенината на бузите й се плъзва по тялото й. Реших обаче да успокоя топката и да не я дразня повече, защото тази Сара беше напълно различна от момичето, което помнех — забавно, флиртуващо дете от Чикаго, което имах щастието да докосвам в бара.
	— Вчера бях на обяд с колеги и случайно те видях с Бен. Приятели сме от години. Не беше лесно да сметна колко прави две плюс две, но се справих. И дойдох с надежда да те видя.
	— Казал си на Бенет за събота? — изсъска през зъби и червенината от бузите й изчезна.
	— За бога, разбира се, че не съм казал! Не съм готов да умра толкова млад. Само го попитах за телефонния ти номер, но той не ми го даде.
	— Добре — каза тихо и раменете й съвсем леко се отпуснаха от облекчение.
	— Виж, това, че съм тук с теб, е пълна случайност, не съм те търсил. Наистина. Дойдох с надежда да те мярна, но ти ме видя, докато разглеждах, и те уверявам, че е пълна случайност. Така или иначе, трябваше да дойда да се видя с Бен. И ако някога имаш желание да се видим на вечеря… — Извадих една визитка и я пуснах на бюрото й, след което се обърнах да си вървя.
	— Видеото? — извика зад гърба ми. — Какво направи с него?
	Обърнах се и я погледнах. Мамка му, колко ми се искаше да я подкача и да се пошегувам с нея, едва се удържах, защото колкото повече бавех отговора си, толкова по-изплашена изглеждаше.
	— Качил си го в YouTube или PornTube. Или в някои от онези сайтове за… каквото там ги ползват хората.
	— Моля? — Избухнах в смях, не можах да се стърпя. Как може подобно нещо да й мине през ума?
	— Моля те, кажи ми, че не си го направил.
	— За бога, момиче! Добре, признавам си, че го гледах около седемстотин пъти, но за нищо на света не бих го показал на друг човек.
	Тя погледна ръцете си, започна да прави нещо с ноктите си, да скубе някаква кожичка и накрая попита:
	— Мога ли да го видя?
	Какво беше това в гласа й? Любопитство? Нещо повече от любопитство? Минах при нея зад бюрото и застанах зад гърба й. Тя бе все така напрегната, но изведнъж облегна гръб върху тялото ми. Ръцете й бяха свити в юмруци. Извадих телефона от джоба си, пуснах видеото и нагласих екрана пред очите й.
	Музиката едва се чуваше през немощните говорители. Тя танцуваше с ръце над главата и точно както се случи още първия път, когато го гледах сам у дома, усетих, че се възбуждам.
	— Ето, точно тук — казах, почти опрял устни във врата й. — Точно тук се чудиш дали съм забелязал как роклята ти се е качила над дупето. Нали?
	Опрях устни в кожата й, притиснах тялото си в нейното, със сигурност усещаше ерекцията ми. Исках да знае какво ми причинява и как ми действа. Оставих телефона на бюрото пред нея и сложих ръце на кръста й.
	— И тук, погледни.
	Тя взе телефона и се вгледа в екрана.
	— Ето тук, когато поглеждаш през рамо. Това ми е любимият момент. Това изражение на лицето ти, сякаш танцуваш за мен. И знам, че танцуваше за мен.
	— О, господи! — прошепна.
	Надявах се, че си спомня какво е изпитала тогава, какво е усещането да танцува с мисълта, че я гледам. Тогава тя взе ръката ми, сложи я на ръба на роклята и я плъзна нагоре по бедрото си. Усетих меката й кожа, ръката ми тръгна нагоре към стомаха й. Мускулите й потрепериха от допира ми.
	— За мен ли танцуваше наистина? — попитах. Знаех, че е така, но исках да го чуя от нея.
	Тя кимна, сложи длан върху ръката ми и нетърпеливо я плъзна надолу. Тази жена беше толкова противоречива, можеше да те метне от леда в огъня. И обратно.
	— За какво друго мислеше? Как искаш да видиш главата ми между краката си? За устата ми?
	Тя пак кимна и захапа устната си.
	— Исках да те докосвам — казах и ръката ми се мушна под бикините й. — Ето така! — Тя се наведе напред, облегна се на бюрото, аз бях като залепен за нея магнит. — Искам да усетя колко си влажна и топла — казах. Думите ми излизаха насечени, нетърпеливи. Гласът ми беше станал дрезгав, натежал от желание. — Искам да усетя как ставаш гореща и влажна, докато си представяш как свършвам сам в моето легло с мисълта за теб и те гледам на този малък екран.
	Пръстите ми се плъзнаха по-нагоре. Тя простена.
	— Гледаш ли? — попитах и вкарах един пръст в нея. Тя кимна и аз плъзнах и втория. Палецът ми плавно и леко играеше около клитора й. — Колко си влажна! — Прокарах зъби по рамото й.
	— Ние… не трябва да го правим… тук — каза. И с тези думи се притисна по-силно към ръката ми. Усещах как мускулите й се стягат около пръстите ми, дъхът й излизаше на пресекулки. Свистеше между зъбите й. Тогава сложих невинната маска на палаво дете, което е сторило някаква беля, а никак не му се иска да го наказват и… Извадих пръстите си и я обърнах с лице към мен. Изглеждаше като упоена, очите й плуваха във влага, клепачите й бяха наполовина затворени, а устните — разтворени.
	— Права си, а и за нещастие моите две минутки свършиха — казах и я целунах по бузата, после по двете крайчета на устата, а когато затвори очи, целунах клепачите й. Взех телефона си от ръката й и излязох.


>	Три

	Ето фактите: един непознат ме снима как танцувам в някакъв клуб, после идва и ме намира на работа, защото явно са си дружки с шефа ми, и аз го моля да ми покаже видеото. Вследствие от гореизложените събития аз му позволявам да си пъхне ръката под бельото ми (отново!), само че сега в новия ми офис, и доказвам на двама ни колко силно ме възбужда мисълта как той мастурбира, докато гледа как танцувам.
	— О, бог да ми е на помощ!
	— Добре, разбрах. От десет минути повтаряш едно и също, Сара. Ела и изплюй камъчето. Освен ако не е нещо скандално и се налага да вляза и да ми кажеш при затворени врати — каза асистентът ми Джордж, който се бе облегнал на вратата на офиса ми и ме гледаше с любопитство.
	— А, нищо ми няма. Само… — Захванах се да подреждам някакви моливи в кутията на бюрото, наредих някакви листове, подреждах един вид. — Нищо, няма нищо.
	Той се усмихна скептично.
	— Как е възможно! — възкликна. — Голяма жена си, а не умееш да лъжеш!
	— Не, наистина. Това е едно голямо, гигантско нищо.
	Джордж влезе в офиса и се строполи на стола пред бюрото ми.
	— Това голямо _нищо_ кога се случи? В събота, когато излизахте с Клоуи и Джулия?
	— Може и тогава да е било.
	— И това голямо _нищо_ от мъжки род ли е?
	— Има такава вероятност.
	— И това голямо _нищо_ да не би случайно да е апетитното парче Макс Стела, който току-що излезе от офиса ти?
	— Какво? Не! — казах, без да мигам. _Нагла лъжкиня!_
	Да, не умеех да лъжа, Джордж беше напълно прав (и този път). Но както по всичко личи, срамът от Ситуацията с Чукането на Обществено Място (до стъклена стена в клуб) извади наяве _нови_ мои таланти в… _други области_.
	— И откъде знаеш кой е Макс Стела?
	Джордж беше страстно отдаден на единственото си хоби — да разучава разни неща за местните красиви мъже. Започна още преди да се премести. Освен това дойде само седмица преди мен. Тоест, беше нюйоркчанин едва от тринайсет дни. Бях изненадана от бързото и изключително детайлно проучване, което бе успял да направи за този кратък период.
	— Нека те попитам нещо — каза и ме изгледа проницателно. — Кое беше първото нещо, което направи, щом приключи с подреждането на багажа си в новия апартамент?
	— Намерих най-близкия магазин за вино и сладкиши. Какво друго!
	— Да, разбира се, това си направила — засмя се той. — Но не защото целта _ти_ е да се превърнеш в затлъстяла стара мома, а защото искаш да поразгледаш наоколо и да разбереш къде, по дяволите, са всички забавни места, партита…
	— Където ходят хубави мъже — добавих.
	— Където ходят _всички_ хубави мъже, където е купонът — намигна ми той. — Това беше първото нещо, което направих _аз_, и докато проучвах въпроса, разбрах _кой какъв е_ и _кой кой е_ в този град. А Макс Стела е не само _кой_, а е и _някой_.
	— Как така е _някой_?
	— Той е „Момчето от шеста страница“*. Живял и работил в Лондон допреди няколко години, брилянтна кариера и образование, винаги чука някоя актриса, певица или собственичка на тръст, от време на време някоя лъвица на фондовата борса. Всяка седмица се появява с различна жена и прочие — все в този дух.
	[* Страницата с клюки и новини за знаменитости във вестник „Ню Йорк Пост“. — Б.пр.]
	_Браво!_ Как успях да попадна на същото разгонено псе като предишното? Славата на Анди едва ли бе по-малка от тази на този… Макс. Но сега имаше и друго — не само че беше женкар, ами на всичкото отгоре имаше як бизнес и рано или късно щях да го видя отново, ако не по лична работа, то по служебна. Щеше да идва тук, да се мотае навсякъде по събития и сбирки. С телефона с видеото, на което ясно се вижда как Сара танцува като стриптийзьорка и си представя как главата му е между краката й. _Супер!_
	— Олеле! — изпъшках пак.
	— Успокой се. Изглеждаш, сякаш всеки миг ще припаднеш. Обядвала ли си?
	— Не.
	— Виж, така или иначе, сме напред с работата, имаме само четири важни договора и ако това, което Хенри ми каза за теб, е вярно, сигурен съм, че вече си ги прегледала около сто пъти. Клоуи още няма мебели за офиса си, асистентката й не е пристигнала, а Бенет е схрускал само трима души днес. Няма нищо спешно. Имаш толкова свободно време. Излез и се нахрани някъде.
	Поех дълбоко дъх и му се усмихнах с благодарност.
	— Добре те е обучил Хенри.
	Джордж беше започнал да работи като асистент в „Райън Медиа“, след като си взех дипломата и се преместих в голяма търговска фирма. Когато Бенет ми се обади да ми предложи работата в Ню Йорк, Хенри ми пусна мейл, в който ми обещаваше да ми прати за асистент неговия Джордж, понеже си имал причини да напусне Чикаго. И ето — вече седеше срещу мен и ми се усмихваше.
	— Хенри ми каза, че нямам никакъв шанс да те заменя, че никога няма да бъда на твоето ниво и ме предупреди дори да не се опитвам. Исках да го убедя в обратното.
	— Ти си страхотен!
	— О, знам, мила. Разчитай на моя избор и го приеми като част от задълженията ми да се погрижа да ходиш на правилните места, независимо дали става дума за парче торта, палачинка, или _нещо друго_.
	Мисълта ми мигновено заби към претъпкания с хора клуб, танцуващите тела, вибриращата музика, лицето на Макс, гърления стон, с който свърши. Господи, колко грамаден беше този мъж! И как ме притискаше към стената, как ме повдигна, как влизаше в мен ритмично, плавно. Зарових лице в дланите си. Сега вече знаех кой е, но това не облекчаваше нещата. Напротив. Искаше да ме види отново? Мен? Защо _точно мен_?
	Джордж стана, мина при мен зад бюрото и ме издърпа от стола.
	— Хайде, ставай и заминавай да се нахраниш — рече. — Ще приготвя договора с „Ажан Провокатьор“ и като се върнеш, ще го прегледаш. Сара, поеми въздух!
	Станах и уморено тръгнах към гардероба да си взема чантата. Джордж беше прав. Като се изключи вечерта, когато излизахме с момичетата, вечер оправях багажи, понеже не можех да спя, а по-голямата част от времето оставах в офиса да работя и да се опитам да подредя нещата, за да тръгне всичко гладко. Трите етажа бяха под наем, но офисите бяха все още празни. Отделът по маркетинг все още го нямаше, повечето хора от финансовия отдел също не бяха пристигнали. Не можеше да се свърши бог знае какво.
	Клоуи бе останала в „Райън Медиа“ и се бе захванала с няколко договора. С Бенет работеха заедно. Но именно блестящата й работа по сделката с Пападакис бе изстреляла компанията толкова високо, че сега на практика нямахме конкурент. Очевидно отделът в Ню Йорк щеше да се занимава с най-големите сделки. Бенет, Хенри и Райън бяха обикаляли две седмици из града, за да намерят най-подходящото място за офиса. И след това всичко тръгна много бързо: „Райън Медиа“ имаше нов дом в центъра на града.


	Ако преди съм си мислила, че Мичиган авеню е оживена улица, сега вече осъзнавах дълбоката си заблуда. Излязох на Пето авеню и буквално се удавих в море от улици, хора, масивни сгради, които смазват с размерите си, оглушителен трафик, клаксони свирят откъде ли не. Шумът на града щеше да ме побърка. Стоях като парализирана. Как се стигаше до малкото китайско ресторантче, което Бенет бе открил неотдавна? Как се казваше? Някаква „Градина“, ама каква „Градина“ беше? Седях на средата на тротоара и се опитвах да си събера ума, а забързаният поток от хора се разделяше на две, за да не ме смачкат. Сякаш бях скала в средата на коритото на река и водата ме заобикаляше и се буташе в мен. Ала точно когато вадех телефона да се обадя на Клоуи да я питам за името на ресторанта, видях познатото пате на вратата под табелата „Градина Хунан“. Пресякох улицата.

	* * *

	Осветлението в ресторанта беше слабо. Нямаше почти никакви хора. Миришеше божествено. Не помня последния път, когато ядох нещо различно от енергийно барче. Устата ми се напълни със слюнка и веднага забравих, че трябва да внимавам много какво правя и къде ходя. Бях дошла в този град, за да започна нов живот, а това означаваше, че на първо място е кариерата. На второ място идваше задачата да се опитам _да намеря себе си_, а не да нагазвам в поредното блато на някаква объркана връзка. И след като си припомних тези основни положения, реших да се наобядвам, но след като кажа на Макс, че никога по никакъв начин не бива да се появява на работното ми място и да го убедя, че когато сложих ръката му под роклята си, всъщност това е било наистина необяснима случайност. Ръката ми сама се е плъзнала и съм нямала никакви подобни намерения.
	— Сара?
	Името ми прозвуча тихо, еротично и с този влудяващ акцент! Обърнах се. Беше седнал в едно сепаре в ъгъла, държеше огромно меню и надничаше над него. Бавно остави менюто на масата и ме изгледа с изненада, но усмивката му цъфна точно след секунда. Идеше ми да го фрасна с нещо през лицето. Не за друго, а заради начина, по който ми действаше.
	В слабо осветеното помещение изглеждаше още по-опасен, чертите му бяха по-изострени. Тръгнах към масата му, без да обръщам внимание на жеста му, когато стана и ми направи място да седна до него. Косата му отстрани беше къса, но отгоре бе оставена по-дълга. Когато стана да се премести, един кичур падна на челото му. Прииска ми се да го докосна, да се уверя дали наистина е така мек, както изглеждаше под деликатната светлина на конусовидната лампа. _По дяволите!_
	— Не съм тук, за да обядвам с теб — казах и изправих заканително рамене. — Но може би трябва да изясним някои подробности.
	Той разпери длани върху масата, усмихна се и каза:
	— Ама разбира се! Точно това е и моето намерение.
	Поех дълбоко дъх и започнах:
	— Доколкото помня, онази вечер в клуба прекарах страхотно. Трябва да призная, че не съм се забавлявала така от… десетилетия.
	— Същото важи и за мен.
	Вдигнах ръка да не ме прекъсва.
	— Но трябва да си наясно, че се преместих тук, за да започна нов живот. Искаше ми се да направя нещо лудо, нещо различно. И го направих. Но онази жена там… това не бях… аз. Обичам работата и колегите си. Не искам да влизаш в офиса ми, когато ти скимне да пофлиртуваш с мен. Не мога да си позволя подобно поведение на работа. Никога повече! — Наведох се и добавих съвсем тихо: — И не мога да ти позволя да задържиш това видео, искам да го изтриеш.
	Макс изглеждаше съвсем спокоен, обмисляше всяка моя дума, не изгуби контрол, не се ядоса.
	— Жалко. Не ми се искаше да го трия. — Облегна се на лакти и добави: — Не мога да спра да го гледам, а и да искам да спра, мисля, че е извън контрола ми, повярвай ми. По-добре да гледам това невинно видео, отколкото да се наливам с уиски, за да си успокоя нервите или да гледам долнопробно порно.
	Мека топлина се разля в стомаха ми и се спусна надолу към слабините и между краката ми.
	— Освен това подозирам, че ти харесва да го чуваш от мен. Подозирам, че дивото Цвете, с което се запознах в клуба, е голяма част от твоето „аз“. Тя е силна и значима, а другата част от теб, разумната, не иска да признае съществуването й. Иска да я убие.
	— Не е силна, не е значима. — Поклатих глава. — И не мога да продължа да правя това.
	— И какво е това _това_? Става дума за обяд, Сара. Седни и се нахрани.
	Не помръднах.
	— Какво, за бога? — въздъхна тихо. — Позволи ми да те чукам в събота, преди няколко минути напъха ръката ми под роклята си, а сега не искаш да седнеш да се храниш с мен. Винаги ли си поставяш за цел да объркваш хората, за да не могат с години да разберат какво искаш и коя си?
	— Макс.
	— Да, Сара?
	Дълго се колебах, но накрая се мушнах в сепарето до него. Веднага почувствах топлината на огромното му тяло, сякаш беше печка.
	— Красива си — каза.
	Погледнах обикновената си черна рокля. Голите ми крака се показваха малко над коленете. Той прокара пръст от рамото към китката ми. Настръхнах.
	— Никога няма да нахлувам така в офиса ти — каза толкова тихо, че се наложи да наведа глава към него, за да го чуя. — Но искам да те виждам.
	Поклатих глава, без да откъсвам очи от дългите му пръсти, увити около китката ми.
	— Мисля, че идеята не е добра.
	Когато сервитьорът дойде да вземе поръчката, бях прекалено съсредоточена върху ръката му, която продължаваше да ме гали, за да се сетя какво ми се яде, та той поръча и за двама ни.
	— Надявам се да обичаш скариди — усмихна се той.
	— Да, обичам. — Усещах ръката му върху моята; бе притиснал крака си към моя.
	Какво, за бога, исках? _Не исках_ постоянно да се разсейвам и да мисля за нещо толкова силно и енергично като Макс, но оставаше само един проблем — не виждах начин да се измъкна от орбитата му, явно притегателната му сила бе по-мощна от всички мои целомъдрени намерения.
	— Съжалявам, малко съм разсеяна.
	Другата му ръка се плъзна под масата. Усетих как пръстите му погалиха бедрото ми като мека четка.
	— Какво те разсейва? Аз или работата?
	— В момента ме разсейваш ти, но не би трябвало да е така, трябва да мисля за работата си.
	— Имаш много време да мислиш за нея. Трябва да почна да плащам заплата на асистента ти, да те праща по-често на обяд.
	— Шпионираш ли ме, или какво? — попитах и се отдръпнах да го погледна.
	— Няма защо да шпионирам. Момчето е енергично, грижи се за всичко и най-вече за теб, а ти изглеждаш, сякаш не си яла от дни. Нормално е да се предположи, че той те е пратил да излезеш да хапнеш.
	Пръстите му леко издърпаха роклята ми по-нагоре и по-нагоре, чак над бедрата.
	— Така добре ли е? — попита с глас почти като шепот, с такъв удивителен акцент…
	Как няма да е добре? Но сърцето ми щеше да се пръсне от вълнение, от очакване, но и от някаква тревога. За пореден път му позволявах да изтрие като с гума всяка рационална мисъл, да ми вземе ума… буквално… и да го скрие на място, където едва ли щях да го намеря в негово присъствие.
	— В ресторант сме! — казах.
	— Знам.
	Мушна пръсти под влажната дантела на бикините и после плавно ги плъзна по клитора ми.
	— Господи, Сара! Искам да те просна на тази маса и да те изям за обяд.
	Пулсът ми галопираше, кожата ми пламна.
	— Не бива да говориш такива неща.
	— Защо не? Празно е. Има един старец в другия ъгъл, един сервитьор и вероятно един готвач в кухнята. Никой не може да ме чуе.
	— Нямах това предвид.
	— Не бива да говоря така, защото се страхуваш, че думите ми те влудяват, нали?
	Успях да кимна, но не можех да отговоря, защото пръстът му вече беше в мен.
	— Имаме около десет минути, преди сервитьорът да се върне с храната ни. Мислиш ли, че мога да те накарам да свършиш бързо?
	Вече въртеше двата си пръста в мен, но сякаш едва когато го каза, осъзнах, че сме в ресторант, на публично място! Беше истинско мъчение: знаех какво се прави на такива места, знаех какво би трябвало да правя и аз — да си пия тихичко чая, да си ям обяда, но от друга страна, разпъваше ме желанието да направя нещо различно, нещо, което Сара Дилън не би направила. Като например да позволи пръстите на този мъж да я побъркват на място, където имаше хора, влизаха, излизаха, можеха да видят. Беше същото усещане като в клуба, същата лудост — възможността да те хванат с този прелестен мъж и да ти се размине.
	Той започна да върти палеца си около клитора ми, малки деликатни кръгчета, но не помръдваше двата пръста в мен. Ръката му почти не се движеше над масата, но под покривката… всеки миг щеше да гръмне мина, фойерверк. Гледах раменете му, хубавата му риза, която едва се подаваше под сакото. Знаех, че наблюдава лицето ми, че следи всяка моя гримаса и изражение, всеки поет дъх, сякаш се забавляваше, когато забивах зъбите си в долната си устна, за да не извикам, да не издам нито звук.
	Уверените му, стабилни движения по клитора ми ме тласкаха към ненаситно желание за повече. Усещах разкъсваща болка, притисках се в пръстите му, исках повече, по-силно. Някъде някой счупи чиния, но Макс прошепна името ми и не ми позволи да загубя концентрация върху това, което се случваше под масата. Сервитьорът излезе от кухнята и тръгна към масата ни.
	— Ако само можеше да се видиш! Разкошна си! — каза Макс и целуна шията ми, точно под ухото. Кожата ми потръпна под топлия му дъх. Седях, разкъсвана между желанието да се съсредоточа върху усещането от допира му или да се съвзема. Мъжът се приближаваше. Комбинацията от страх и удоволствие бе умопомрачителна. Щях да гръмна. — Никой тук не подозира, че всеки момент ще свършиш върху ръката ми.
	Очаквах да сложи ръце на масата, докато сервитьорът стоеше до нас и доливаше вода в чашата му, но той само спря да движи палеца си по клитора ми, без да вади пръстите си от мен. Виждах как ледените кубчета падат в чашата, чувах как се удрят в дъното, една капка кондензирана вода се спусна от ръба по стъклото и падна върху покривката. Последваха я още капки, мокрото петно ставаше все по-голямо. Сякаш стъклото се топеше, както се топях и аз. Отгоре изглеждаше, сякаш Макс е преметнал ръка през скута си и я е сложил върху крака ми. Точно тогава плъзна пръст по клитора ми, само веднъж. Едва не подскочих.
	— Обедът ви ще е готов след минутка — каза сервитьорът и се усмихна с обиграна служебна усмивка. Макс натисна клитора ми, а аз захапах бузата си отвътре, за да не извикам. После се усмихна любезно и му благодари. Сервитьорът се отдалечи. Макс се обърна и ме погледна като лошо момче, което не може да не докара докрай пакостта, с която се е захванало. На лицето му видях облекчение и леко разочарование — имахме една минутка. Топях се в ръцете му.
	— Точно така. Това е! — прошепна и вкара трети пръст в мен. Бях напълно, безсрамно разтворена, разголена, сякаш правех нещо много грешно, много… мръсно, но той седеше и ме гледаше как искам още, и още, как не мога да се наситя, как тялото ми пищи за грях.
	— _Мамка му, Сара, това е, това е._
	Ноктите ми се забиха в кожата на канапето, а той рискува и започна да движи ръката си по-силно и настоятелно. Главата ми се отпусна на ръба на облегалката. Издадох някакъв едва доловим звук на божествена болка и облекчение, докато тялото и съзнанието ми се опитваха да се справят мълчаливо с разтърсващия оргазъм.
	— Господи — простенах едва чуто, а той се опита да удължи мига на щастието ми, като вкара средния си пръст възможно най-дълбоко. Обърнах се и зарових лице в рамото му, за да задуша вика си.
	Тогава забави движенията си, после бавно и много внимателно измъкна пръстите си, извади ръка над масата, докосна устните си с трите пръста, които бяха в мен допреди секунда, взе салфетката и ги избърса. Облиза устните си, без да откъсва очи от мен.
	— Езикът ти има вкус на захарен памук, но този вкус е наистина божествен.
	Наведе се към мен и ме целуна по устата.
	— Искам следващия път това, което влиза в теб, да е пенисът ми.
	_Да, разбира се! Предварително благодаря!_
	_Господи, коя беше тази жена, обладала съзнанието и тялото ми?_ Защото аз исках същото. А бях свършила едва преди няколко секунди. След всичко, което ми бе дал, исках да се покатеря върху него и да го поема целия. И преди тези мисли да ме вкарат в още по-голяма беда, телефонът ми започна да вибрира.
	_Кой се е сетил сега да ми пуска съобщение? Бенет!_
C>
	„Прибрах се от срещата. Сядаме в два.“
C$
	Имах петнайсет минути.
	— Трябва да вървя.
	— Това взе да става гадна традиция. Идваш и тръгваш.
	Усмихнах се извинително, но когато сервитьорът дойде с храната, оставих двайсет долара на масата и го помолих да ми сложи храната в кутия.
	— Искам да ми дадеш телефона си — каза Макс и набута парите обратно в чантата ми.
	— Няма начин. — Засмях се. Как се стигна пак дотук? Никаква представа! Добре де, знаех много добре как започна, знаех и как свърши. Той започна да говори с божествения си акцент и после пръстите… и така. Но осъзнавах, че не бива да се забърквам с Макс. Първо, той беше играч, женкар, не исках да се вкарвам във филм, доста сходен с този, в който допреди няколко седмици бях играла _второстепенна_ роля. И второ — работата ми. Тя беше на първо място. _Трябваше_ да бъде!
	— Ще намеря начин да го взема от Бенет, знаеш това. Познаваме се от университета.
	— Няма да ти го даде без мое разрешение. Не са малко хората, готови съвсем сериозно да пребият бившия ми. И един от тях е Бенет. А и Бенет съвсем не се е отказал! — казах, целунах го по бузата и се опитах да се насладя максимално дълго на допира с наболата му брада. — Благодаря за предястието. И да не забравиш да изтриеш видеото.
	— Ще помисля по въпроса, ако се съгласиш да излезеш с мен — каза, а очите му грееха весело.
	Излязох и пресякох Пето авеню.
	Усмихвах се.


>	Четири

	Бяха минали три дни от случката в ресторанта и не ми минаваше. Мисълта за тази жена ме влудяваше. Развивах някаква мания.
	— Коя ще водиш тази вечер? — попита разсеяно Уил, без да вдига поглед от вестника.
	Връщахме се от шивача и почти през цялото време мълчахме. От време на време някой изсвирваше с клаксон, други крещяха или псуваха от прозорците на колите, но като цяло пътуването минаваше в мълчание. Отвърнах безразлично, без да вдигам очи от файловете, които бях взел от една изложба в Куийнс.
	— Ще ходя сам — казах.
	— Няма да си с гадже?
	— Не — отвърнах и вдигнах поглед към него. Меко казано, гледаше ме втрещено. — Какво?
	— Макс, откога се познаваме?
	— От шест години.
	— Защо не мога да се сетя за социално събитие, на което да си бил сам? Ти сещаш ли се?
	— Честно казано, не. Трябва ли да помня подобни неща?
	— Може да отворим шеста страница на колонката с клюките, те със сигурност се сещат.
	— Много смешно!
	— Просто ми се струва малко… необичайно. Това е най-голямото ни събитие за годината и ти отиваш без жена!
	— На кого му пука?
	— Ти сериозно ли говориш? — изсмя се той. — Нали знаеш, че първият въпрос, който задават хората, е: „С коя ще е Макс Стела?“. Това е първото и най-важното нещо на такива партита, Макс.
	— Харесва ми, когато се опитваш да ме изкараш мръсник, който по цял ден запрята полите на жените, а ти… О, ти си стожер на добродетелта и разума.
	— Никога не съм твърдял подобно нещо за себе си — каза и ме погледна над вестника. — Просто отсега ти казвам кое ще е събитието тази година — че отиваш сам. Знам и какво ще си говорят хората, ако си решил да се виждаш с някоя там.
	Зарових се във файловете и се замислих. Всъщност не бях направил и минимално усилие да се обадя на някоя от списъка с дами за подобни събития. В случая ставаше дума за благотворителната вечеря на „Самър & Стела“. И не си бях дал труда не за друго, а защото нямах никакво желание, никоя не ме интересуваше. Исках да отида сам, което беше много странно за самия мен. Откакто срещнах Сара, всяка жена ми се струваше тъпа, предсказуема и скучна. Може би Уил беше прав. Освен това беше прав и за друго. Галавечерята за набиране на средства на „Самър & Стела“ беше най-голямото събитие на компанията за годината. Провеждахме го в Музея на модерното изкуство и всеки, който бе име в Ню Йорк, щеше да се появи там. Имаше танци, вечеря, търг. Всяка година успявахме да наберем стотици хиляди долара за фондацията за лечение на деца, болни от рак.

	* * *

	Мрачното следобедно небе се бе избистрило, но все още миришеше на приближаваща буря. Спрях колата пред музея. Портиерът отвори вратата ми, излязох и закопчах копчето на смокинга си. Чувах името си отвсякъде. Камерите и светкавиците на фотоапаратите ме дебнеха и заслепяваха от всички страни. Повечето бяха репортери.
	— Макс, къде е момичето ти тази вечер?
	— Макс, обърни се! Една бърза снимка!
	— Има ли нещо вярно в твърденията за дарение на Смитсъновия музей във Вашингтон?
	Усмихнах се, позирах за няколко снимки, помахах малко и влязох. Бях на пълен автопилот. Слава богу, че тази вечер пресата не беше допусната вътре. Нямах сили да се изправя срещу акулите за повече от минута.
	Персоналът посрещаше гостите, насочваше ги към градината, където щеше да се състои по-голямата част от събитията. Вече имаше тълпи официално облечени хора, пиеха коктейли, размотаваха се, говореха за пари, един за друг, зад гърба на другите, за клюките на деня. За случая бяха издигнали няколко големи бели тенти. Осветлението бе монтирано на пода — като басейн от ярки светлини.
	Оркестърът вече свиреше в единия край на градината, но имаше и кабинка за диджея за дискотеката след официалната част. Въздухът беше тежък и влажен. Усещах как нощта се лепи по кожата ми като пипала на хлъзгаво животно. Чувствах се крайно некомфортно в собствената си кожа.
	Минах покрай няколко големи маси с бели покривки, обсипани с кристални чаши. Посегнах да взема една чаша за шампанско и усетих как някой застава до мен.
	— Много добре, съвършено дори! Изискано, както винаги, Макс. — Обърнах се, изненадан да видя Бенет.
	— Не знам колко е добро и колко е изискано, обаче е адска жега. Това е. Идеално и горещо. Предполагам, че си с Клоуи.
	— А твоята дама за тая вечер е?
	— Тази вечер съм сам — казах. — Имам много задължения като домакин.
	Бенет се засмя, вдигна чаша до устата си, не каза нищо, не направи коментар, но беше невъзможно да пропусна как очите му следят някого зад гърба ми. Обърнах се точно навреме. Сара и Клоуи излизаха от тоалетната. Сара изглеждаше зашеметяващо. Дълга светлозелена рокля. Под роклята й се подаваха връхчетата на сребърните й обувки. Трябваше ми доста време да се осъзная.
	— Тя не е сама, Макс, заета е тази вечер.
	Обърнах се и започнах да се оглеждам да видя с кого е дошла.
	— Не е сама? С кого е?
	— С мен.
	— Я пак? Как така?
	— Шегувам се, Макс. За бога! Ако можеше да си видиш физиономията! — каза Бенет, потърка брадичката си и помаха на някого. Исках да му забия един юмрук в лицето.
	— Макс, Сара е най-добрата приятелка на Клоуи — каза вече съвсем сериозно. Говореше тихо. — Освен това е много ценна за компанията ни. Имам ти безрезервно доверие, когато става дума за бизнес, но историите ти с жените… не са точно образец за подражание. Аз съм последният човек на този свят, който има право да ти държи сметка. Просто те моля да не правиш глупости.
	— Успокой се. Нямам намерение да я отвличам и да я чукам в гардеробната.
	— Ако го направиш, няма да ти е за първи път — усмихна се той и пресуши чашата си.
	— Виж кой говори. Да не започвам да изреждам твоите подвизи — казах и тръгнах.
	Усетих облекчението му, когато го оставих сам до масата. Стана ми кофти, че го излъгах. Та аз _исках_ да я чукам и единственото място, за което се сещах, бе в някой килер, при палтата, не знам и аз. Но преди това исках да я погледам, да й се насладя. Просто да я наблюдавам.
	Минах през градината, без да я изпускам от периферното си зрение. Наложи се да спирам и да поздравявам почти всеки, да благодаря за даренията и най-накрая застанах до една статуя на гола жена на Лачезе. Сега вече можех да си позволя да я гледам отстрани.
	Тази вечер беше пленителна. Роклята й беше дълга, не съвсем по тялото, но очертаваше точно онези извивки, които така обичах. Спомних си как изглеждаше на дансинга — като подивяла, с прекалено късата рокля, прекалено високите обувки — и се опитвах да разбера какво, за бога, бе общото между онази жена и тази изискана дама. Още тогава разбрах, че това, което направихме, беше ново и необичайно за нея. Ала едва тази вечер прозрях колко различна всъщност бе тя.
	Беше грациозна, деликатна, крехка… Но… Винаги има едно „но“. Нещо скрито под опаковката загатваше за онова безразсъдство и авантюризъм.
	Спрях поглед на сгъвката на шията й; опитвах се да разгадая кое бе предизвикало другата, непокорната, дивата Сара да ме застави да я чукам до някаква стена в клуб, пълен с народ. Знаех, че Бенет не се шегува, когато ме предупреди да стоя далеч от нея. И вероятно не се шегуваше, когато каза, че годеницата му ще му отреже топките (и моите, разбира се), ако разбере. Бенет бе наясно, че интересът ми към нея не бе като към всяка друга жена, с която бях спал, но той винаги си е бил стиснато копеле. Въпреки това, колкото и да протестираше, никога не би се намесил, ако Сара нямаше нищо против.
	Но Клоуи… е, това вече е друго. Изглеждаше прекалено умна и интелигентна. Не знаех много за нея, но щом Бенет най-сетне бе намерил някоя, която да му бъде _и_ спаринг-партньор, това беше ясно предупреждение, че човек трябва да се пази и да не попада в черния й списък. Въпреки всичко не можех да се отърва от мисълта, че на Сара определено й се нравеше тази малка игра.

	* * *

	Когато оркестърът засвири по-бавна песен, няколко души се осмелиха да излязат на дансинга. Минах по края на градината, застанах зад Сара и я потупах по рамото. Обърна се и усмивката й автоматично се стопи. Гледаше ме и мълчеше.
	— Благодаря, че попита. Добре съм, а ти? — казах.
	Тя отпи глътка от шампанското си и чак тогава проговори:
	— Как сте тази вечер, господин Стела?
	— _Господин Стела_, така ли? — Не спирах да се усмихвам. — Да, разбира се! Направили сте си труда да ме проучите? Поласкан съм. Как ще оправдая такава чест и доверие! Трябва да съм оставил доста добри впечатления у вас.
	— Джордж е по проучванията. И неговите винаги са много точни и прекалено детайлни — усмихна се вежливо тя.
	— Никой ли не ти е казвал, че интернет е пълен с лъжи, клевети и измами. — Направих крачка към нея и докоснах голата й ръка. Кожата й беше гладка, мека и със задоволство отбелязах, че настръхна под допира ми. — Изглеждаш зашеметяващо, между другото.
	Тя ме погледна в очите, направи крачка встрани и едва чуто каза:
	— И ти не изглеждаш зле.
	— Днес си в изненадващо щедро настроение, ако приема, че това беше комплимент — рекох с престорена изненада.
	— Мисля, че беше нещо като комплимент.
	— В такъв случай ще е срамота двама красавци като нас да не потанцуват, какво ще кажеш? — Тя се огледа нервно. — Цвете, това е само танц.
	Тя изпи остатъка от шампанското и остави празната чаша върху таблата на минаващия покрай нас сервитьор.
	— Само танц, нали? — уточни.
	Сложих длан на гърба й и я поведох към един слабо осветен ъгъл на дансинга.
	— Трябва да ти кажа, че обядът много ми хареса. Може да го направим пак някой ден — казах и взех ръката й в моята. — Но може да разнообразим менюто.
	Тя се засмя и погледна някъде зад мен, а аз я притиснах към себе си. Винаги, когато беше изненадана, веждите й се стрелваха нагоре, но не като при останалите хора. Тогава изражението й беше съвсем различно и трябва да кажа, че започваше да ми харесва все повече и повече.
	— Е, как намираш Ню Йорк?
	— Всичко е съвсем различно. По-голямо. По-шумно. — После вдигна глава и най-сетне ме погледна в очите. — Мъжете са нахални.
	— И според теб това е лошо, така ли? — Засмях се.
	— Предполагам, че зависи от мъжа.
	— А какво ще кажеш за _този_ мъж тук?
	Тя примигна, усмихна се вежливо и тогава ме порази още нещо ново в нея — беше свикнала да я наблюдават на публични места, знаеше как да се държи, без да предизвиква подозрения. Откъде беше натрупала такъв опит с подобни събития?
	— Макс, наистина съм поласкана от вниманието ти, но не ми е ясно едно — защо се интересуваш _точно от мен_? Не можем ли просто да си кажем истината, че и двамата се забавлявахме добре, и да оставим нещата дотам.
	— Харесвам те. И ми харесват малките ти сексуални странности.
	— Малките ми сексуални странности? — засмя се тя. — Не разбирам терминологията.
	— Срамота наистина. Кажи ми за какъв секс си мечтаеш? Сладникав, нежен секс в легло?
	Тя ме погледна предизвикателно.
	— Всъщност, да… понякога.
	— Но извън това „понякога“ не си ли мечтаеш да те докосват в забутан ъгъл на някой ресторант или пък да те чукат в… клуб? — прошепнах в ухото й. Почувствах как преглътна сухо, дъхът й потрепери, после изправи рамене и се отдръпна леко от мен — на приетото за такива танци разстояние.
	— Е, понякога и за това. Та кой не си мечтае за такива неща?
	— Много хора не си и помислят за такова нещо, а още по-малко биха го направили.
	— Защо се хвана за това, толкова ли е интересно? Убедена съм, че с тази усмивка можеш да заведеш _всяка друга_ жена в някоя от празните зали на музея и да я попиташ какви са _нейните_ сексуални фантазии и да ги изпълниш.
	— Защото, за голямо мое нещастие, не искам _никоя_ друга жена. Ти си пълна мистерия. Как е възможно зад тези огромни очи да криеш подобен парадокс? Коя беше онази жена, която ме изчука пред всички хора в дискотеката?
	— Може би съм искала да разбера какво е да направиш нещо лудо и непредсказуемо в живота си.
	— И разбра, че е удивително хубаво, нали?
	Погледна ме и без грам колебание каза:
	— Да, но точно сега не искам да се превръщам в нечия сексиграчка. — И с тези думи направи крачка назад. Ръцете ми останаха празни, прибрах ги до тялото си.
	— Доколкото разбирам ситуацията, в момента _аз_ те моля да бъда твоята играчка — казах.
	Тя поклати глава, опита се да прикрие усмивката си.
	— Моля те. Иска ми се да престанеш да се държиш така… сладко и да изглеждаш толкова красив.
	— Чакай ме горе.
	— Какво? Не!
	— В празната бална зала до тоалетните. На горния етаж, твое дясно. — Приближих се, целунах я по бузата, така че да изглежда, че й благодаря за танца. Оставих я точно когато песента свърши и обявиха, че вечерята ще бъде сервирана веднага след търга.
	Почудих се дали ще го направи. Дали би рискувала да изчезне за малко? Дали усещаше адреналина в кръвта си така, както го усещах аз?
	Влязох в музея щастлив, че се отървах от лепкавия задух и усетих прохлада под климатика. Вътре разговорите бяха много по-шумни. Качих се по стълбите и тръгнах бавно по коридора към празната, тъмна бална зала. Дръпнах вратата зад себе си, но я оставих съвсем леко открехната. Шумът от разговорите остана някъде в далечината. Изчаках малко, ослушах се, исках да се уверя, че няма никого. Понякога хората бъркаха вратата с тази на тоалетната или пък някой влизаше да се обади по телефон, понеже беше по-тихо. Но сега бе пусто. Всяка моя стъпка кънтеше оглушително по дървения под. Залата беше дълга, но не много широка. Светлините на града блещукаха зад стената от прозорци. Чуваше се само приглушеният шум от уличното движение и от глъчката по улиците на необятния град.
	Нямаше никакви мебели, освен една маса, наполовина скрита зад параван до напречната стена в другия край на залата. Тръгнах към масата и се облегнах на ръба. Бях изцяло скрит зад паравана. Зачаках.
	Минаха петнайсет минути и вече губех надежда. Реших, че няма смисъл да чакам повече и тъкмо се канех да тръгна, когато вратата се открехна. Видях малкия й силует, осветен от лампите в коридора. Знаех, че не ме вижда в тъмното и се възползвах от възможността да я погледам, докато плахо влиза в залата. Представях си как вълнението и напрежението от опасността са стиснали гърлото й, как кръвта й блъска като чук във вените й. Направих крачка встрани от паравана, за да ме види. Предполагам, че е видяла само един силует на фона на светлините на града.
	Тя прекоси залата, застана пред мен, но изражението й беше най-мистериозното нещо на света. Чаках я да каже нещо, чаках да ме напсува, да ми каже да вървя на майната си или да поиска да я чукам, но тя мълчеше. Застана на сантиметри от мен, поколеба се около пет секунди, хвана ревера на сакото ми, притегли ме към себе си. Устните й ухаеха на шампанско и на… нейните устни. Представих си как е обърнала една чаша на екс, за да събере смелост и да си признае, че го иска. Че иска да направи единствено и точно това.
	Само като си представих какво е изпитвала, преди да се качи при мен, откачих. Когато езикът й се уви около моя, не успях да потисна стона си. Сложих длан върху гърдата й, силно стиснах зърното й през роклята.
	— Махни това — каза и с едната ръка започна да разхлабва вратовръзката, а с другата да разкопчава копчетата на ризата ми. Поведох я назад и докато вървях с гръб към масата, вече разкопчавах ципа на роклята й. Тя падна на пода и образува нещо като малка локва. Беше напълно гола. Никакъв сутиен, никакво бельо.
	— През цялото време ли си била така? Гола? — попитах, засмуках едното й зърно и вдигнах поглед към лицето й. Тя кимна, устните й бяха леко разтворени, бе заровила ръце в косата ми, шепнеше, трескаво молеше да захапя зърното й, да усеща зъбите ми. Вдигнах я на ръце и я облегнах на масата. Пръстите ми галеха гладкия й корем, погледнах я в очите.
	— Мисля да не ги събувам — казах, прокарах длани по обувките й и огледах голото й тяло. Съвършена! Кремава кожа, прелестни гърди, твърди розови зърна. Наведох се и облизах шията й, продължих по гърдите, сложих палец върху бледото петно от ухапване или смучене, което й бях оставил в събота вечерта.
	— Обзалагам се, че гледаш тази следа всеки ден — казах и притиснах палеца си по-силно.
	— Много говориш — каза и разтвори ризата ми. — Твърде много дрехи.
	Захапах зърното й, засмуках го.
	— Докосни ме — казах и притиснах дланта й към пениса си. Тя ме стисна. Беше толкова хубаво, че се наложи да опра глава в рамото й, за да не падна в нозете й. Тя легна по гръб на масата, изпъна тялото си. Сенките на нощта потъваха в извивките на шията и гърдите й.
	— Макс — каза и ме погледна с полузатворени очи.
	— Да? — чух се да отговарям автоматично, понеже мислех само за шията й, за гърдите й, за ръката й около пениса ми.
	— Имаш ли камера?
	Господи, как го правеше? Как е възможно с едно движение да махне от себе си… изисканата, фина, възпитана жена. Сякаш бе дреха. Извадих телефона от джоба си и го вдигнах към лицето й.
	— Тази ще ти свърши ли работа?
	— Ще ни снимаш ли?
	Мигах и не проумявах. Шегуваше ли се?
	— Съмняваш ли се! Господи!
	— Но без лицата!
	— Разбира се.
	В следващите няколко секунди и двамата мислехме за едно — какво мога да направя с тази машинка в ръката ми. Тя искаше снимки на това, което правим. Порази ме, че се възбуждаше от мисълта да гледа тези снимки после… Не, не фактът, че го иска, а че го иска почти толкова, колкото го исках и аз. Можех да се досетя за желанието й по бясно пулсиращата вена на врата й, да го видя в трескавите й очи.
	— И никой друг, освен нас, няма да ги види! — каза.
	— Никак не ми се иска да споделям с друг коя да е частичка от теб, така че никой друг няма да ги види. Бъди сигурна.
	Тя легна, а аз насочих апарата към нея. Първата снимка беше на рамото й. Втората — с ръката на гърдите й и зърното, стиснато между пръстите. Тя едва чуто простена, когато ръката ми се спусна по бедрото и се плъзна между краката й.
	В коридора се чуваха гласове, за секунди ни измъкваха от нашето тъмно ъгълче, после ни оставяха в скритата ни реалност и ни напомняха горчивия факт, че рано или късно трябваше да слезем долу, че нямаме време. Плъзнах презерватива върху пениса си, сложих пръст върху устните й и бавно влязох в нея. Тя отговори без думи, само уви крака около ханша ми и ме придърпа по-навътре в себе си. Гледах как се плъзгам в нея, наслаждавах се на влудяващата гледка там, където телата ни се сливаха. И точно тогава вратата се отвори.
	Светлината от коридора се изля в стаята, намери си път през паравана и освети част от тялото й, сякаш някой бе пуснал панделка от светлина върху кожата й. Дъхът й секна, но аз не спрях, само повдигнах брадичката й да ме погледне и с очи се опитах да й кажа да бъде много тиха. Продължих да се движа в нея, тя пламна, усещах как топлината й се разстила по тялото ми, как плъзна по гърба ми. Тя затвори очи, а аз я хванах здраво за ханша, за да запазя равновесие и да не мърдам с крака. Започнах да влизам в нея все по-силно и бързо.
	Светлините на града бяха достатъчни да направя снимка на дланта си, разтворена върху кожата й. Чу се как този, който влезе, тръгна към прозореца, стъпките ехтяха в празната зала. Тя затегна крака около ханша ми, сякаш се притесняваше, че ще се отдръпна от нея.
	Гледах как зърната й се втвърдяват, как устните й се разделят. _Не се тревожи, няма да спра_, помислих си и се усмихнах. Движенията ми бяха плитки, хванах зърната й между пръстите си и леко ги защипах.
	— Тук са — прошепнах и притиснах устни върху шията й. Не мога да опиша как ми подейства бесният пулс във вената й. — Могат да ни видят.
	Дъхът й секна за миг и след това започна да диша още по-тежко, забързано и насечено.
	— Няма да изляза от теб. Искам да вляза по-дълбоко. И по-дълбоко.
	— По-силно — каза тя.
	— С ръката или с пениса?
	— И двете.
	— Малко перверзно момиченце — казах и изругах, опрял устни до ухото й.
	Тя издаде един-единствен безмълвен стон, а аз продължих да я чукам настървено, въобразявах си, че мога да вляза по-дълбоко. Мускулите на стомаха й се напрегнаха, бедрата й се движеха с по-голяма скорост. Мамка му, беше толкова топла и мокра! Ако не успееше да свърши до… веднага, нямаше да я дочакам. Но точно когато си го помислих, ноктите й се забиха в рамото ми, тялото й се изпъна и почувствах първите й конвулсии. Състоянието ми беше близко до еуфория. Сякаш нещо в мен щеше да гръмне като фойерверк. И точно тогава чух стъпките. Спряха точно пред паравана. Делеше ни парче плат. Усетих оргазма си като звезди посред бял ден. Като огромен варел с вода, който гръмва и се излива от тялото ми. Всичко около мен почерня, когато се отпуснах и зарових глава в шията й, напълно изгубен, напълно забравил всяка друга емоция и усещане, освен това да си в нея и да усещаш това, което изпитва тя.
	И после… тишина. Това беше моментът, в който се опитвахме да задържим диханието си, да не се движим, да сме напълно безшумни.
	Съзнанието ми вяло регистрира, че някой диша зад паравана, някой чакаше. Слушаше. Извърнах леко глава и видях широко отворените очи на Сара, забитите в долната й устна зъби. Мина минутка и после може би още една, преди стъпките да се отдалечат към вратата. Вратата се отвори. Голите ни потни тела за миг изплуваха от мрака, но след секунда вратата се затвори и останахме скрити в светлините на града.


>	Пет

	В понеделник сутринта намерих Клоуи в офиса й, който изведнъж се бе напълнил с кашони. Беше застанала до прозореца и гледаше навън. Багажът й беше пристигнал и докато я гледах как се суети и мърмори, разбрах, че никак не й се занимава да разопакова точно сега.
	Бях прекарала по-голямата част от уикенда, разкъсвана между ужаса и щастието от това, което бях направила на благотворителната вечеря. Пристигнах на работа твърдо решена да спра да се взирам във всяко свое действие, да не разглеждам под лупа поведението си и да не мисля какви изводи може да си направи човек за мен след подобна постъпка.
	В събота не си легнах до полунощ и за нещастие успях да мина през всички договори, които трябваше да запълнят времето ми през седмицата. Прегледах и фактурите. Трябваше да се обадя на няколко места, но освен това нямах абсолютно никаква работа. А напоследък, както се видя, когато Сара остане без работа, започва да върши необясними неща.
	— Имаш ли нужда от помощ?
	Клоуи се засмя и се отпусна драматично в креслото си.
	— Не знам откъде да започна. Едва приключихме с багажа в нашия апартамент. Толкова съм изморена. Имам чувството, че току-що съм опаковала всички тези неща и сега трябва да ги разопаковам.
	— Започни с библиотеката. Винаги се чувствам по-организирана, когато видя библиотека със старателно подредени книги и папки. От там нататък е лесно.
	Тя се надигна с мъка и отегчено тръгна към няколко големи кашона, стоварени до стената.
	— Хареса ли ти вечерята в музея?
	Отворих един кашон с канцеларски материали и намерих канцеларски нож.
	— О, да.
	Усетих, че ме гледа, изучава ме, имах чувството, че погледът й притиска лицето ми, огъва го, че иска _да счупи_ изражението ми. Може би трябваше да кажа още нещо по въпроса, но докато се чудех какво да добавя към това „О, да“, главата ми се изпразни. Не се сещах какво се казва в… общия случай.
	Какво всъщност се случи? Пристигнахме. Ядохме някакви предястия. С Макс танцувахме, после аз го накарах да снима, докато се чукаме на масата. Мина много време, преди да се сетя за подробности от вечерята, от търга, където Макс трябваше да присъства, от красивата градина, където бях избягала след нашата… среща. До този момент вече не се сещах какво да кажа на Клоуи.
	— Радвам се — каза. Усетих усмивката в гласа й. — Радвам се, че се съгласи да дойдеш. Макс и Уил го правят всяка година. Събират страшно много пари за благотворителност. Удивително! Мисля, че е много мило от тяхна страна.
	— Мило, да, удивително мило — казах и си представих Макс в смокинг. Човекът бе роден в костюм и вратовръзка. Всъщност, изглеждаше доста _удивително и мило_ и полугол.
	Погледнах през прозореца и си спомних как дъхът му пулсира във врата ми.
	_Не, не спирам_, изръмжа в шията ми и разпери ръка върху гърдите ми. _Искам да вляза по-дълбоко, по-дълбоко, по-дълбоко!_ Гърдите ми не са малки, но в онези огромни длани просто изчезваха. Имах чувството, че може да ме вдигне и да ме скърши на две. Но вместо да се страхувам, аз разтворих краката си още по-широко, за да го усетя по-дълбоко.
	— _По-силно!_
	— _Кое? Ръката ми или пенисът ми?_
	— _И двете — казах и той се наведе и захапа шията ми._
	Сетих се за снимките, които направи, и потреперих. Опитах се да не си представям как ги гледа и какво прави, докато ги гледа.
	Клоуи се покашля и извади някакви брошури от единия кашон. Наложи се да примигна няколко пъти, за да се върна в стаята. _Господи, откъде се взе това нещо в мен?_
	— Видях те да говориш с Макс — каза тя. — Освен това танцувахте на няколко парчета. Познавате ли се отнякъде?
	Тази жена можеше да чете мисли. _Какво, по дяволите, искаш да ти кажа, Клоуи_, помислих си, но без да поглеждам към нея. С поглед, забит в земята, измънках нещо от сорта, че сме се запознали на… това нещо в петък.
	— Мисля, че е _разкошен_ мъж — каза.
	Муш, муш. Мушкай с острието в раната!
	Усещах, че ме гледа. Клоуи не беше от хората, които намекват, тя не познаваше такова нещо като деликатно питане, подхвърляне на намек. Не, нейните намеци се сипеха по главите на нещастните хора като гръмотевици, като бомби от вражески самолети.
	— Не мислиш ли, че е много красив мъж?
	— Откажи се — казах и завъртях отегчено очи. Нямах намерение да седя и да й гукам колко _красив_ е Макс Стела. — Изглежда супер. Това е.
	Тя се засмя и сложи няколко книги на библиотеката.
	— Добре. Просто исках да се уверя, че не е успял да те омае. Изглежда страхотен човек, но определено не си поплюва с жените. Играч е. Но в негова защита може да се каже, че е доста откровен и не крие нищо.
	Тя не откъсваше очи от мен, а аз се опитвах да не реагирам, да не се издам. Сякаш искаше да ми напомни за Анди и за всичко, което изживях покрай него. И може би в друга ситуация, ако кажеше нещо подобно след година-две, щяхме да се засмеем и някоя от нас да каже: _Да, познаваме такива._ Но сега след думите й последва неловко мълчание.
	— Извинявай — каза тихо тя. — Знам, че е прекалено рано да бъркам в раната. Знаеш ли, Бенет и Макс са били заедно в университета?
	— Да, каза ми нещо такова. Не знаех, че Бенет е учил в Англия.
	— Да, в Кеймбридж. Макс му е бил съквартирант от първия до последния ден. Не ми е споделял много за онзи период, но единствената история, която ми разказа… — Поклати глава с неодобрение и продължи да вади разни неща от кашона.
	Не трябваше да ме интересува, нали? Защо да ме интересува? И понеже не ме интересуваше, започнах с интерес да изучавам палеца си. Едва тогава забелязах, че съм си порязала пръста.
	_Събирай си ума, Сара. Толкова си обсебена от този Макс, че вече не усещаш и болка. Погледни се колко си жалка!_
	И така, как се държи човек, когато се прави, че не иска да слуша скучните случки и истории, които Клоуи е чула от мъжа си. Искам да кажа, че щом Бенет не е споделил _много_, значи е споделил… _нещичко_. _Нали така?_
	Започнах да подреждам някакви списания по азбучен ред и се правех на погълната от работата, но накрая въпросът така напираше в гърлото ми, че започнах да се задушавам. Предадох се.
	— И какво чак толкова са правили?
	— Момчешка му работа — каза разсеяно тя. — Играли са ръгби, варили са си бирата сами в общежитието, луди партита след това. Бягали са от общежитието с влак до Париж, луди приключения в Париж.
	— Луди приключения? — Честно, исках да я удуша.
	Тя ме погледна, като че се сети за нещо и в очите й заигра палаво пламъче.
	— Ей, като стана дума за бягства… — Стомахът ми се срина буквално до коленете. — В петък вечерта изчезна някъде. Нямаше те цял час. Къде ходи? Къде забягна?
	Лицето ми пламна, покашлях се и надянах дълбоко умислена физиономия, сякаш наистина ми бяха необходими гигантски напъни да се сетя какво съм правила през въпросния час.
	— О, излязох да се поразходя из градината и после пообиколих насам-натам. Стори ми се доста задушно вътре.
	— Мамка му! А аз се надявах да си се запознала с някое от онези красиви момчета, които поднасяха напитките, и да са те изчукали на някоя маса.
	Задавих се, започнах да кашлям, гърлото ми изведнъж пресъхна и не можех да спра проклетата кашлица. Клоуи стана и ми донесе чаша вода. На лицето й грееше усмивка, която ме наведе на изключително неприятното подозрение, че се досеща за нещо.
	— Винаги започваш да кашляш, когато си притеснена, а в момента даже си откачила от ужас.
	— Добре съм.
	— Плитка лъжа. Кажи ми!
	Нямаше сила на света, която да ме накара да я погледна.
	Спокойната й усмивка и търпеливото й изражение винаги ме караха да си казвам всичко, до най-малката подробност.
	— Няма нищо за казване.
	— Сара, когато се върна от тази „разходка в градината“, изглеждаше… — Тя се позамисли, прибра един кичур зад ухото си и се усмихна дяволито. — Е, знаеш как изглеждаше. Изглеждаше като току-що изчукана.
	Разрязах тиксото на един от кашоните и извадих няколко списания за дизайн. Подадох й ги и казах:
	— Прекалено е объркано и откачено, за да мога да ти го обясня.
	— Ти шегуваш ли се? Говориш с жена, която е правила секс с шефа си на площадката между осемнайсетия и седемнайсетия етаж.
	Вдигнах глава и избухнах в смях. Пийнах още малко вода, за да успокоя кашлицата.
	— Господи, Клоуи, _тази_… подробност не я знаех. Сега, като се замисля, добре че никога не слизах по стълбите. Би било супер неловко да те видя там.
	— Беше голяма лудост, няма нищо по-откачено от това — каза и ме погледна с разбиране. — Пък може да има и по-луди неща от нашите глупости, ти ще ми кажеш.
	— Добре. Помниш ли, когато ти казах за онзи секси мъж, с когото се запознахме в бара в събота?
	— Да. И?
	— Той беше на партито в петък.
	Тя се зачуди, може би прехвърляше през ума си кой ли може да е.
	— На партито за събиране на помощи?
	— Аха. Намери ме пред тоалетните — излъгах и погледнах през прозореца, за да не ме усети, че продължавам да не й казвам цялата истина. — Е… с него. Предполагам, че затова съм изглеждала пораздърпана.
	— С него… какво?
	— Ами с него в празната бална зала. — Погледнах я в очите. — На една маса.
	Тя извика възторжено и започна да пляска с ръце.
	— Какво зверче си само!
	Макс ми бе казал същото, но по съвсем различен начин. За секунди пак потънах в спомена как ми говореше. Загубвах ума и дума. Не можех да се разбера. Нямах никаква посока, никакъв ориентир. _Как е възможно да те боли за човек, когото дори не познаваш, да се чудиш какво ли прави сега, да се питаш през петнайсет секунди дали разглежда снимките, на които си легнала под него и той те чука?_
	— Винаги съм знаела, че го носиш в себе си, Сара — добави Клоуи.
	— Проблемът е, че не искам връзка точно сега. Но дори и да исках, имам чувството, че той не е готов за обвързване — казах и млъкнах, преди да й кажа повече от необходимото. И ако по някакъв начин върнех темата към репутацията на Макс, веднага щеше да се досети кой е. Тя ме слушаше с разбиране и одобрение, без да спира да вади каталозите от кашона.
	— Но, Клоуи, с него е толкова забавно. А ти знаеш много добре как бяха нещата с Анди.
	— Точно това имам предвид, затова те насърчавам. Не ти казвам — хайде, давай смело напред, но пък погледни и от друга страна: за три години сме вечеряли с теб и Анди само пет пъти. Познавах го повече от вестниците и от това, което ти ми споделяше. Винаги съм била убедена, че използва репутацията на семейството ти, за да се подреди някъде по върховете на стълбата, че използва името ти, за да създава връзки.
	Изведнъж почувствах вина, неудобство, срам. Поех дълбоко дъх, издишах бавно.
	— Знам! — Колко болеше да ти го кажат! Едно е да си представяш как изглеждаш в очите на хората и съвсем друго — да ти кажат в лицето, че си бил пълен глупак. — Винаги се притеснявах, че ако кажа нещо за него, ако споделя пред други хора, ще се разчуе, ще унищожа имиджа му. Освен това ние не бяхме като теб и Бенет. Когато ти и аз се запознахме, нещата при мен и Анди не бяха нито забавни, нито весели. Анди винаги е бил лицемер, толкова фалшив, пълен неудачник с вид на гигант. А на мен ми отне прекалено дълго време да го разбера. А това, което се случи в петък… беше забавно, беше весело, различно.
	— Ей, успокой се! — каза тя и вдигна глава от кашона. — Знаех, че е нещо такова. Значи не е като с Анди, което е добре. — Обърна се и се зарови в друг кашон.
	— Не, не е.
	— И ти харесва?
	— Поне физически — да, което на този етап ме удовлетворява.
	— Тогава какъв е проблемът? Това е чудесна възможност за теб.
	— Дори мисля, че физическият контакт е малко… интензивен. Но все още не е спечелил доверието ми.
	Тя остави списанията, които бе помъкнала към библиотеката, и ме погледна.
	— Сара, знам, че това, което ще ти кажа, ще ти прозвучи налудничаво, но, моля те, изслушай ме.
	— Да, разбира се.
	— Когато с Бенет… започнахме… не знам дали има дума за това нещо между нас, всеки път бях убедена, че е за последно, че никога няма да допусна да се повтори. Борех се със себе си да не се връщам при него. Но се връщах. И всичко се повтаряше отново, и отново, докато останах без никакъв избор и се предадох. За наш късмет, не мисля, че някога ще спрем да изпитваме един към друг това, което изпитвахме още в самото начало. И само ще добавя, че и аз не му вярвах. Дори не го харесвах. На всичкото отгоре ми беше шеф. Мислиш ли, че не съм вярвала, че е най-неподходящият мъж за мен в целия свят? И съм грешала.
	Тя се засмя, погледна към бюрото си, проследих погледа й и видях, че единственото нещо, първото нещо, което бе успяла да извади и подреди, преди да вляза, бе снимката с Бенет от вилата във Франция, където й бе предложил брак.
	— Мисля, че ако тогава си бях позволила да се забавлявам от самото начало, тази връзка нямаше да ме погълне така, както се случи по-късно, нямаше да ме изцеди, щях да имам повече време да й се насладя и по-малко време да си задавам тъпи въпроси и да се чудя как да бягам от нещо толкова хубаво.
	Започвах да разбирам какво има предвид с това да те погълне една връзка. Бях наясно, че съвсем съзнателно се боря с Макс, със самата мисъл за Макс, но моите причини бяха съвсем различни. При тях трудностите идваха от това, че той й беше шеф, от сблъсъка на два силни характера. А при мен… аз не исках да бъда ничия, не исках да принадлежа на никого, поне за известно време. И макар че цялата тая работа с Макс бе напълно ненормална, различна от всичко, което бях изживявала в живота си, макар че с него самата аз бях толкова различна, не можех да отрека, че ми харесваше. Много.
	— Аз наистина го харесвам — казах много предпазливо. — Но не мисля, че е мъж за дълготрайна връзка. Всъщност, в последното съм убедена. От друга стана, в момента не съм подходящ партньор за дългосрочни връзки, не съм готова за обвързване.
	— Няма нищо лошо. Може да се виждате като секс другарчета, да се чукате от време на време.
	Засмях се и зарових лице в дланите си.
	— Клоуи, чий е този живот все пак?
	Тя ме погледна почти майчински.
	— Сара, животът е _само твой_, на никого другиго.

	* * *

	Заварих Джордж с вдигнати на бюрото ми крака и разтворен вестник.
	— Да не се прекършиш от бачкане — казах с усмивка и седнах на ъгъла на бюрото.
	— Ще се прекършвам през обедната почивка, а ти, мила, имаш пратка.
	— Къде я намери? При фирмената кореспонденция ли?
	Той поклати глава, вдигна пакета от скута си и го размаха пред очите ми.
	— Не, лично доставена от един много сладък куриер с колело. Трябваше да се подпиша за пратката и да се закълна, че няма да я отварям!
	Изскубнах я от ръката му и мислено го пратих по дяволите.
	— Няма ли да ми кажеш от кого е?
	— Нямам рентгенови очи, Джордж, а и ти няма да си тук, когато я отворя, така че — излизай от офиса ми.
	Той се опита да протестира, свали крака от бюрото ми с неохота и излезе. Не забрави да затвори вратата.
	Гледах пакета, опипвах го, стори ми се, че е нещо като рамка. Сърцето ми подскочи в гърлото. Между хартията и съдържанието на пакета бе пъхната бележка.
C>
	„Цвете,
	Отвори го дискретно. Тази ми е любимата.“
@	Твой Непознат
C$
	Чувствах се като застанала на ръба. Ако прекрачех, щях да отприщя сила, която после нямаше да мога да спра, а едва ли бих могла да задържа и побера в себе си. Пак погледнах към вратата да се уверя, че е затворена, и трескаво отворих пакета. Наистина беше рамка. Съвсем семпла, от тъмно дърво, една-единствена снимка. Извивката на талията ми и гладкият ми корем. Не се разбираше, че лежа на маса, но пръстите на Макс се виждаха, впити в бедрата ми, сякаш да ме закове на място. По кожата ми минаваше слаб лъч светлина, може би бе направил снимката, когато вратата се отвори и чухме как някой се разхожда из залата — точно пред паравана. Вероятно бе направил снимката в мига, в който влизаше в мен. Затворих очи и си спомних как изживях оргазма си. Беше като оголен кабел, захранващ стотици лампи, който някой бе мушнал в контакта, но вместо електричеството да освети залата, то бе минало през тялото ми. Пръстите му по клитора ми бяха като локални къси съединения. Исках да притисна краката си, за да поема по-леко мощната вълна, но той не ми позволи. Държеше краката ми разтворени между вибриращите си бедра.
	Сложих рамката и бележката в чантата си. По тялото ми се разля топлина, пълзеше като бръшлян по стена. Дишах трудно, а не можех дори да отворя прозорец на такава височина над улицата.
	_Как знаеше?_
	Усетих как цялата тежест на случилото се ме притиска, смазва ме. Спомних си колко исках да направи тези снимки. Колко исках да ме видят, да ме види _той_. Може би Макс ме разбираше по-добре, отколкото аз самата разбирах себе си. Запрепъвах се към бюрото си и се опитах да се отърся от шока. Не от снимката, не от случилото се, а от целия абсурд на ситуацията. Но точно пред мен бе днешният брой на „Ню Йорк Пост“. Джордж го бе оставил на страница шеста.
	И там, точно в средата, с огромни букви…
C>
#	Сексбогът Стела се появи без дама
	„Милионерът плейбой за първи път опита нещо ново на благотворителната вечеря в Музея на съвременното изкуство. Не, няма нищо общо с изкуството, нито пък с набирането на средства (нека бъдем справедливи — човекът събира повече пари от всички рулетки в Лас Вегас). В събота вечерта, на благотворителната вечеря за набиране на средства за фондацията «Алекс Лемонейд», Макс Стела се появи… сам. На въпроса къде е дамата му за вечерта, той каза: «Надявам се да е пристигнала вече». За нещастие, репортерите не бяха допуснати на събитието. Надяваме се следващия път да успеем да заловим Лудия Макс.“
C$
	Гледах вестника и си представях как Джордж седи на бюрото си и се смее. Нарочно го бе оставил на тази страница. Сгънах го и го натиках в чекмеджето с треперещи пръсти. Защо бях останала с впечатлението, че вътре е имало фотографи? Как не забелязах, че няма никакви репортери? Да изолираш пресата и папараците от подобно събитие е истинско чудо. Разбира се, Макс е знаел, но аз не се бях замислила. Но по-страшно е, че бях сигурна, че има репортери, но _изобщо не ми пукаше_. _Дори не ми мина през ума да се притесня._
	— Мамка му! — прошепнах. Изведнъж видях нещата отстрани, ясно и съвсем безпристрастно. Това нещо между нас или трябваше да спре незабавно, или да се опитам да го контролирам… нямах идея как, но трябваше да опитам да го сложа в някакви рамки. Отворих лаптопа и проверих адреса на „Самър & Стела“. Не се и опитах да прикрия усмивката си. Разбира се! Как не се сетих! Центърът „Рокфелер“!

	* * *

	„Самър & Стела“ бяха на седемдесет и втория етаж на сградата на „Дженеръл Електрик“ — един от най-значимите символи на Ню Йорк. Разпознах я няколко пресечки, преди да стигна до площада. Стори ми се странно, че такава масивна финансова компания заема само един етаж. Но пък за фирма, която се занимава само с натрупване и инвестиране на капитал, не беше нужно кой знае какво пространство: Макс, Уил, няколко изпълнителни директори и добре подбрана група служители, чиято първа природа е математиката.
	Сърцето ми блъскаше като чук, наложи се да спра, за да се успокоя. Поех дълбоко въздух десет пъти, после успях да се набутам в някаква тоалетна пред офиса им и да си събера ума. Наведох се и проверих под вратите да се уверя, че съм сама. Застанах пред огледалото и се погледнах в очите.
	— Ако се залавяш с това… нещо с него, Сара, трябва да помниш три неща. Първо, той иска от теб това, което и ти искаш от него. Секс без никакво обвързване. Не му дължиш нищо друго. Второ, не се страхувай да му кажеш какво искаш. И трето… — Изпънах рамене, поех дълбоко въздух. — И трето: бъди млада, забавлявай се и забрави всичко останало.
	Върнах се в коридора, вратите към офисите им се отвориха автоматично. Една възрастна секретарка стана и ме посрещна с искрена усмивка.
	— Може ли да се видя с Макс Стела? — попитах и се усмихнах на свой ред.
	Нещо в лицето й ми се стори много познато — веждите, усмивката. Погледах името на табелката на бюрото й: Бриджит Стела.
	Господи! Та той е сложил майка си на рецепцията!
	— Имаш ли среща, слънце?
	Същият акцент.
	— Не, но се надявах да ми отдели минутка.
	— Как се казваш?
	— Сара Дилън.
	Тя се усмихна, но веднага разбрах, че името ми не й говореше нищо, жената просто се опитваше да бъде любезна. Погледна нещо в компютъра си, кимна с глава и вдигна телефона.
	— При мен има едно момиче. Сара Дилън. Дали ще можеш да й отделиш няколко минути? — Минаха точно три секунди. — Да, добре.
	Затвори и веднага ме упъти:
	— Направо по коридора, после вдясно, офисът му е в дъното.
	Благодарих й и тръгнах по коридора. Когато завих, видях Макс пред вратата на кабинета си. Беше се облегнал на вратата и се усмихваше с такова задоволство, че ми идеше да се обърна и да си тръгна.
	— Не знам за какъв се мислиш — прошепнах.
	Той се засмя високо и влезе в офиса. Последвах го и затворих вратата зад себе си.
	— Не съм тук за това, което си мислиш — казах. Спрях, замислих се и се поправих: — Добре, може и за това да съм тук, но не съвсем. Искам да кажа — не тук, не днес, като се има предвид, че майка ти е отпред. Господи, кой назначава майка си за секретарка!
	Той не спираше да се смее. И тази проклета трапчинка… След всяка дума, която бълвах несвързано и абсолютно неразбираемо за никого, включително за самата мен, той се смееше още по-сърцато. Мамка му, този мъж беше най-забавният, най-очарователният, най-вбесяващият… _задник_.
	— Спри да се смееш! — извиках и веднага съжалих. Сложих длан върху устата си, стресната от ехото в стаята. Вероятно ме бяха чули по коридора. Той застана почти сериозен, макар че му струваше големи усилия, приближи се до мен, целуна ме сладко, само веднъж. Така нежно, че забравих защо бях дошла.
	— Сара! — каза тихичко. — Красива си.
	— Винаги го казваш. — Затворих очи и увереността ме напусна. Не можех да си спомня нито един комплимент от устата на Анди за последните три години, като не броим случаите, в които ме поздравяваше за избора на вино за вечеря.
	— Така е, защото съм откровен. Ако не бях такъв, нямаше да съм аз. Какво си облякла днес?
	Отворих очи и погледнах към бялата блузка и плисираната синя пола с червен колан. Макс най-открито зяпаше гърдите ми. Зърната ми се втвърдиха, а той се усмихна.
	— Дрехи като за… работа.
	— Приличаш на палава ученичка.
	— На двайсет и седем — напомних му. — И ако съм като ученичка, защо си позволяваш перверзии и се заглеждаш в гърдите на непълнолетни момичета.
	— На двайсет и седем — отбеляза. Не спираше да се усмихва. Държеше се като че всяко парченце информация, което можеше да откопчи за мен, беше перла. Събираше перлите и може би един ден щеше да ги наниже в огърлица.
	— Колко дни има в двайсет и седем години?
	— Какво? Май… — Погледнах нагоре и започнах да смятам. — Около девет хиляди осемстотин и петдесет. Но за да съм по-прецизна, тъй като рожденият ми ден е през август, това прави около десет хиляди.
	Той простена и с драматичен жест сложи ръка на гърдите си.
	— Мили боже! Гениална с числата и толкова красива! Безсилен съм да устоя на чара ти.
	Не можех да не се усмихна. Никога не се бе държал с мен грубо, никога не го бях чувала да говори рязко, да повишава тон. И за една седмица ми бе подарил повече оргазми от всеки един мъж през… _О, Сара, не изпадай в депресии сега. Животът продължава, стига, забрави!_
	— Нямам търпение да разбера на какво дължа визита от такава величина. Как така Господ ме благослови с твоето присъствие тук днес? Но първо нека отговоря на предишния ти въпрос. Да, майка ми работи на рецепцията и може би наистина изглежда смешно, но опитай да я накараш да напусне онзи стол там и да си живее живота. Хайде, иди и й предложи, иди й го кажи. Повече от сигурен съм, че ще си тръгнеш с откъснато ухо.
	Той направи крачка към мен и изведнъж се оказа прекалено близо. Можех да видя шевовете на изработения му по поръчка костюм, наболата му брада.
	— Дойдох да поговорим — казах. Мисля, че звучах неубедително, плахо, а не исках да стане като при опитите ми да говоря с Анди, когато ме премазваше като булдозер. След шест години разбрах, че проблемът е в това, че никога не си бях давала труда да се боря за каквото и да е.
	— Така и предположих. — Усмихна се и ми посочи стола пред бюрото си. — Ще седнеш ли?
	Поклатих глава.
	— Искаш ли да пийнеш нещо? — попита той и преди да му отговоря, стана, тръгна към малкия бар в ъгъла на офиса и вдигна бутилка с кехлибарена течност. Кимнах, без да се замислям. Имах нужда от едно. Подаде ми чашата и прошепна: — Само два пръста днес, Цвете.
	Не можех да не се засмея.
	— Благодаря. Съжалявам… просто цялата тази ситуация не ми дава мира.
	Думите ми увиснаха във въздуха. Той повдигна вежди, не отговори, сякаш обмисляше отговора си, след малко въздъхна и каза:
	— При мен положението е същото.
	— Когато съм с теб, имам чувството, че съм нагазила дълбоко в морето с мъртво вълнение.
	— Да, личи си — засмя се той.
	— Преди… случката в клуба шест години живях с един мъж. От двайсет и първата си годишнина до неотдавна. — Макс отпи от скоча, загледа се в чашата, слушаше ме с интерес и вече беше съвсем сериозен. Сега осъзнах колко силно желаех да му разкажа за мен и Анди, какво бяхме или какво _не бяхме_. — Анди беше по-голям, по-стабилен. Беше… хубаво. Винаги всичко беше наред. Мисля, че повечето връзки завършват така, с едно „беше наред“. Както и да е. Никога не е бил най-близкият човек до мен, не беше дори и мой любовник. Ние просто живеехме под един покрив, вегетирахме, имахме рутина.
	Аз му бях вярна, той изчука всички жени в Чикаго.
	— И какво се случи, защо гръмна бомбата?
	Погледнах го. Кога му бях казала това за бомбата? Замислих се. Никога не му бях казвала този израз, с който _само пред себе си_ описвах живота си, преди да напусна Чикаго, но никога не му бях споделяла нищо от този живот. Както винаги, той просто знаеше. Настръхнах. Можех да дам един милион отговора на този въпрос, но единственото, което успях да кажа пред Макс, бе:
	— Уморих се да се чувствам толкова стара.
	— И това е всичко, което ще ми кажеш, така ли? Ти си истинска загадка, Сара.
	— Да. Това, което ни свързва до момента, не изисква да знаеш повече. Нужно е само да разбереш, че оставих много нещастие и мъка зад гърба си. И истината е, че сега не търся партньор, не търся постоянна връзка.
	— Но после ме намери в клуба — каза той.
	— Ако помня добре, _ти_ намери _мен_ — казах и прокарах пръст по копчетата на ризата му.
	— Да, така е — каза, но за първи път, откакто го познавах, усмивката не огря очите му. — И ето ни тук заедно.
	— Да, ето ни тук заедно — съгласих се. — Мислех си, че онова беше един-единствен момент на лудост — добавих. Погледнах през прозореца към пухкавите бели облаци. Изглеждаха така примамливи, така топли, меки, нежни, исках да подскоча и да се уловя за някой от тях, да ме отнесе на място, където нямаше да се страхувам от думите си, от това, което се канех да му кажа. — Но след това се видяхме няколко пъти и… аз наистина те харесвам. Само не искам това да излезе от релси.
	— Разбирам те.
	Дали наистина ме разбираше? Според мен едва ли беше така. Но дори и да не ме разбираше, нямаше никакво значение. За мен беше изключително важно животът ми да остане в релси, но беше още по-важно, жизненоважно, да _не остане_ така безопасен и плосък, какъвто беше в Чикаго. Безопасността е кошмар. Безопасността е лъжа. Дали може да се разбере нещо толкова объркано?
	— Един път в седмицата — казах. — Ще бъда с теб един път в седмицата.
	Той ме гледаше спокойно, замислено. За първи път осъзнах, че от самото начало, всеки път, когато бяхме заедно, той бе свалял пред мен всичките си карти. Усмивката му беше самата искреност, смехът му беше… като него самия — истински, лишен от фалш. Ала това изражение сега… _това изражение_ беше маска. Стомахът ми се сви от болка.
	— Ако искаш да ме видиш отново, разбира се — добавих тихо.
	— Разбира се, че искам — каза откровено той. — Но не съм сигурен, че разбирам какво искаш да ми кажеш.
	Станах и направих няколко крачки към прозореца.
	— Струва ми се, че единственият начин да се справя с това… в момента, е като го сложа в някаква рамка, да му сложа граница. Извън тази граница аз съм тук, за да работя и да градя живота си. Но в рамките на тази граница… — Затворих очи и се оставих на мисълта да ме събори. Мисълта за ръцете на Макс, за устата му, за идеалното му тяло до моето, как влиза в мен, как се движи в мен, как ме изпълва. — Да, в рамките на тази граница можем да правим всичко. Когато съм с теб, не искам да се тревожиш за нищо друго.
	Той застана до мен. Когато се обърнах, погледнах право в очите му. Усмихна се. Маската бе изчезнала, следобедното слънце грееше ослепително в стаята, очите му имаха цвят на… запалено зелено.
	— Предлагаш ми тялото си.
	— Да. — Не издържах на погледа му и погледнах встрани.
	— И ми предлагаш една-единствена вечер в седмицата?
	— Да — премигнах.
	— И какво се получава. Нещо като секс с обвързване?
	Засмях се. Как можех да не се засмея! Идеята сама по себе си беше смешна.
	— Със сигурност не ми се нрави идеята да чукаш насам-натам, така че, да, обвързване е… в известна степен. И е част от сделката. Ако изобщо се съгласиш на подобно нещо.
	Той потърка брадичката си и без да отговори на въпроса ми, попита:
	— Кой ден? Една и съща вечер всяка седмица?
	Не бях помислила за това, но кимнах.
	— Да, петък, всеки петък.
	— Ако ми е забранено да се виждам с други жени, а трябва да присъствам на събития, на които се изисква да бъда придружен от дама, примерно в четвъртък или в събота?
	Сърцето ми се сви от болка.
	— Не, не се явявам на никакви публични събития. Можеш да заведеш майка си.
	— Ти си взискателно зверче. — Думите му бяха последвани от усмивка, която ставаше все по-широка, ярка като бавно разгарящ се огън. — Изглежда толкова организирано! Това не е моделът, по който се развиваха нещата досега… искам да кажа, досега не сме имали предварително определени дни за среща, малко Цвете.
	— Знам — признах. — Но това е единственият начин, който не ми се струва ненормален. Не искам да бъда навсякъде по вестниците заради теб.
	— А това защо? — попита и свъси вежди. Бях казала прекалено много.
	— Просто не искам — измърморих. Като няма какво да кажеш, бръщолевиш подобни глупости.
	— Аз ли трябва да организирам вечерта, аз ли ще ти казвам къде? Всъщност, къде? В моя апартамент или в твоя? И се събираме и се чукаме цяла нощ, така ли?
	Прокарах пръст по гърдите му, този път до колана. Това беше въпросът, от който се страхувах най-много. Надявах се да приеме отговора ми. След клуба, след ресторанта, след вечерята, винаги се бяхме виждали… на публично място, бях започнала да се пристрастявам към този вид срещи. Не исках да се отказвам от това.
	— Мисля, че досега се справяме прекрасно. Не искам в моя апартамент. Нито пък в твоя. Пускаш ми съобщение, казваш ми къде, в колко часа да бъда и каква е обстановката, за да знам какво да облека. Останалото няма значение.
	Вдигнах се на пръсти и го целунах. Започна като лека, невинна целувка, но след секунди ме целуваше ожесточено, настоятелно и вече исках да взема думите си назад, да изтрия всичко казано, исках да му кажа, че го желая всяка вечер, всеки ден, но той се отдръпна. Дишаше тежко.
	— Мога да се справя с фотографите, но проблемът е, че не мога да се откажа да те снимам, искам да го правя, стана ми нещо като мания. Това е единственото ми условие. Без лица, но снимките да са разрешени.
	По гърба ми полазиха тръпки. Погледнах го. Мисълта да притежавам доказателство как докосва кожата ми, мисълта, че той ще гледа после тези снимки, че ще го възбуждат, подпали и заля с топлина лицето ми, плъзна до гърдите ми. Той забеляза, усмихна се и прокара кокалчетата на ръката си по челюстта ми.
	— Когато това свърши, ще ги изтриеш — казах.
	— Разбира се — отвърна без колебание.
	— Ще се видим в петък — казах, плъзнах ръка в джоба на сакото му, без да бързам да я вадя, за да се възползвам от възможността да усетя твърдото му тяло, после извадих телефона му и набрах моя мобилен. Звънна в джоба ми. Нямаше нужда да го поглеждам, знаех, че се усмихва като палаво дете. Мушнах телефона обратно в джоба му и тръгнах. Знаех, че ако се обърна да го погледна, ще се върна.
	Махнах на майка му за довиждане и се качих в асансьора. През цялото време мислех за камерата на мобилния му телефон.
	Бях изминала две пресечки от сградата, когато получих съобщение:
C>
	„Чакай ме в петък в Бруклин, на ъгъла на Единайсто авеню и Кент. 18:00 часа. Вземи такси и стой в него, докато те взема. Можеш да дойдеш направо от работа.“
C$


>	Шест

	Когато бях млад и наивен, Дмитри Герард беше вторият ми клиент. Имаше малък, но доста доходоносен бизнес в Лондон. Погледнато на хартия, бизнесът му не беше нищо особено: плащаше си сметките навреме, имаше списък с редовни клиенти и годишно доходите му бяха повече от разходите. Но най-забележителното качество на Дмитри бе, че умееше да надушва редки неща, които хората знаеха как да оценят, неща, за чието съществуване подозираха малцина, неща, които продаваше в различни страни, а някои от тях струваха цяло състояние.
	Имаше нужда от пари да разшири дейността си и както научих по-късно, да събере кадърни хора, които да го информират кога и къде се очаква да се появи нещо интересно. Точно тези информатори го направиха много, много богат. При това съвсем законно богат. Всъщност до момента, за който става дума, Дмитри Герард вече притежаваше дванайсет склада за антикварни предмети, като най-големият беше на ъгъла между Единайсто авеню и Кент.
	Извадих листчето с кода, който Дмитри ми бе продиктувал сутринта по телефона. Алармата бипна два пъти и вратата се отвори. Ключалките изщракаха с оглушителен звук. Дадох знак на шофьора си да тръгва и когато колата се отдели от бордюра, влязох в склада.
	Качих се на товарния асансьор и слязох на петия етаж. Съблякох сакото си и навих ръкави. Огледах се. Беше много чисто. Подовете и стените бяха от цимент. Осветлението беше вградено между гредите на тавана. Дмитри използваше тези сгради да съхранява колекции, които възнамерява да продаде на търг или на други дилъри. Слава богу, че не бе продал _точно тази_ колекция.
	Слънцето все още не беше залязло, макар че градът се готвеше да посрещне вечерта. Светлината нахлуваше през неугледните прозорци с напукана мазилка, разположени по двете стени на помещението, и се отразяваше в подредените в редици огледала, покрити с фина драперия. Прекосих стаята, обувките ми оставиха прашна следа по пода. Имаше една-единствена мебел. Приближих се и махнах найлона, с който беше покрита. Тъмночервено канапе, доставено сутринта. Прокарах пръсти по извития му гръб и си представих колко разкошна би изглеждала Сара върху него. Гола и молеща. _Идеално!_
	През следващия час се занимавах с драпериите на огледалата. Махах ги една по една, после подредих огледалата около канапето, което сложих в средата на стаята. Някои рамки бяха позлатени, други бяха с тежки орнаменти. По някои от огледалата тук-там около ръбовете се виждаха малки петна. Други рамки бяха по-простички, със съвсем обикновена, но много деликатна дърворезба. Когато свърших, слънцето се бе скрило зад сградите, но светлината все още бе достатъчно ярка, така че не пуснах флуоресцентното осветление. Огледалата грееха с приглушена светлина. Погледнах часовника си. Сара трябваше да пристигне всеки момент.
	За първи път, откакто ми хрумна идеята за това място, ми мина през ума, че може да не дойде. Колко щях да съм разочарован! Беше много странно и ново усещане.
	Абсолютно всяка жена досега бе искала или парите ми, или се опитваше покрай мен да се сдобие с някаква вестникарска слава: беше достатъчно само да я снимат как ме е хванала под ръка и светът се отваряше за нея. Всяка една приличаше на предишната. Ала със Сара не беше така. Никога не ми се бе налагало да работя толкова упорито, за да привлека вниманието на жена. Всъщност, не ми се бе налагало да полагам никакви усилия, за да бъда, с която си пожелая. Не знаех дали това е нещо хубаво, или не.
	_Наистина ли съм чак такова клише? Наистина ли съм като всички други — да искам това, което не мога да имам?_
	Успокоих се с мисълта, че и двамата сме зрели хора, и двамата получаваме каквото искаме от тази… уговорка и че всичко ще приключи достатъчно бързо, след което ще можем да продължим всеки по своя път и никой няма да се чувства наранен.
	_На думи изглежда много просто!_
	Освен това се чукаше превъзходно. Чух как мобилният ми вибрира и бързо тръгнах към асансьора, излязох от фоайето. Сара рязко се обърна и ме изгледа въпросително, когато чу вратата да се отваря с онзи оглушителен метален звук, а аз… се надървих на секундата. Беше достатъчно да я видя как чака, да усетя несигурността й, нетърпението й.
	Полека, приятел. Да я вкараме вътре, после ще я разкъсаме.
	— Здравей — казах и се наведох да я целуна по бузата. — Красива си.
	Познавах аромата й, бе станал като онези аромати, с които свикваш и ти напомнят за нещо хубаво. Ухаеше на лято и цитрусови плодове.
	Приближих се до прозореца на таксито и платих на шофьора. Той тръгна веднага, а аз се върнах при нея.
	— Много щедро от твоя страна. И далновидно — каза и вирна вежда. Косата й беше пригладена, съвсем леко начупена в крайчетата. Отпред бе прибрана под сребриста малка барета. Представих си как ще изглежда по-късно — рошава, дива, оплетена. — Особено като се има предвид, че вече му платих.
	Погледнах към завиващото такси и се усмихнах:
	— Нека го кажем така: липсата на увереност никога не ми е била проблем.
	— А кое ти е проблем?
	— Май няма нещо, което да ме тревожи и да ми създава проблеми. Затова ме харесваш.
	— „Харесвам“ е доста силно казано — каза тя и се усмихна.
	— Туш, дяволско дете! — Засмях се и отворих вратата, като я пуснах да мине пред мен.
	Тя не каза нищо в асансьора, въздухът беше натежал от някакво ново, пулсиращо около нас чувство на очакване. Вратите се отвориха в самия склад, нямаше коридори. Но вместо да излезе, тя се обърна и ме погледна в очите.
	— Преди да влезем, искам да се закълнеш, че няма никакви вериги, камшици и… разни подобни уреди — каза.
	Засмях се. Всъщност едва сега осъзнах колко зле изглежда отстрани и какво доверие ми бе гласувала, за да дойде тук сама, на място, което не познава. Обещах си да й се реванширам за смелостта.
	— Няма белезници и камшици, кълна се — казах и целунах ухото й. — Може да те напляскам съвсем лекичко, но нека да видим как ще тръгне вечерта, какво ще кажеш? — Плеснах я по дупето, минах пред нея и я поведох навътре.
	— О! — възкликна тя и прекоси прага. Последните слънчеви лъчи озариха лицето й.
	_Господи, тази жена е изтъкана от противоположности._
	Позволих си да я погледам, докато влиза в стаята и бавно се върти и оглежда. Рокля в бургундскочервено, крака, дълги няколко мили, черни обувки с много висок ток.
	— О! — възкликна пак.
	— Радвам се, че ти харесва.
	Тя прокара пръст по повърхността на една голяма сребриста рамка. Очите ни се срещнаха в огледалото.
	— Гледам, че си се подготвил тематично.
	— Ако под тематична подготовка имаш предвид, че откачам само докато те гледам, тогава… да — казах и седнах на перваза на единия прозорец, изпружил крака напред. — Обичам да гледам как свършваш, но най-много обичам да гледам как _ти_ се побъркваш, когато те гледат. — Очите й се разшириха, сякаш бе чула някаква шокираща новина. Дали не бях разбрал правилно? За мен беше кристално ясно, че в нея има известна доза ексихибиционизъм, но много по-силно бе желанието й да я гледат. — Знаеш, че обичам да гледам снимките ти — особено когато си гола. Знам, че обичаш да правиш секс на обществени места. Какво не съм разбрал правилно?
	— Нищо. Когато го чуеш от някого другиго, е малко шокиращо — каза и се огледа пак. После тръгна из помещението, разгледа всяко огледало. — Винаги съм мислила, че такива неща се случват на другите хора. Знаех, че има хора, които обичат такъв секс, но никога не бях предполагала, че съм една от тях. Знам, че звучи смешно.
	— Ако нещата са били различни преди, не означава, че тогава си имала това, което искаш.
	— Мисля, че не съм наясно какво искам — каза и ме погледна. — Или, да го кажа по-простичко, може би не съм видяла, не съм живяла достатъчно, за да знам от какво се нуждая.
	— Е, сега си в един склад, в който има само едно канапе и много огледала около него. За мен ще е истинско щастие да се опитам да ти помогна да разбереш.
	Тя се засмя и се приближи до мен.
	— Тази сграда не е твоя.
	— Не мога да не отбележа, че пак си си направила домашното и си проучила.
	Тя остави чантата си на земята до стената и седна на канапето с кръстосани крака.
	— Искам да знам нещо извън колонките за клюки. Надявам се, че не възнамеряваш да пресъздаваме някоя сцена от „Тексаското клане“ и ти да си в ролята на Коженото лице.
	Поклатих глава, засмях се. Изпитах странно облекчение, че все пак си беше направила труда да провери къде отива.
	— Сградата е на мой клиент.
	— Клиент със склонност към огледала?
	— Не знам къде си ровила за информация и какво си разбрала, но трябва да знаеш, че имам двама партньори и всеки от нас си има своя сфера на дейност. Уил Самър се занимава с биотехнологии, Джеймс Маршал — с информационни технологии, а аз се занимавам предимно с изкуство, галерии и…
	— Антики? — попита и посочи с ръка огледалата около канапето.
	— Да.
	— Което обяснява защо сме тук.
	— Свършихме ли с разпита?
	— Засега.
	— Удовлетворена ли си?
	— Хм… все още не.
	Прекосих стаята и застанах на колене пред нея.
	— Има ли проблем?
	— С кое? С това, че ме доведе в склад, пълен с огледала? — попита и с невинен жест прибра косата зад ушите си. — Колкото и да е странно, не виждам никакъв проблем.
	Плъзнах ръка по шията й и я оставих за секунда под врата й, там където беше любимото ми място.
	— Цял ден мисля за това. Мислех си колко прелестна ще изглеждаш тук. Как ще седнеш тук, великолепна и сладка… — Кожата й беше толкова мека, пръстите ми се върнаха обратно на шията й. Притиснах устни под нея и усетих пулса й. Сякаш сърцето й биеше върху езика ми. Тя прошепна името ми, отпусна краката си, отвори ги и ме притисна към себе си.
	— Искам те гола — казах и без да губя време, развързах роклята й. — Искам те гола и влажна, искам да ме молиш да те чукам. Искам да чуя как ме молиш. — Притиснах устни върху гърдите й, стиснах със зъби зърното й през сутиена. — Искам да викаш името ми, искам хората на спирката да го чуят.
	Тя простена и започна да разхлабва вратовръзката ми.
	— Искам да те вържа с това — казах. — Да те напляскам, да смуча клитора ти, докато ме помолиш да спра.
	Гледах как непохватно се опитва да разкопчае ризата ми. Видях гладния й поглед, когато я свали от раменете ми.
	— Или пък аз да те завържа през устата — каза и се засмя.
	— Само обещаваш! — прошепнах и засмуках устната й, после брадичката и шията.
	Тя уви пръсти около пениса ми, който в пълна готовност запулсира в дланта й. Развързах роклята й, разтворих я и освободих ръцете й. Метнах роклята някъде на пода, сутиенът я последва след секунди.
	— Кажи ми какво искаш, Сара.
	Тя ме погледна, поколеба се и прошепна:
	— Докосни ме.
	— Къде — попитах и прокарах пръст по бедрото й. — Тук ли?
	Кожата й беше млечнобяла, изглеждаше като коприна на фона на червеното кадифе. Много по-красива, отколкото си я бях представял цял ден. Прокарах зъби по бедрото й, докато свалях мъничкото парче дантела по краката й. Плъзнах пръсти в нея, беше толкова мокра! Усетих как дъхът ми изсвистя между зъбите. Завъртях палец върху клитора й, двамата гледахме надолу, там където я докосвах. Видях как мускулите на корема й се свиват, треперят, чувах нежните й стенания. Изправих се и разкопчах панталона си. Извадих един презерватив и го метнах на креслото, преди да се събуя.
	Тя не губеше време. Седна, взе пениса ми в ръце и прокара език по върха, после по цялата дължина. Гледах как бавно засмуква главичката. Устните й бяха толкова топли, мокри.
	Погледнах нагоре и видях отраженията ни в огледалото. Тя бе обхванала бедрата ми, красивата й карамелена коса се увиваше около пръстите ми, главата й се движеше ритмично между краката ми. Едва се сдържах да не поглеждам надолу. Можех да си представя как изглеждат отгоре дългите черни мигли, опрели в розовите й бузи. Или големите й черни очи, обърнати нагоре към мен. Нямаше начин да издържа на подобна гледка. Усещах как пръстите й се забиват в кожата ми, как косата й минава като мека четка по корема ми, горещата й уста, вибрациите от стоновете й. Господи, това беше непоносимо удоволствие! Прекалено силно дори за мен.
	— Не, все още не — казах. Едва познах гласа си. Не знам как събрах сили да се отдръпна от нея. Прокарах пръсти по устните й. Изкушението да я гледам как ме засмуква, да свърша в гърлото й… беше почти извън контрола ми, но имах други планове. — Обърни се. Застани на колене.
	Тя застана на колене и с гръб към мен и извърна глава да ме погледне. Този поглед едва не ме довърши. Докато слагах презерватива, се наложи да си представям счетоводни сметки, дори да си рецитирам някои от най-тъпите вицове на Уил. Хванах здраво ханша й, потърках пениса си в клитора й и започнах да влизам в нея. Много бавно. Главата й се отпусна напред, не виждах лицето й. Не, не става така. Увих длан около косата й и дръпнах главата й нагоре. Дъхът й секна, очите й се разшириха от изненада, желание, глад.
	— Ето те — казах и се отдръпнах съвсем леко, за да я обърна към огледалото. — Ето там, точно там. Искам да гледаш в огледалото.
	Тя облиза устните си и кимна, доколкото й беше по силите.
	— Харесва ли ти? — попитах и я стиснах по-силно.
	— Да…
	Започнах да се движа по-бързо, гледах я и мисля, че преобладаващото чувство беше възхищение и преклонение. Явно тази вечер бе решила да ме остави да водя събитията, да ми позволи да взема всичко от нея, всичко, което искам. Съзнанието ми трескаво прехвърляше варианти как да я възбудя докрай, да я накарам да изпита това, което изпитвах аз, защото не бях сигурен колко ще издържа.
	— Виждаш ли колко по-добре е така? — попитах, без да откъсвам очи от отраженията ни в огледалата и без да спирам да се движа в стегнатото й от нечовешко напрежение тяло. — Виждаш ли колко съвършено изглеждаш? — Завъртях ханша си и ускорих темпото. — И там — казах и дръпнах главата й назад, за да се види в другото огледало. — Виждаш ли как се движат гърдите ти, докато те чукам. Виждаш ли как е извит гърбът ти? Виждаш ли прекрасния си задник?
	Пуснах косата й и сложих ръце на раменете й, стисках ги, използвах ги да пазя равновесие. Кожата й блестеше потна, копринена. Кичур коса се бе залепил за челото й. Свих колене, за да сменя ъгъла, и цялото й тяло се изви под дланите ми, трепереше до моето. Тя се облегна на лакти и извика. Искаше по-силно, по-дълбоко. Пръстите й се бяха впили в кадифето на канапето. Хванах бедрата й, чуках я силно, дръпнах главата й назад, за да не спира да се гледа.
	— Макс — изстена тя и обърна лице настрани. Изглеждаше удавена в емоциите си, безпомощна, изгубена в това, което _аз_ й давах. Краката ми горяха, усещах как удоволствието се излива по гърба ми, как напрежението се надига. Бях на ръба. Обвих кръста й и смених ъгъла. Ръката й се стрелна към таза ми и започна да ме притиска в себе си.
	— Това е — казах почти без дъх, усещах как мускулите й се свиват около мен. Самият аз я молех да свърши.
	— Почти… съм… готова — каза. Очите й бяха затворени, зъбите й — забити в долната й устна. Пресегнах се и докоснах клитора й, но нейните пръсти вече бяха там. Канапето изскърца под нас и за секунда ми мина през ума, че може да се разпадне.
	— По-бързо, Макс.
	Огледах се, виждах ни в огледалата, от различни ъгли. Гледах как пръстите ни се движат в бесен ритъм около клитора й. Никога не бях виждал нищо, ама нищо по-еротично, не можех да го сравня с нито едно от преживяванията в живота си. Знаех, че е игра, но за нищо на света не исках да свършва, бях готов да играя до края.
	Погледът ми се върна на лицето й. Тя не спираше да повтаря името ми, бе отметнала глава върху рамото ми и когато свърши, имах чувството, че цялото й тяло се стегна около пениса ми. Усещането беше доста близо до токов удар. Сърцето ми щеше да изскочи.
	— Не затваряй очи, _не затваряй шибаните очи_. Свършвам! — Последвах я на секундата.
	Целият треперех. Отпуснах се напред, стиснах кръста й, кръвта ми блъскаше във вените като изтласкана от помпа.
	— Мили боже — каза задъхано тя, погледна ме през рамо и ми се усмихна.
	— Да, знам. — Успях да изляза от нея и да махна презерватива. После я сложих да седне на канапето до мен. Сара изглеждаше спокойна, усмихваше се сънливо, облегна се на възглавницата и въздъхна доволно.
	— Не съм сигурна, че мога да вървя — каза и прибра мократа от пот коса от лицето си.
	— Няма защо, пак заповядай.
	— Как побираш това самочувствие в това грамадно тяло? Винаги ли си бил такъв?
	Усмихнах се, затворих очи и се опитах да нормализирам дишането си, поне докато започна да усещам краката си. Тишината увисна между нас. Долу на улицата животът продължаваше. Клаксони, коли, хора, хеликоптери в небето. В стаята бе станало тъмно. Съвсем се бях отпуснал, когато усетих как възглавницата до мен помръдна. Отворих очи. Сара бе станала и си събираше дрехите.
	— Какво искаш да правиш сега? Имаш ли планове за вечерта? — попитах и се настаних да гледам как облича роклята си.
	— Да, да се прибера у дома.
	— Трябва да хапнем нещо — казах и протегнах ръка да погаля гладкото й бедро. — След такова физическо натоварване съм гладен като звяр.
	Тя ме отблъсна много леко и се наведе да си търси обувките. Не можех да си спомня кога ги бях събул.
	— Не, не става така.
	Може би трябваше да изпитам известно облекчение, че няма никакво намерение да измества нещата на емоционална територия. По принцип емоциите ми се струваха нещо излишно, но не мога да кажа, че ми стана особено приятно. Тази жена беше такава загадка! Явно нямаше много опит, бе запазила детинската си наивност, но бе дошла тук, което, ако се замисли човек, бе доста безразсъдна постъпка и ми се бе доверила.
	Защо? Всеки има някаква игра. Каква е нейната?
	Сложи обувките, изправи се, опъна роклята си, извади четка от чантата и приглади косата си. Очите й все още блестяха, руменото й лице грееше, но като се изключи това, Сара изглеждаше като една напълно почтена дама. Нищо в държанието и вида й не подсказваше какво бе правила допреди минути. Реших, че следващия път трябва да се постарая повече.


>	Седем

	Ето защо Анди е успявал да свърши толкова много работа. Нищо не избистря ума повече от як оргазъм с разкошен мъж, който не очаква след това да изтичам и да му взема дрехите от химическото чистене.
	В понеделник сутринта отидох на работа бодра, работоспособна, останах изцяло съсредоточена по време на събранието сутринта. Останалите изпълнителни директори и асистентите им вече бяха дошли. Бенет бе успял да свърши доста неща и както се очертаваше, щяхме да имаме много работа с новите двайсет клиенти. Бях затрупана. От една страна, беше хубаво, защото нямах време да мисля за Макс, да си представям различни техники за кастриране или да търся варианти да му направя някоя вуду кукла.
	Но сред целия кошмар на натоварения ми график, докато бягах от среща в среща или претичвах до тоалетната, си спомнях за силното му голо тяло зад мен, за сладкото изтощение в ръцете ми, за ръцете му в косата ми.
	_Не затваряй очи, не затваряй шибаните очи, свършвам!_
	Независимо че беше много хубаво, че беше страхотно изживяване, в неделя сутринта бях леко депресирана. Не, не съжалявах за нищо, за _нищо конкретно_, но се чувствах доста неловко. Мина ми през ума, че вероятно създавам у него съвсем погрешно впечатление, лошо впечатление — да се появя в напълно непознат квартал и да му позволя да прави с тялото ми каквото си иска. И то пред стотици огледала, на място, където никой нямаше да ме чуе, ако се наложеше да викам за помощ.
	Трябва обаче да призная, че под този доста тънък слой угризения и срам изпитвах истинска наслада от живота, никога не се бях чувствала по-жива. Той ме караше да се чувствам пазена, закриляна, колкото и странно да звучи, имах чувството, че каквото и да го помоля, ще се съгласи. Сякаш виждаше в мен нещо, което убягваше на всички други. Той не ме укори, не спори, не ме осъди, когато изложих исканията си в офиса му. Ни най-малко не се изненада, когато му казах, че няма да правим секс в моето или в неговото легло, че няма да прави секс с никоя друга, което беше доста крайно условие. И никакви легла!
	Седнах зад бюрото си в офиса, затворих очи и споменът се върна. Споменът за Анди и последния път, когато правихме секс. Бяха минали повече от четири месеца от онзи жалък опит. Бяхме прекратили дори караниците за моята и неговата програма. На тяхно място обаче над връзката ни висна черната сянка на безразличието и липсата на каквато и да е интимност.
	Опитах се да запаля някаква искрица, като се появих в офиса му една вечер, късно след работното време. Бях напълно гола под палтото, като не броим високите обувки. Ако знаех какво ме чака, нямаше да си направя труда или щях да отида в жълт карнавален костюм на патока Доналд. Беше стъписан от посещението ми.
	— Не мога да правя секс с теб _тук_! — изсъска през зъби и погледна дали има някого зад мен.
	Може би го каза, защото офисът беше мястото, където чукаше други жени. Никога през живота си не бях изживявала такова унижение. Не казах нищо, просто се обърнах и излязох. Прибра се много късно, целуна ме, направи си труда да ме разбуди, положи усилия да го направи бавно, да го направи хубаво. Но не беше хубаво, беше едно нищо.
	Отворих очи, примигнах няколко пъти, защото в този толкова случаен момент истината ме порази. Макс ме караше да се чувствам толкова добре, толкова истинска и жива, а Анди бе успял да ме направи само нещастна. Време беше да порасна и да се държа като жена, да спра да се извинявам пред себе си и пред всички, че вземам от живота това, което искам.

	* * *

	Макар че изпитвах доста смущаващо за самата мен нетърпение и копнеех да го видя, мисълта, че рано или късно ще се обади, някак успяваше да спре въпроси от сорта: кога и къде ще ме заведе този път. И така цяла седмица. Но в петък след пладне, когато не бе драснал нито ред, изведнъж се замислих, че ако не иска да продължаваме така, просто няма да ми пусне съобщение. Не беше лишено от логика. Нямахме установен правилник кога, как и с каква деликатност ще прекратим това споразумение. Всъщност начинът, по който бях поставила нещата, условията, които го накарах да приеме, предполагаха точно такова безмълвно излизане от ситуацията. Не се обаждаш, изчезваш.
	Имаше нещо много успокоително в нашето споразумение. Толкова беше необвързващо. Можеш просто да изчезнеш, да не се върнеш никога повече, без да се налага да се обадиш дори. Или? Но исках да го видя. Оставих телефона в шкафа на бюрото си, твърдо решена да не го вземам със себе си на срещата на екипа. Бяха минали едва десет минути от обсъждането на маркетинговата кампания на дамско бельо, когато започнах да си представям как Макс бавно събува _моето бельо_ и как плъзга дантелата по краката ми. Станах, извиних се, че трябва да отида за секунда до офиса си, и взех телефона от шкафа.
	Но все още никакво съобщение. _По дяволите!_
	Когато се върнах в заседателната зала, Бенет прехвърляше слайдовете с бясна скорост. За мен не беше проблем, защото ги бях виждала, но за новопристигналите това бе нещо съвсем ново и при темпото, с което се сменяха картините, хората гледаха изумени, не разбираха нищо, а и при такава скорост на всеки може да му се завие свят и да си повърне обяда. Приближих се и казах тихо:
	— Бенет, по-бавно!
	— Моля? — Почти подскочи нервно, едва сдържаше гнева си. Преглътнах тежко. Добре, вече бяхме колеги, но Бог ми е свидетел, че все още се вцепенявах от страх, когато беше такъв. А това се случваше често.
	— Мисля, че мина през маркетинговия сегмент прекалено бързо — поясних. — Ти самият го довърши едва вчера, а тези хора по това време бяха в самолетите за насам. Дай им време да го видят и да го разберат.
	Той кимна сковано и обърна поглед към екрана. Почти чувах как брои на ум до десет, докато чака хората да видят изложеното на слайда. После се обърна и погледна към Клоуи. Тя го гледаше, захапала деликатно химикалката си, и едва се удържаше да не избухне в смях. Много се съмнявам, че Бенет изпитваше някакво съчувствие към служителите на „Райън Медиа“, които преди по-малко от ден бяха изтръгнали целия си живот с корените и се бяха преместили тук да работят за себе си и за него. Бенет беше от хората, които очакват човек в подобна ситуация да запомни седемдесет и две таблици с цифри в рамките на двайсет и четири часа.
	— Така става ли? — попита и без да чака отговор, мина на следващия слайд.
	_Наваксвай или хващай самолета за обратно._ Това бе казал на един от новите служители Коул.
	Телефонът ми завибрира на масата, стреснах се, извиних се за прекъсването и поблагодарих на Вселената и на Бенет Райън за неговия неизчерпаем и на моменти увлекателен, дори забавен перфекционизъм и нетърпение, защото през последните две минути бях спряла да мисля и да се чудя защо Макс не се обажда и дали все още има интерес да се виждаме.
C>
	„Градската библиотека. Има някои доста интересни книги. Швартсман Билдинг, 6:30. Облечи пола, сложи най-високите си обувки и не слагай бельо.“
C$
	Усмихнах се. Макс беше щастливо копеле. Трябваше само да събуя бикините, за да съм готова за срещата.
	Вдигнах поглед. Клоуи все така гризеше химикала си, но този път гледаше право в мен. Веждите й бяха повдигнати въпросително. Погледнах Бенет и се опитах да не обръщам внимание на изпитателния й поглед, но не можех да спра да се усмихвам.

	* * *

	В Ню Йорк има прекалено много забележителни емблематични сгради, но повечето си приличат малко или много. Всяка една носи бремето на историята, но само някои могат да се разпознаят отдалеч. Градската библиотека е сграда, която не можеш да не забележиш, не е възможно да не те зашемети с двата огромни лъва от двете страни на масивните стълби.
	Бях го виждала четири пъти от вечерта, когато правихме секс в клуба, и въпреки че това бе планирана среща, когато забелязах моя красив непознат, имах чувството, че някой ме изрита в гърдите и ме остави без въздух. Той стърчеше над всеки и всичко край него и оглеждаше тълпата, търсеше ме с очи. Застанах на място и си позволих да го погледам, да го изпия с поглед. Черно сако, тъмносива риза, без вратовръзка. Косата му бе пораснала през последните две седмици и макар че личеше, че отгоре е по-дълга, харесваше ми да го виждам рошав. Представих си тази немирна коса между краката си. Стоеше неподвижно като изваяна статуя по средата на стълбите, а хората го заобикаляха от двете страни.
	_Искам да те видя гол под слънчевата светлина_, помислих. _Искам да видя снимка на голото ти тяло до моето голо тяло, а слънцето е точно над нас._
	Точно тогава Макс ме забеляза. Хвана ме как тайно го гледам и му се възхищавам, но се усмихна с онази усмивка, с която казваше, че знае всичко, че разбира всичко. Вдигна пръст и ме подкани.
	Когато се приближих до него, той каза:
	— Залових те да ме гледаш.
	— Това е долна лъжа — отвърнах и се засмях, но се наложи да погледна настрана от неудобство.
	— За човек, който обича да го гледат в най-интимни моменти, си крайно срамежлива, когато те хванат в ролята на воайор.
	Усмивката ми се стопи, усетих болка в гърдите. Отговорих, преди да си помисля:
	— Просто се радвам да те видя.
	Това определено го изненада, но успя да се съвземе и да пусне една от пленителните си усмивки.
	— Готова ли си за игри?
	Кимнах. Макар че думите му запалиха кожата ми, бях странно напрегната. Преди седмица се бяхме видели в компанията на стотици огледала, но все пак бяхме сами. В шест и половина в петък библиотеката се пукаше по шевовете от народ.
	— Това ще е интересно — казах тихо, а той сложи двата си пръста под кръста ми и ме поведе.
	— О, да! Повярвай ми, ще е много интересно — каза, наведе се и прошепна в ухото ми: — Това е точно в твоята сфера… на литературни интереси, искам да кажа.
	Когато влязохме, той мина напред, а аз вървях зад него, сякаш бяхме двама напълно непознати, които влизат в библиотеката по едно и също време и по случайност отиват в една посока. Забелязах, че хората го заглеждат. Мъж и жена се спряха и започнаха да го обсъждат. Само в центъра на Манхатън един гений в инвестициите със слава на плейбой, или може би плейбой със слава на инвестиционен гений, може да бъде разпознат веднага.
	Следвах го, без да обръщам внимание къде отиваме, бях прекалено заета да наблюдавам съвършено ушития му костюм, и по-точно — идеалните форми, които го изпълваха. По едно време намали ход и попита:
	— Знаеш ли нещо за тази библиотека, Сара?
	Опитах се да се сетя за някакви подробности, нещо, което да съм запомнила от телевизията и филмите.
	— Май се сещам само за началната сцена на „Ловци на духове“ — признах.
	Макс се засмя и ми обясни:
	— Тази библиотека е известна с това, че разчита до голяма степен на филантропията на спонсори и дарители. Хора като мен, например. — Усмихна се и ми смигна. — Тези хора щедро подаряват цели колекции от книги, понякога прекалено щедро, и в замяна получават… някоя и друга услуга, която не се огласява, разбира се.
	— Ясно — повторих.
	После спря, обърна се и се усмихна.
	— Това е известната Розова зала.
	Огледах се. Беше топло и някак те примамваше да влезеш. Приглушени гласове, тихи стъпки, от време на време някой обръщаше страница. Погледнах към тавана. Беше много красив, като къс небе. Тежки полилеи, прозорци с формата на арки. За секунда ми мина през ума, че е решил да ме сложи да седна тук, на някоя от дървените банки в зала, претъпкана от кротко четящи хора. Макс се засмя, сякаш прочете мислите ми.
	— Спокойно, дори аз не съм чак толкова смел — каза.
	Помоли ме да изчакам, а той тръгна към другия край на залата да поговори с един възрастен джентълмен, който очевидно знаеше кой е Макс и какво прави за библиотеката им. Докато говореха, мъжът погледна към мен. Усетих, че се изчервявам. Веднага отместих поглед и започнах да разглеждам рисунките по тавана. Само след няколко минути вече вървях след Макс по някакви вити стълби със слабо осветление. Влязохме в малка стая, пълна с рафтове с книги. От пода до тавана.
	Макс добре знаеше къде отива и какво търси, а аз се запитах дали често идва тук, или е намерил мястото по някое време през седмицата. И двете идеи ми допаднаха. Искаше ми се да мисля за него като за човек, който добре познава библиотеката и се разхожда из нея, сякаш работи в нея. Но беше хубаво да си представям как цяла седмица Макс мисли за срещата ни и се опитва да я направи вълнуваща и интересна. _За мен._
	Застанах в единия ъгъл между две редици. Имах чувството, че отрупаните с книги стени се затварят над мен, че ме притискат и ще ме смачкат всеки миг. Чух тихо покашляне и разбрах, че в залата има поне още един човек. Слабините ми се свиха на топка от очакването и напрежението. Макс взе книга от единия рафт, без дори да поглежда заглавието.
	— Четеш ли еротика, Сара? — попита и се засмя от сърце на реакцията ми. Очите ми вероятно бяха изскочили от орбитите. Не съм светица, не съм против такава литература, но честно казано, никога не бях ходила да търся такова нещо за собствената си библиотека, не смятах, че е нещо, което си заслужава да се чете.
	— Ами… рядко.
	— Рядко или никак?
	— Е, чела съм някои романтични романи…
	Той започна да цъка с език и да върти глава.
	— Не, не, не говоря за нещо софт, с някакви корици с мъже с голи мускулести гърди. Говоря за книги, които разказват какво усеща жената, когато мъжът влиза в нея. Сладката болка, когато езикът му се плъзга между краката й, книги, в които мъжът опитва вкуса й. Имам предвид книги за чукане.
	Сърцето ми блъскаше като бормашина. Докато говореше, болката в слабините ми ставаше толкова непоносима, че ми идеше да се свия надве.
	— В такъв случай, не съм чела такива книги.
	— Е, радвам се, че се появявам съвсем навреме, за да запълня този значителен пропуск. Няма нужда да ми благодариш, минавам случайно и веднага помагам.
	Погледнах книгата. „Делтата на Венера“ на Анаис Нин. Заглавието ми беше познато, репутацията на книгата — също. Едва ли има човек, който да не е чувал за тази… творба.
	— Супер, да видим за какво става дума — казах и обърнах книгата да видя баркод или номер, но нямаше нищо. Беше с кожени корици, по всичко личеше, че е рядко издание. — Ще я вземем с нас ли?
	— О, не, не. От тази зала не могат да се изнасят книги. Всъщност много малко книги в библиотеката могат да се изнасят — поясни. — И ако я вземем, няма да е забавно, нали? Акустиката тук е приказна — с дървените тавани и стени и какво ли още не.
	— Какво? Тук ли? — Бях леко разочарована. Колкото и да ми харесваше идеята да чета нещо такова с Макс, не можех да отрека, че бях подготвена за една дива вечер _с него_, а не с някаква _книга_.
	— Ще ми почетеш ли?
	— Ще чета еротичен роман _сега_?
	— Да. И вероятно ще искам да те чукам тук. Миналата седмица можеше да си позволиш да си шумна, но, страхувам се, че този път ще се наложи да си много тиха — каза и отмести кичура от лицето ми. Устните му бяха свити.
	Преглътнах тежко. Не бях сигурна, че това са думите, които исках да чуя. Не бях сигурна дали това ме ужасяваше и ако беше така, защо ме ужасяваше. Погали ме по гърба ми, сякаш да ме успокои. Дланта му беше топла, а пръстите му достатъчно дълги, за да покрият целия ми гръден кош.
	— Ти беше така мила и щедра да ми дадеш един петък. И ми каза да няма никакви легла — каза той. — При тези обстоятелства не ми даваш голям избор, нали? А аз искам да правя с теб неща, които не си изживявала досега, искам да е интересно и вълнуващо. За теб.
	— А ти? Ти правил ли си тези неща? — попитах и пак се замислих откъде познава тази зала толкова добре. Той поклати глава.
	— Много малко хора имат достъп тук. Освен това те уверявам, че никога не съм чукал жена в библиотека. Не знам защо имаш такова мнение за мен. Може би си мислиш, че съм някакъв експерт в тези неща, но в повечето случаи е било в лимузината на път да оставя някоя до тях. Може да съм задник, но не съм мъжка курва, ако трябва да ти отговоря изчерпателно и сериозно. Това е положението.
	Фактът, че не беше женен, означаваше само едно — той обичаше свободата си. Нямаше защо да си въобразявам друго. И макар че уговорката включваше само секс, той беше първият мъж в живота ми, който не настояваше да знае подробности, не питаше; и въпреки това — някак знаеше. А и цяла седмица бях копняла само за едно — да ме докосне.
	Вдигнах ръце и приближих лицето му към моето.
	— Няма значение. Наистина! Харесвам лошото момче в теб.
	— Никога няма да бъда лошо момче с теб. Напротив, ще бъда мил. — Засмя се с устни върху моите. — Въпреки че отказваш да седнеш в колата ми, отказваш да се качиш до нас за едно чукане. Караш ме да променям навиците си.
	Никой не можеше да ни види от другия край на малката зала, но ако някой тръгнеше по нашата редица да търси нещо конкретно, щяха да ни хванат. Нещо у мен започна да боли толкова силно, а сърцето ми заблъска лудо. Макс направи крачка към мен и се наведе да ме целуне. Не спираше да се усмихва, дори в целувката.
	— Спазвам правилата ти, но това не значи, че винаги го правя с удоволствие. Изтрих видеото, но трябва да призная, че ужасно съжалявам. Ще ми позволиш ли да направя снимки тази вечер?
	Толкова малко думи и вече се топях и втечнявах. Като топъл мед.
	— Да.
	Той се усмихна и за секунда си помислих, че току-що съм сложила частичка от душата си право в ръцете на дявола. Но след това ме целуна и прошепна:
	— Знаеш, че никога няма да ги покажа на друг. Никак, ама никак не ми се нрави мисълта друг мъж да те види така. Когато ме напуснеш, не завиждам на следващия след мен. Горкият нещастник. Ще трябва да се напъва сам да мисли нови начини да те задоволи. Това сега е само между мен и теб.
	— Когато _аз_ те напусна?
	— Или когато всичко свърши — каза и сви рамене. — Кажи го, както искаш.
	— Днес се замислих… дали ще се обадиш. Мислех си, че ако не искаш да ме видиш, просто няма да пуснеш съобщение. И така ще приключиш с мен.
	— Не. Мисля, че това е възможно най-нелепият начин да скъсаш с някого — каза и се замисли. — Ако някой от нас иска да приключи, нека поне има доблестта да си го каже. Става ли?
	Кимнах. Изпитах нечовешко облекчение, но не знаех защо. Макар да направих тази сделка със себе си и с него и ограничих нещата само до сексуална връзка, започнах да подозирам, че ако един ден свърши… ще ми липсва. Не сексът, _той_ ще ми липсва. Не само любовникът Макс. Всъщност той беше толкова забавен, с него всичко беше леко, лесно. Ала той бе играч, следователно едва ли приемаше нещата по-сериозно, отколкото самата аз ги приемах… с две думи, приемаше го като игра.
	— Сега, след като уточнихме това… — Той ме обърна с лице към рафтовете, протегна ръце през тялото ми и отвори книгата на страница, която явно познаваше добре. Бе притиснал тяло зад мен, рафтовете с книги се издигаха пред мен — чувствах се като заровена… или по-скоро като добре пазена. — Чети — прошепна. Горещият му дъх опари ухото ми. — Започни от тук.
	Трябваше да започна от средата на главата. Не знаех какво се е случило до момента, не знаех от чие име се разказва книгата, но веднага ми стана ясно, че тези подробности нямат значение. Навлажних устни и зачетох:
	— Антонио бе очарован от бялата й кожа, от прелестните й гърди, от тънкото й кръстче…
	Макс плъзна ръка под полата, по бедрата и около ханша, спря на корема ми за малко, а след това обхвана гърдите ми с едрите си длани.
	— Колко си мека — прошепна. Спусна едната си ръка между краката ми и започна да ме дразни. Усещах, че съм много мокра. Беше изключително трудно да се съсредоточа върху обикновени думи, написани на английски език, който до този момент си мислех, че мога да чета, но се опитах да продължа. Макс ме пусна и чух как разкопчава колана си. Почти не разбирах какво чета, защото цялото ми внимание бе насочено към движенията му, които не виждах, но чувах странно добре, сякаш слухът ми се бе увеличил десетократно.
	Можех ли изобщо да се справя с подобна задача? Това не беше дансинг с вибрираща музика, претъпкан с танцуващи тела. Това не беше празен ресторант и ръката на Макс под масата. Това беше най-известната обществена библиотека. Тук имаше красиви тавани, мраморни подове и редки книги… това беше история. Откакто влязохме, не си бяхме позволили да говорим с нормален глас, хората тук _шепнеха_. И сега щяхме да правим секс? Едно е да си го представяш, друго е да си на място и всъщност… вече да го правиш. Бях много притеснена. Не, не притеснена. Бях ужасена. Но в същото време тялото ми вибрираше от вълнение, кръвта блъскаше във вените ми. Четях, сякаш сега се учех да сричам.
	— Съсредоточи се, Сара.
	Премигнах, пак погледнах към страницата и с мъка концентрирах вниманието си върху написаното.
	Всичко го караше да се усмихва. Представи си как целият свят навън се е затворил и сега бе останал сам със своето сексуално пиршество. Предпочиташе да мисли, че няма да има утре, че няма да се вижда с никакви други хора, че на тази планета съществува само тази стая, само този следобед, само това легло.
	— Прочети пак последния абзац — каза и вдигна полата ми.
	_Само тази стая, само този следобед, само това легло._
	Точно се канех да го прочета отново, когато той се плъзна в мен без никакво предупреждение. Нямаше нужда да ме гали, да ме дразни, да ме възбужда. Бях предостатъчно мокра. Трябваше само да ми даде една книга, да ме докосне набързо тук-там и да ми позволи да слушам как се съблича. Да ме разцепи на две без предупреждение! Най-върховното удоволствие в целия ми живот. Простенах.
	— Тихо — напомни ми той, излезе леко и пак се плъзна докрай в мен. Беше толкова голям, толкова твърд. Спомних си как ме заболя предния път, когато ме чука отзад пред огледалата. Спомних си как посрещах гладно, но и със страх, всеки негов брутален тласък. Когато видя лицето ми, секунди преди да свърша, в стотиците огледала, бях сигурна, видях с очите си как това го довърши. Онова, което видях на лицето му в онзи миг, беше върховната точка на онази вечер, беше по-силно и помитащо дори от оргазма ми.
	Бяхме в дъното на една от забутаните редици с книги, но чувах звуци, знаех, че има и друг. Може би през няколко реда от нас. Макс плъзна ръка и започна да гали клитора ми. Забих зъби в устната си, за да не извикам.
	— Чети.
	_Шегува ли се?_ Ако допуснех дори за секунда гърлото ми да се отвори за някакъв звук, не можех да гарантирам, че ще е точно литературно четене.
	— Не мога — почти изцвилих.
	— Разбира се, че можеш — каза, сякаш беше супер лесно — поемам въздух десет пъти и — хоп… готово. Продължи да гали клитора ми и добави: — Но ако не искаш, можем да спрем дотук.
	Погледнах го недоволно през рамо и се опитах да не обръщам внимание на тихия му смях. Нямах никаква представа докъде бях стигнала, какво се случваше в проклетата книга, освен че Антонио бе разкъсал роклята й, но бе оставил големия й, тежък колан. Едва усещах дробовете си, с мъка ги накарах да заработят. Все пак не бях сигурна дали пък наистина не възнамерява да спре, така че продължих да чета. Явно напрежението в гласа ми го побъркваше, защото усещах как здраво стиска ханша ми и едва се удържа. Усещах, че е готов.
	— Моля те… — простенах.
	— За бога, чети — каза задъхано.
	Най-накрая успях да навържа думите. Откъсът ставаше все по-разпален. Толкова описателен, подробен. Наричаше влагата между краката й „мед“. Този мъж в книгата смучеше и вкусваше всеки сантиметър от тялото й, а нейното желание бе така мощно и неконтролируемо като моето. За огромен мой ужас, усетих как влагата потича между краката ми, по бедрата. Той усети, потръпна, изгуби ритъм. Знаех, че губи и търпение. Не можеше да пусне ханша ми, а другата ръка… предположих… бе заета да прави снимки с телефона.
	— Мамка му, Сара, докосвай се.
	Хванах книгата в една ръка, закрепих я между китката и сгъвката на лакътя си, а другата плъзнах между краката си. Започнах да разтърквам клитора си. Беше толкова набъбнал, толкова натежал от наближаващия оргазъм, който се отприщи след секунди. Последните ми думи излязоха така:
	— … макар че… щеше да откачи… от омраза… и щас… тие…
	Когато мускулите ми спряха да треперят, той увеличи темпото, изпълни ме докрай, няколко тласъка му бяха достатъчни. После застина, опря устни във врата ми и заглуши стона си.
	В стаята настана ужасяваща тишина. Нямах никаква представа, че сме били толкова шумни. Прошепвах всяка дума, която четях, знам това със сигурност. Но дали не бях много шумна, докато свършвах? Помнех само как се изгубих напълно в него, как изгубих представа за всичко останало. Той се отдръпна, простена тихо и прошепна:
	— Връщам се веднага.
	Изправих се и изпънах дрехите си. След малко се върна и ме целуна сладко по врата.
	— Прекрасно, нали? — Обърнах се с лице към него. — А сега, според твоите правила, идва времето да се разделим — каза и закопча сакото си.
	Направих се, че оправям роклята си, нещо, което вече бях свършила. Но наистина това бе уговорката. _Аз_, не той, а аз бях поставила тези условия, но се почувствах много… странно. Той ме гледаше закачливо, сякаш ми казваше: _Ето, току-що изживя страхотен оргазъм благодарение на мен и изглеждаш малко зашеметена, но беше дотук. Това са тъпите ти правила!_
	За секунда бях склонна да призная на глас, че наистина е глупаво. Но вместо това казах:
	— Много добре, радвам се, че се разбираме така добре, от половин дума.
	Той се засмя и остави книгата обратно на рафта.
	— И най-хубавото е, че това няма да се появи на шеста страница, нали? Брилянтен секс и никой не знае за него. Да, разбираме се от половин дума.
	— Не ти ли писва? — попитах. — Искам да кажа, не ти ли писва хората да наблюдават всяко твое движение?
	Помнех вечни коментари (някои недружелюбни) за косата ми, за облеклото ми, когато се появявах с Анди на разни събития, коментарите за теглото ми. Някои казваха, че съм отслабнала, други, че съм напълняла. Коментираха с кого се виждам, къде. Чудех се дали и при него е така.
	— Не съм знаменитост, но знам, че хората искат да знаят какви съм ги намислил. Повечето четат тези глупости, защото _очакват_ да се забавлявам. Искат да вярват, че съм такъв, какъвто ме показват във вестниците.
	Доста оптимистично изказване.
	— Сериозно ли говориш? Аз пък си мисля, че те преследват, за да те хванат някъде без панталони.
	— Я чакай, нима и ти не търсиш същото? — засмя се той. Истината боли. — Този образ на мъжка курва им е удобен, но е съвсем неточен. Не чукам различно момиче всяка вечер.
	Вдигнах се на пръсти, целунах го и добавих:
	— Е, това е вярно, поне за последните седмици.
	За миг очите му загубиха блясъка си, изглеждаше объркан.
	— Да, много правилно.
	Наведе се, обгърна лицето ми с длани и ме целуна нежно.
	— Да тръгваме — каза.
	Кимнах все още замаяна. Тръгнах пред него, излязохме в централната част на Розовата зала. Нищо не се бе променило. Хората говореха тихо, чувах как прелистват книгите си, никой не вдигна поглед към нас, не представлявахме никакъв интерес.
	Имаше тръпка в това, което направихме, никой не бе разбрал, но беше достатъчно _ние_ да знаем. Бяхме вече към изхода, когато той ме хвана за ръката и ме дръпна назад в един ъгъл.
	— Само още една, за последно — каза и ме целуна. Устните му бяха меки, сладки, не бързаше да ме пусне, сякаш чакаше аз да го отблъсна. Погледнах го в очите. Едва преглътнах. — До следващата седмица, Цвете.
	И замина. Гледах го как прекосява фоайето и как силуетът му изчезва навън в здрача.
	_Колко ще съжалявам за тези пропуснати мигове, когато всичко свърши!_


>	Осем

	В понеделник следобед бях в отвратително настроение. Навън беше адска жега, най-голямата ми сестра искаше да се връща в Лийдс и се опитваше да убеди майка ми да замине с нея. И за кой ли път отбелязах факта, че офисът на Уил има много по-хубава гледка от моя.
	— Ти си пълен неудачник — казах и забих вилицата в пилешкото.
	Уил се засмя и налапа огромна хапка от… каквото там ядеше.
	— Пак ли си кисел заради гледката от моя офис?
	Това беше непочтена, отвратителна и гнусна постъпка — започнах да размахвам китайските пръчици в лицето му. Едва разбирах какво ми говори с тая пълна с патладжани уста.
	— Я ми кажи как така _ти_ се настани в този офис — попитах, убеден, че съм станал жертва на заговор.
	— О, разбира се. Когато трябваше да оглеждаме помещението за последен път след ремонта, ти не дойде, всъщност, закъсня с няколко часа. Аз просто сложих табелка с името си на _моята_ врата. Туш!
	А, да. За първи път, след като се преместих в Ню Йорк, стана така, че трябваше да чукам момичето в нейния апартамент. И както и подозирах от самото начало, се оказах в капан. Предпочитах да чукам в моя апартамент. Винаги можех да измисля нещо, да се оправдая с присъствието на майка си. Можех да кажа, че е само за ден, че само наминава да остави нещо, или… каквото и да е. Когато си в апартамента на момичето, тя иска да ти направи чай, после иска да останеш да спиш при нея, ей такива неща.
	Никога не съм се държал с жените като задник, никога не съм бил подлец. Винаги съм бил максимално отворен. Като всеки нормален човек. _Просто не бях срещнал жената, която да ме накара да не си легна в моето собствено легло._ Жените, с които бях спал, идваха при мен, представяха се, всяка знаеше кой съм и всяка очакваше да се държа според представата на обществото за мен, а тази представа не предполагаше високи очаквания. Мога да гарантирам, че за размерите си Ню Йорк не предлага голямо разнообразие откъм жени. Всяка една е предвидима. В един момент мястото започна да ми се струва прекалено тясно и еднообразно.
	Погледнах през прозореца. Гледката беше фантастична (да му го начукам на Уил). Замислих се за Сара. Напоследък жената успяваше да ме разсейва, без дори да е край мен, без дори да я виждам. Мислех за нея ден и нощ.
	Сара беше неразгадаема мистерия. Ако една жена иска един мъж да мисли постоянно за нея, трябва просто да дотича до офиса му и да му каже, че има право да я вижда един път в седмицата и… щрак — капанът пада; и умът му излита през прозореца. Запитах се дали ако Сара ме покани да остана да спя при нея, бих се съгласил. Започнах да прехвърлям варианти да й откажа, ако изобщо подобно чудо някога се случи.
	_Знаеш какво ще й кажеш, какво се правиш на малоумен. Знаеш, че ще се съгласиш на секундата._
	Откакто дойдох тук, бях спал с няколко дузини жени, но вече почти не помнех подробности. Всяка мисъл за секс моментално ме забиваше в познатата тъмна уличка, която неизбежно водеше към нея. Тя бе сладка и дива, криеше толкова много неща, не говореше нищо за себе си, не ме допускаше и на сантиметър, но пък ми даваше да правя с тялото й всичко, което пожелая. Никога не бях срещал толкова резервирана жена и в същото време — безрезервно отворена и доверчива. Пълен парадокс.
	— Запознах се с една жена.
	Уил остави пръчиците в кутията с яденето си и я подбутна настрани.
	— И искаш да говориш за това?
	— Може би.
	— Виждате се от известно време, нали?
	— Няколко седмици. Да.
	— И се виждаш само с нея?
	— Момичето се чука божествено. И другото е, че ми каза, че не трябва да спя с други жени, докато съм с нея.
	Уил ме гледаше като ударен от гръм, но не му обърнах внимание.
	— Но е съвсем различна. Има нещо в нея… — Потърках брадичката си и се загледах през прозореца. _По дяволите, какво ми става днес?_ — Не мога да спра да мисля за нея.
	— Познавам ли я?
	— Не — казах и се опитах да си спомня дали Уил я бе видял на благотворителната вечеря. Но едва ли. Прекарах по-голямата част от вечерта с него, след като… бях с нея. Оставих я да си оправи грима и косата, но мисля, че после не се видяха, поне не помнех да са говорили.
	— Значи няма да ми кажеш коя е? — засмя се Уил, облегна се на стола си и попита: — Това момиче е успяло да плени сърцето на младия палав принц?
	— Да ти го начукам — казах, грабнах пластмасовата торбичка и метнах в нея кутията с остатъка от храната. — Просто я харесвам. Но е… само секс. По взаимно споразумение.
	— И това е… хубаво? — каза много внимателно той. — Е, поне знаеш, че не е с теб заради парите и положението ти.
	— Аз ли съм идиот, само на мен ли ми се струва, че е ненормално? Тя _не иска_ нищо повече. Ако се опитам да направя нещо повече, веднага ще си плюе на петите и ще избяга. Наистина ли си мислиш, че я харесвам само защото се интересува само от това, което е между краката ми?
	И за пореден път, както всъщност се случваше напоследък, когато мислех за нея, неизбежно си зададох въпроса каква е играта й, какво всъщност се опитва да направи.
	Уил подсвирна изненадано.
	— Съдейки по думите ти, момичето е фантастично. Но не мога да си обясня защо е толкова заинтересована от пениса ти. С този дребен атрибут между краката ти едва ли си по-голям мъж от майка си.
	— Не мога да повярвам, че току-що обиди Бриджит. Задник!
	Уил се пресегна, взе си една бисквитка с късметче и я счупи на две.
	— Доколкото помня, все още пишкаш седнал — казах и се засмях.
	— Не е заради размера, просто не обичам да си го мокря.
	— Уил, приятелю, приеми фактите. Единственият възможен за теб начин да доставиш удоволствие на една жена е, като й връчиш кредитната си карта.
	Последваха няколко солени обиди, смях, пак размяна на любезности от този сорт, пак смях и някак забравих и спрях да се притеснявам дали Сара ме чука, или се майтапи с мен.

	* * *

	Следобед излязох от офиса, исках да видя една нова изложба, която току-що бяха открили в галерия в Челси. Бях помогнал на един клиент да основе галерията. Сега представяха редки фотографии на Е. Билок, но само за около две седмици. Достатъчно бе да прочета мейла му: „Тук са!“, за да отсвиря остатъка от деня. Нямах търпение да видя реставрираните негативи от колекцията му „Сторивил“, посветена на проститутките преди сто години. Макар че попаднах на снимките му доста късно, той бе отприщил в мен тази страст към фотографията, към голото женско тяло. Благодарение на Билок успях да погледна жената от съвсем различен ъгъл, да я видя простичка, податлива и крехка на фона на ежедневието.
	Махнах на едно такси.
	Преди да се запозная със Сара, никога не бях правил голи снимки по време на секс с друга жена. И ето, пак се сетих за нея. Макар че моите снимки по никакъв начин не се доближаваха до изкуството на Билок, Сара не ми излизаше от ума. Тънкото й кръстче, меката кожа на корема й, нежните извивки на ханша и бедрата й. Погледнах телефона си и за милион и първи път съжалих, че нямам нито една снимка на очите й, докато правим любов.
	Мамка му! Не правим любов! Чукаме се! Когато се чукаме, глупак!

	* * *

	Навън беше топло, но не непоносимо горещо. Реших да повървя малко, да си дам време да осмисля фотографиите и да се върна в реалността. Челси не е лош квартал за разходка, но по едно време забелязах, че някакъв с фотоапарат ходи по петите ми. Винаги се бях надявал, че папараците в крайна сметка ще разберат, че не съм чак толкова интересен обект, както вероятно си въобразяваха, и че рано или късно ще ме оставят на мира. Даже бях повече от сигурен. Но за жалост, това не се случваше. Бяха винаги там — през уикенда, на благотворителни събития, на вечери, на всяко служебно и неслужебно събитие. От четири години в живота ми не се бе случило нищо интересно, като изключим някоя и друга среща с жени, готови на всичко, за да се видят по вестниците. И въпреки това почти всеки път, когато излизах сам из Манхатън, някой папарак ме откриваше и тръгваше подире ми.
	Доброто ми настроение се изпари. Исках да се прибера у дома, да гледам за милионен път „Монти Пайтън“, да изпия няколко бири. Какъв ден беше? Вторник. Леле! Исках Сара.
	— Разкарай се — извиках през рамо.
	— Само една снимка, Макс. И кратък коментар. Вярно ли е, че имаш връзка с Кийра Найтли?
	_Мамка им! Пак тези глупости!_
	Бях виждал жената един-единствен път, запознах се с нея на концерт. Как успяха да направят градска легенда от едно запознанство?
	— Да, абсолютно, скъсвам я от чукане. Ти сериозно ли си мислиш, че аз съм човекът, когото трябва да питаш за потвърждение на някакъв слух?
	Някакво такси заби спирачки точно пред мен, гумите изскърцаха, не знаех кого да псувам по-напред, но тогава вратата се отвори — една гладка гола ръка се подаде и ме подкани да се кача в таксито. Докато разбера какво става, видях усмихнатото лице на Сара, леко наведено към прозореца.
	— Ще се качваш ли, или ще седиш като пън цял ден?
	Минаха няколко секунди, преди мозъкът ми да се свърже с устата и краката ми.
	— Мамка му! Да! Супер!
	Мушнах се в таксито, метнах куфарчето си на пода и я погледнах.
	— Здрасти, Макс. Май те бяха подгонили папараците.
	— Да, правилно си забелязала — казах и я огледах.
	Тя сви рамене и ме възнагради с онази странна, почти ефирна усмивка.
	— Шибани нещастници! — изръмжах.
	— Милото ми. Искаш ли да те гушна и да те успокоя — каза тя и кръстоса крака.
	Очите й горяха. За втори път от вечерта в клуба виждах този огън в погледа й. Тогава ме повлече по коридора, в онзи ъгъл, сега обаче бяхме в такси.
	Съвсем загази, приятелче!
	Носеше червена рокля, горните копчета като че сами се бяха разкопчали. Много познато — същото се случваше с ципа ми без мое участие. Погледнах гърдите й, виждах черната дантела на сутиена й.
	— Радвам се да видя и теб — казах, навел глава между краката й. — Какъв ден! Мога ли да заровя лице в теб? Сара, не говоря на теб, а на това, което е между краката ти.
	— Никакъв секс в таксито! — излая шофьорът. — Къде отиваме сега?
	Погледнах я с очакване да каже каква е посоката, но тя само повдигна вежди и се усмихна.
	— Нагоре покрай парка — казах. — Не знам още.
	Той измърмори нещо, зави и продължи да негодува.
	— Красива си — казах й и я целунах.
	— Винаги го казваш.
	Прокарах език по врата й. Мамка му! Кожата й имаше вкус на чай и портокал.
	— Ела с мен у нас.
	Тя се засмя и поклати глава.
	— Не, имам билет за едно шоу в осем.
	— С кого отиваш?
	— Със себе си — каза, извърна глава и се загледа през прозореца. Взех ръката й в моята и преплетох пръсти между нейните.
	— Ще го дават и друга вечер. Което значи, че трябва да дойдеш с мен и да се повозиш на моята… въртележка. Да пояздиш истински жребец.
	Сара хвърли ужасен поглед към шофьора, който ни дебнеше, сякаш бяхме извършили углавно престъпление, но не каза нищо.
	— Не — каза и ме погледна в очите. Може би искаше да разбере какво наистина мисля след категоричния й отказ. Опита се да издърпа ръката си, но не й позволих. — Мога ли да те попитам нещо?
	Косата й беше прибрана зад ушите. Изглеждаше толкова малка, толкова крехка на седалката до мен. Изпитах непознат страх, дори паника: нима и за нея всичко това бе странно и неправилно? В редките моменти, когато неволно оголваше лицето си за някаква емоция, когато несъзнателно ми подсказваше нещо за жената в нея, изглеждаше наивна и чиста.
	— Да, питай, ще ти кажа всичко, което искаш да знаеш — казах.
	— Мислех си… Защо си толкова известен тук? Да, знам, че си разкошен мъж и един от най-успелите бизнесмени. Но защо папараците са винаги около теб? Дори в един обикновен работен ден като вторник?
	Аха!
	Усмихнах се. Знаех, че е проверявала всичко за мен, но не си бе направила труда да порови достатъчно назад.
	— Мислех, че винаги си правиш домашното старателно. Разочароваш ме.
	— Стана ми скучно след третата страница. Макс в смокинг с ръка около кръста на… всички жени в Ню Йорк.
	— Мога да те уверя, че не ме преследват за това — засмях се. Защо всъщност изведнъж реших да й кажа нещо, за което никога не говорех пред никого. Мина толкова време и уж бях затворил страницата. — Дойдох тук преди шест години — казах, а тя кимна, защото несъмнено знаеше това. — Месец след като пристигнах, се запознах с една дама, Сисили Абел.
	— Мисля, че съм виждала това име — каза и се замисли. — Познавам ли я?
	— Може би си чувала за нея, може би си я виждала, не знам, но няма да се изненадам, ако си чувала само името. Беше голяма звезда на Бродуей, но както се случва с повечето театрални величия тук, името им едва ли се чува извън радиуса на Ню Йорк.
	— Какво значи голяма звезда?
	Погледах към малката й длан, вплетена в моята.
	— Мисля, че именно драматичното напускане на Сисили от театралната сцена е причината, поради която си навлякох това внимание от страна на журналисти и папараци. Тя напусна Ню Йорк доста изненадващо за всички. Преди това обаче, беше написала писмо до вестник „Ню Йорк Пост“. В това писмо разказваше с удивителни подробности за живота си тук, за сексуалния си живот, в това число, цитирам: „Директори на продукции, които не могат да си държат ръцете в джоба, политици, които не знаят броя на любовниците си, и инвеститори с вълчи нрав, които не могат да оценят, когато нещо хубаво попадне в ръцете им, нито пък знаят как да го задържат“.
	— Обичала те е?
	— Да. И както често става в живота, на любовта й не бе отвърнато с любов.
	Очите на Сара потъмняха, лицето й помръкна.
	— Това звучи доста арогантно от твоя страна.
	— Повярвай ми, може да съм бил с нея всякакъв, но никога арогантен или безразличен към това, което се случва с нея. Сега е много добре, щастливо омъжена някъде в Калифорния. Но известно време беше под лекарски контрол… — Преди Сара да каже нещо, веднага поясних: — Тя беше добър приятел. Ала решението й да напусне, да изостави цяла кариера зад гърба си, целия си живот дори, за мен бе достатъчно доказателство, че не е много… стабилна. С нервите и всичко. Честно казано, тя имаше много причини да си тръгне, но аз се оказах последното й разочарование. Просто не можех да я обичам така, както тя ме обичаше.
	Сара мигаше и бавно осмисляше думите ми.
	— Хубаво е, че си бил откровен с нея.
	— Разбира се. Психичното й състояние нямаше нищо общо с това дали я обичам, или не, жената определено имаше проблеми със себе си, но това не продава вестника, защото в истината рядко има нещо пикантно, нали?
	Сара ме погледна отново, погледът й бе омекнал. Усмивката й се върна.
	— Значи на хората им е станало любопитно кой е този мъж, който е разбил сърцето на някаква местна знаменитост и я докарал до лудост?
	— Да, след което около мен се завихри някакъв мит. Пресата обича наглите и нахални плейбои, а нейното писмо бе доста драматично. Това, което разказваше в него, бе истина, но не съвсем. Харесвам жените, обичам да правя секс, но животът ми изобщо не е толкова интересен, колкото го представят таблоидите. Всъщност мисля, че се надяват да е такъв и ровят за доказателства. Научих се да не обръщам внимание на приказките на хората… до известна степен.
	Таксиметровият шофьор наби спирачки и започна да натиска клаксона като откачен, едва не сгази едно дете на велосипед. Колата подскочи и гърдите й се опряха в моите. Притиснах се към нея, а тя ме погледна укорително.
	— Има _толкова много_ твои снимки в интернет!
	— С някои съм имал краткотрайни връзки, с други не съм — казах и прокарах палец по набъбналите й зърна. Тя погледна надолу и проследи движението на пръста ми. Очите й се замъглиха, притвори ги. — Нямам нищо против обвързването, не съм против дълготрайни връзки, дори брак, но мина много време, откакто съм бил истински готов да се обвържа, от последната сериозна връзка.
	Тя вдигна глава и ме погледна. Съвсем ясно можех да видя как зениците й се разширяват, а устните й се извиват в лека усмивка.
	— Да, знам — признах и се засмях. — Знам, че нашата… договореност е нещо като обвързване. Но не е истинско обвързване, при положение, че отказваш дори да излезеш на среща с мен.
	Усмивката й леко повехна.
	— Мисля, че нито аз, нито ти ставаме за такива неща.
	— Е, поне сме много добри в това, което правим — казах. — И като стана дума в какво сме добри, днес говорих с Уил за теб.
	Имах чувството, че раздразнението й, леко прерастващо в гняв, ще пробие дупка в лицето ми. Беше толкова лесно да се пошегуваш с нея, на всичко се хващаше.
	— Не съм споменавал имена, Цвете. Дишай спокойно.
	Чаках да попита какво съм му казал.
	И продължих да чакам.
	Накрая не издържах и я погледнах. Тя ме зяпаше, изучаваше лицето ми. Бяхме спрели на червено. Колата сякаш бе замръзнала на място, никой не мърдаше, никой не казваше нищо. Когато най-сетне потеглихме, попита с дяволита усмивка:
	— Значи си казал на Уил, че си срещнал жена, която прави секс на обществени места?
	— Не в таксито ми! — изврещя таксиджията. И двамата подскочихме, изненадани от гласовите му заложби, после избухнахме в смях. Той започна да натиска и да отпуска спирачките, колата се тресеше. — Не в таксито ми!
	— Няма страшно, пич. Тя не ми позволява да я чукам в коли, а и ми е забранено да я пипам във вторник.
	— Не, не позволява — прошепна тя, но все пак ми разреши да я целуна.
	— Много жалко наистина — казах с устни, опрени в нейните. — Много съм добър в коли и което е по-важно, много съм добър във вторник.
	— Да се върнем към разговора с Уил — каза и мушна ръка под сакото ми, което лежеше върху скута ми. — Ако не си му казал името ми, какво си му казал? — И притисна длан към пениса ми. _Какво е намислила да прави? Да ми удари една ръчна в таксито? Разкошно!_
	— Шейсет и пето авеню и после Медисън — казах на шофьора. — По най-дългия път.
	Той едва не ме уби с поглед, защото това означаваше да мине през Кълъмбъс Съркъл в най-натоварения час на деня, но не каза нищо. Тръгна по Шейсет и пето и към Бродуей.
	— Никакъв секс в таксито! — каза този път по-тихо. Погледнах към Сара.
	— Казах му, че се виждам с една жена, с която се чукам безгрижно и това ме прави много щастлив. Може да съм казал нещо от сорта, че тази жена не е като другите.
	Сара свали ципа, извади пениса ми и го стисна силно. Гърбът ми изтръпна, странна топлина заля тялото ми, защото колкото и да бях концентриран върху усещането, не можех да не забележа фамилиарността, с която започваше да ме докосва.
	— И по какво се различавам от останалите ти жени? — прошепна, приближи устни до ухото ми и го засмука. — Другите жени не правят ли това с теб в такситата?
	Гледах я и се чудех коя, за бога, е тази жена? Свежа, наивна, невинна, страстна, много страстна дори, която не искаше нищо от мен… освен здраво чукане. Играеше ли си с мен? Изобщо колко реално беше всичко това? Дали бе възможно да се прекърши след още няколко оргазма и да признае, че тази уговорка е грешка и иска повече?
	Може би точно това щеше да се случи.
	Но докато гледах червените й устни и огромните й очи, разбрах, че няма начин да се откажа от нея, преди тя да ме принуди да го направя или да ме остави.
	— Не му казах кой знае какво. Сериозните разговори с Уил винаги завършват с мерене на пишките, следват обиди и така нататък.
	— Уверена съм, че си бил много деликатен с него. Знаеш поговорката да не влизаш в битка с невъоръжен човек — каза тя, засмя се във врата ми и започна да движи бавно ръка.
	— Честно казано — прошепнах и залепих устни в нейните. — Честно казано… нямам никаква идея колко ми е голям.
	— Е, ако решиш да се поинтересуваш, мога да се опитам да разбера и ще ти кажа.
	— Много е хубаво да си лафиш с жена, която не изпитва необходимостта да изтъква интелекта си и през цялото време да блести с изискани изрази — засмях се аз.
	— Никакъв секс! — изръмжа таксиджията и ни погледна враждебно в огледалото за обратно виждане. Вдигнах ръце и се усмихнах.
	— Дори не я докосвам, пич, спокойно.
	Май реши да не ни обръща повече внимание, увеличи звука на радиото и свали прозореца. Следобедният бриз нахлу с всички умопомрачителни звуци на града. Сара започна бавно да движи ръка по пениса ми.
	— Бих ти направила свирка, ако не се страхувах, че ще забележи — прошепна тя. — Искам да кажа… заслужаваш най-доброто. Ти си красив… отвътре, Макс, а това е единственото, което има значение.
	Избухнах в смях и зарових лице във врата й, за да задуша стона си, когато пръстите й се извика около главичката.
	— Мамка му, това е страхотно! Малко по-бързо, слънце. Можеш ли малко по-бързо?
	Тя леко се стресна от обръщението ми, но после засмука кожата по дължината на челюстта ми и започна да движи ръката си по-бързо. После погледна към шофьора, но той беше погълнат от радиопрограмата и беше прекалено зает да крещи през отворения прозорец и да псува задръстването пред нас.
	— Така ли? Така добре ли е? — попита тя.
	Кимнах и се усмихнах, опрял устни в бузата й.
	— Никога не бих предположил, че си толкова добра в това.
	Усетих как смехът й вибрира върху кожата ми, никога не я бях чувал да се смее така палаво, дори грубо. Падна още една от стените, с които се бе оградила. Чувството за извоювана победа се разля в гърдите ми. Искаше ми се да викам през прозореца, да ме чуят всички, че тя се отваряше, малко по малко ми позволяваше да надникна в нея. Плъзна език по врата ми, захапа долната ми устна и я засмука.
	— Имаш най-добре оформения пенис на света. Започвам да съжалявам, че днес не е петък.
	Простенах колкото е възможно по-тихо, свих юмруци, едва не излетях през капака на колата. И докато свършвах, си помислих, че след Уил самата Сара ме бе накарала да забравя за малко въпроса, който ме тормозеше: дали ме чука, или се майтапи с мен.
	Тя отвори чантата си, намери кърпичка и избърса ръката си, без да я вади от чантата, после ми се усмихна дяволито, притисна се в мен и ме целуна така сладко, че едва се удържах да не я метна на задната седалка, да й разтворя краката и да я накарам да свърши върху езика ми само за да чуя дрезгавия й стон.
	— По-добре ли си? — попита тихо тя и ме погледна в очите, сякаш искаше да намери отговора сама. В този миг разбрах още нещо за Сара — нейният първи инстинкт, първата й реакция, с която несъмнено се бе борила от самото начало, бе да ми достави удоволствие. Но уви, вече бяхме на две пресечки от апартамента ми, а тя се бе излегнала удобно на седалката. Лицето й грееше.
	— Тук ли слизаш?
	Поколебах се и пак се зачудих дали да не я поканя.
	— Да, така излиза, освен ако не искаш…
	— Ще се видим в петък, Макс — почти прошепна, предполагам, за да смекчи раздразнението и грубостта в гласа си.
	Това беше. Толкова ми беше позволено. Даде ми свободно и замина.


>	Девет

	— Не е ли време да поговорим? — попита Клоуи.
	Бях на стълбата. Обърнах се и я погледнах. Беше хванала някаква четка за боядисване и ме гледаше с ръце на кръста.
	— За какво?
	— За раздялата, за внезапното решение, за Анди и този мистериозен мъж, когото чукаш, за промяната в живота ти, за начина, по който изглеждаш сега в сравнение с преди?
	— О, за това ли? — попитах и веднага сложих широка усмивка. — Няма какво да се говори, наистина.
	Тя се засмя, потърка чело и остави петно от боя. Бенет не беше в града и Клоуи бе решила да боядиса целия апартамент, докато го няма, за да не й се пречка. Изглеждаше съсипана от умора.
	— Защо не нае хора да свършат тая работа? Можеш да си го позволиш — попитах.
	— Защото обичам да налагам мнение, да контролирам всички и ще те помоля да не сменяш темата на разговора. Виж, знам, че тази връзка те изтормози до краен предел, но ми се ще да знам повече за самата връзка, а дори не мога да кажа, че знам нещо за него самия. Та аз не го познавах, Сара. Бенет познаваше Анди, засичаха се на разни събития, а…
	— Защото веднага щеше да разбереш що за човек е Анди. Бенет го надуши на секундата, помниш ли? — Усетих силна болка в стомаха само при спомена за живота ми с този мъж. Клоуи се опита да каже нещо, но аз вдигнах ръка да я спра. — Не отричай, знам, че Бенет не го хареса от първия път, но мислеше, че е неудобно да се меси. По времето, когато аз и ти се запознахме, а това беше доста отдавна, вече подозирах, че ми изневерява. Не исках да се навърта около теб, не исках да видиш за какъв неудачник се бях хванала и как се държа за него с две ръце.
	Погледът й сякаш повехна. Едва сега разбрах какво искаше да каже, преди да я спра.
	— Не беше необходимо да го познавам лично, за да знам, че лайното ти изневерява. Всички знаеха. Единственото прилично нещо в живота му беше ти.
	Преглътнах няколко пъти, сълзите ме задушиха.
	— Мислиш ли, че това говори лошо за мен. Че съм сляпа и глупава да пропилея покрай него толкова години от младостта си?
	Спомних си нашата първа годишнина. Бяхме на вечеря в „Еверест“, спомних си как закъсня с половин час и как миришеше на женски парфюм. Какво клише! Когато го попитах дали е бил с друга, той ми каза: „Бебчо, когато не съм с теб, винаги съм с други, така е устроен животът. Но сега съм тук“.
	Тогава си помислих, че говори за колеги, за хора от работата, но всъщност това беше единственият път, когато ми каза истината. И бе напълно искрен за връзките си с жени, макар че не употреби думата „жена“. А аз винаги упорствах и продължавах да се заблуждавам, че закъснява, понеже работи.
	— Не — каза Клоуи и поклати глава. — Ти беше млада, вероятно в началото ти се е сторило като приказка. Анди е много красив мъж, няма спор. Но не е хубаво, не е здравословно за теб да мълчиш, да пазиш всичко в себе си, да отказваш да говориш и да правиш толкова резки промени. Просто искам да знам дали наистина се чувстваш добре.
	— Наистина съм добре — кимнах.
	— А Анди обаждал ли се е?
	Загледах се в четката, пуснах я в кутията.
	— Не.
	— Това притеснява ли те?
	— Всъщност съм малко разочарована. Иска ми се да знам, че е осъзнал колко е сгрешил, за да ме докара дотам, че да напусна града. Искаше ми се да го чуя да се моли. Но истината е, че ако звънне, най-вероятно няма да му вдигна. Никога няма да се върна при него.
	— Той какво направи, когато му каза, че го напускаш?
	— Започна да крещи, да заплашва… — Загледах се през прозореца и си спомних изкривеното му от ярост лице. Обикновено запазвах пълно спокойствие, когато беше бесен, дори ми действаше добре да видя, че в него има някаква емоция, но този последен път нещо в мен се пречупи. — Започна да хвърля дрехите ми на улицата. Избута ме от вратата.
	Клоуи захвърли четката, без дори да се обърне да види къде падна, и се хвърли да ме прегърне.
	— Можеш да го съсипеш, знаеш това, нали?
	— Така или иначе сам ще се съсипе… рано или късно. Аз просто исках да се махна. — Усмихнах се и зарових лице в рамото й. — После се наложи да извикам адвоката на семейството ми да го изнесе. Мисля, че за вестниците това беше велика история, харесаха я. Къщата беше моя, но той беше забравил.

	* * *

	След като й разказах всичко, изведнъж се почувствах страхотно. Клоуи бе минала през няколко раздели. Но през последната година говорехме предимно за Анди и почти никога — за нея. Докато един ден тя най-неочаквано напусна „Райън Медиа“, заключи се в апартамента си и цяла седмица не пожела да говори с никого. Когато най-сетне се обади, ми каза всичко за Бенет, как е започнало, за тайните им срещи, как се бяха развили нещата след това и защо бе решила да го напусне.
	За мен това беше революционен момент, но съвсем в грешната посока. Нейното решение да напусне работата си и да жертва връзката си, само затвърди желанието ми да оправя нещата с Анди. Исках да работя и за двама ни, да се помъча с все сили да градя бъдещето си с него. Но ако Бенет се оказа човек, с когото можеш да оправиш нещата и да градиш бъдеще, това не важеше за Анди. Анди никога не би могъл да бъде за мен това, което Бенет беше за Клоуи, не би направил за мен нещата, които Бенет правеше за нея.
	Винаги когато мислех за бившето си гадже, се събуждах угнетена. Но след като говорих за него с Клоуи, в стомаха ми се настани оловна топка, която не се махаше, независимо че цял ден боядисвах в апартамента й и после тичах в парка. Мина ми през ума да се обадя на Макс, но да търся решение на проблем с един мъж, като си създавам нов с друг мъж, не бе най-подходящият вариант. Това, че ме покани на вечеря преди няколко дни, не значеше, че иска да задълбочава връзката. Не, едва ли искаше нещо подобно.
	Понеделник и вторник минаха неусетно. В сряда имах среща след среща с новите клиенти. Имах чувството, че денят няма да свърши. Всяка минута ми се струваше година. Четвъртък беше още по-зле, но не само защото се оказа, че няма никаква, ама никаква работа. Клоуи и Бенет заминаха по-рано за уикенда на кратка почивка за Четвърти юли, Джордж се прибра за няколко дни в Чикаго. В офисите беше тихо, все по-малко хора се виждаха из коридорите. Повечето заминаваха за празника. Макар че имахме толкова много работа, изведнъж се оказа, че целият ми екип работи _прекалено_ ефективно и бяхме свършили всичко за нула време. Нямах какво да правя. Стъпките ми кънтяха и ехото разнасяше кънтежа. Пуснах съобщение на Клоуи да я питам _какво, по дяволите, правя сама в тази сграда_ и зачаках да ми върне отговор.
	_Тя:_ Мисля, че ти зададох същия въпрос вчера, преди да тръгна.
	_Аз:_ Стъпките ми кънтят из коридора, няма никого. Изпила съм толкова кафе, че мога да не лягам един месец.
	_Тя:_ В такъв случай се обади на красивия си непознат и използвай енергията за нещо полезно.
	_Аз:_ Не е толкова просто, не става така.
	_Тя:_ Какво значи това? Как така не става? Кое не е просто???
	Мушнах телефона в чантата си и въздъхнах. Не бях й казала нищо за уговорката с „непознатия“, но усещах, че търпението й е на изчерпване. Слава богу, че не беше в града. Загледах се през прозореца. Да, можех да прибера телефона си и да запазя тайната само за себе си. Поне за няколко дни.

	* * *

	Времето в Ню Йорк през юни е много хубаво, но в началото на юли идват адските жеги. Имах чувството, че никога няма да изляза от лабиринта от небостъргачи и че малко по малко се превръщам в тухла, сложена да се доизпече в някоя фурна.
	За първи път, откакто се преместих тук, усетих носталгия по дома. Липсваше ми вятърът от езерото, понякога толкова силен, че може да те спре, дори да те изтласка назад. Липсваше ми зеленото небе при наближаваща лятна буря. Липсваха ми самите бури, когато с татко се затваряхме в мазето и играехме пинбол.
	Най-хубавото в Манхатън е, че можеш да се разхождаш без цел и посока и да попаднеш на нещо интересно. Този град предлагаше всичко: доставка на нудли със сос якособа в три часа през нощта, мъже, които намират складове с антикварни огледала с цел сексуални игри и забавления… и пинбол в един бар на няколко минути от офиса ми. Когато видях машината през прозореца на бара, буквално се заковах на място. Този град ми даваше всичко, от което имах нужда, и може би много повече. Просто досега не го бях оценила. Влязох в тъмния бар и с пълни дробове поех аромата на пуканки и бира.
	Беше обед, слънчев и горещ четвъртък, а вътре имах усещането, че е полунощ, че всички спят, всички — освен хората в бара, които кротко си седяха, пиеха си бирата и играеха билярд. Машината за пинбол беше по-нова, полирана, лъскава, с розови лостове, освен това музиката беше _малко_ емо и _повече_ пънк и не ми хареса. В ъгъла обаче забелязах един стар модел с лицата на всички от „Кис“, с маските на една поотминала слава и с огромния изплезен език на Джийн Симънс*. Развалих няколко долара на бара, поръчах си бира и тръгнах към малката групичка в залата.
	[* Вокал на легендарната рокгрупа „Кис“. — Б.пр.]
	Баща ми беше колекционер. Когато бях на пет и поисках кученце, той ми купи далматинец, после още един, после още един и накрая къщата се напълни с глухи кучета, които не спираха да се лаят едно друго.
	После се запали по класическите модели на „Корвет“. Наложи се да наеме гараж, за да ги съхранява. После дойдоха старите тромпети, след това изкупи всички скулптури на местен художник и накрая се запали по машини за пинбол. Имаше около седемдесет. И още седем или осем в къщата. Всъщност, баща ми и Анди се сближиха по време на един турнир по пинбол у дома. Разбира се, баща ми изобщо не подозираше, че Анди няма никакво понятие от пинбол, още по-малко от машини за пинбол, но се бе държал така, сякаш колекцията на баща ми е най-ценното нещо на света. Освен това успя да остави у него впечатлението, че играе, откакто е пораснал достатъчно, за да стига до лостовете. Разбира се, баща ми беше крайно впечатлен, а аз едва не припаднах от щастие. Бях само на двайсет и една и не бях сигурна как родителите ми ще приемат Анди, който беше десет години по-голям от мен. Но баща ми направи всичко по силите си — отдели време, раздаваше чекове наляво и надясно само и само да поддържа тази връзка и амбициите на Анди. Никак не е трудно да се спечели доверието на баща ми, като се има предвид, че е крайно лековерен, но за сметка на това, след като спечелиш доверието му, това е завинаги. В крайна сметка Анди спечели турнира с лека ръка и задържа приза. За известно време. Стана така, че за беда, баща ми се оказал в ресторант, където по някаква огромна случайност бил и Анди. Вечерял с дама и тази дама изобщо не била любимата му дъщеря. От този миг за баща ми всичко свърши.
	Колкото и да се опитваше да ме накара да видя какво представлява човекът до мен, колкото да ме ръчкаше да го погледна извън обществения му образ, аз все пак избрах да приема версията на Анди: жената била от екипа им, току-що се била разделила с приятеля си, била в тежка депресия, имала нужда някой да я изслуша.
	Какъв загрижен шеф!
	След два месеца вестниците публикуваха негова снимка с друга жена.
	Пуснах една монета и сложих ръце на дръжките. Музиката и звукът бяха изключени. Машината остана някак странно, плашещо тиха. Бях загубила тренинг, но изобщо не ми пукаше. През последните няколко седмици често имах такива моменти, когато не ми пукаше от никого и нищо. Но имах и моменти, когато осъзнавах колко съм пораснала, а колко малко знам за живота и за отношенията между хората, колко малко знам как се гради нормална връзка. Понякога това се случваше, докато гледах Бенет и Клоуи, когато наблюдавах как тихо и без думи се обожават, как се обичат, без да се налага да си го казват.
	Точно такъв беше и този момент — играех сама и ми беше хубаво, леко и спокойно. Не помня откога не се бях чувствала така.
	Един мъж дойде и ме заговори, после дойде и друг. Знаех, че мъжете не могат да устоят на сама жена пред машина за пинбол. Но след четири игри усетих, че някой ме наблюдава. Сякаш погледът му притискаше кожата ми като ютия и я огъваше. Изпих останалата в чашата бира и се обърнах. Макс! Стоеше в другия край на бара. Беше с някакъв мъж, когото не познавах, но и той като Макс носеше бизнес костюм. Такова нещо не можеше да остане незабелязано на подобно място, както не можеше да остане незабелязана и късата ми сива рокля и високите червени токове.
	Макс ме гледаше над ръба на чашата си и когато разбра, че съм го забелязала, леко вдигна бирата за поздрав. Довърших играта си и тръгнах към тях. Опитвах се да изглеждам сериозна и да предъвча закачливата усмивка, която напираше да лъсне на лицето ми. Едва сега осъзнах, че цяла седмица ми е липсвало само едно — да го видя.
	— Здрасти. — Усмихнах се сдържано.
	— Здрасти — каза той. Погледнах приятеля му — по-възрастен мъж с прошарена коса, издължено лице и топли кафяви очи.
	— Сара Дилън, това е Джеймс Маршал, мой колега и много добър приятел.
	— Радвам се да се запознаем — казах и се здрависах с Джеймс.
	— Аз също.
	Макс отпи от бирата си, посочи към мен с чашата в ръка и обясни:
	— Сара е главният счетоводител на „Райън Медиа“.
	Очите на Джеймс станаха като палачинки. Явно беше много впечатлен.
	— Какво правиш тук? — попитах и се огледах. — Май не е най-доброто място за бизнес.
	— Чупих се от работа по-рано. Както направиха всички нормални хора в този град. А ти, госпожичке? Опитваш се да се скриеш ли? — попита и очите му блеснаха дяволито.
	— Не! — Усмивката ми се бе разляла по лицето, вече не можех да я спра. — Никога не се крия.
	Очите му се разшириха за секунди, но бързо се овладя.
	— Идвам тук, защото не е стерилно като в останалите барове и имат наливен Гинес.
	— А аз идвам, защото имат билярдна маса и винаги си въобразявам, че мога да бия Макс — каза Джеймс, обърна бирата и добави: — Да играем тогава.
	Реших, че сега е времето да си тръгна, метнах чантата си през рамо и се усмихнах на Макс.
	— Забавлявайте се тогава. Доскоро.
	— Ще те изпратя — каза и се обърна към Джеймс: — Вземи ми една бира и ме чакай на масата отзад.
	После сложи длан на кръста ми и ме поведе навън към ослепителното слънце.
	— Мамка му и жега! — изруга и сложи длан над очите си, за да се предпази от безмилостното слънце. — Върни се, ела да играем.
	— Мисля да се прибера и да изпера. — Поклатих глава.
	— Поласкан съм.
	Засмях се, но когато вдигна ръка и погали лицето ми, започнах да се оглеждам притеснено. Той веднага дръпна ръката си.
	— Да, да, знам — каза, сякаш да си напомни за… правилата.
	— Джеймс знае ли за нас? — попитах тихо.
	Погледнах го и веднага ми стана ясно, че съм го обидила.
	— Не, приятелите ми знаят, че има някоя, но не знаят коя е.
	Беше много неловко, а аз не знаех какъв е протокола в такива случаи. Ето защо уговорката за петък беше идеална: нямаше нужда да мислиш върху всяка дума, нямаше приятели, колеги, чувства, нямаше никакви граници.
	— Замисляла ли си се понякога, че през цялото време се срещаме съвсем случайно по някакви места, извън… графика за срещи — каза, но изражението му остана непроницаемо.
	— Не — признах, наистина не се бях замисляла. — Нима това не са нормални неща? В град, в който живеят милиони, постоянно виждаш един и същи човек.
	— Но колко често срещаш човека, когото _наистина_ искаш да видиш? Говорим за случайна среща, нали?
	Извърнах поглед. Крайно неудобен въпрос. Сякаш бе забил свредел в стомаха ми. Той обаче сякаш не усещаше неудобството ми или се правеше, че не го усеща, и продължи да върти свредела.
	— Уговорката за утре остава, нали?
	— Да, защо да не остава?
	Той се засмя, но погледът му се задържа върху устните ми.
	— Защото са празници, Цвете. Не бях сигурен дали ще имам привилегията да те виждам по време на национални празници.
	— Но това не е празник за теб, ти не си американец.
	— Напротив. Това е денят, в който се отървахме от тези мрънкачи американците.
	— Ха-ха.
	— В такъв случай имам голям късмет, че тази година няма никакви празници в петък. Няма да се налага да пропускам любимия си ден в седмицата.
	— Проверил си календара до края на годината? — попитах и без да се усетя, бях направила крачка към него, усещах топлината на тялото му дори при температура на въздуха около седемдесет градуса.
	— Не, просто имам изключителен талант в изчисляването на дати.
	— Нещо като онези хора с изключителен талант в дадена област, но пълни идиоти и умствено изостанали във всички останали?
	Той се засмя и изплези език.
	— Нещо такова.
	— Къде ще се видим утре?
	Той вдигна ръка и прокара палец по долната ми устна.
	— Ще ти пусна съобщение.
	И спази обещанието си. Едва бях завила покрай ъгъла, когато получих съобщението.
C>
	„Единайсто авеню, 24 улица. Ще видиш висока сграда от другата страна на парка. 7:00.“
C$
	Никакво уточнение каква е сградата, коя е, кой етаж, нищо за облеклото ми.

	* * *

	Когато пристигнах на адреса, веднага забелязах единствената висока сграда. Нямаше начин да сбъркам. Беше хубава постройка — камък и стъкло с изглед към Водния парк в Челси. Освен това се виждаше и Хъдсън. Във фоайето имаше един-единствен човек — портиера. Започнах да се въртя несигурно и да се чудя накъде да тръгна, когато той стана от стола зад бюрото си и попита:
	— Вие ли сте приятелката на господин Стела?
	След кратко колебание отвърнах доста войнствено:
	— Да.
	— О, извинете, че не ви попитах веднага! — каза и стана. Беше огромен мъж, почти колкото стената зад него. — Трябва да ви изпратя горе.
	Поколебах се за секунда, замислих се какво значи това „горе“, после тръгнах към асансьора с бързи крачки. Охранителят извади някакъв ключ, пъхна го в ключалката на таблото и натисна копчето „П“. _Покрив? На покрива?_ После направи крачка назад, помаха ми, пожела ми весело изкарване на празника и вратата на асансьора се затвори пред мен.
	Сградата беше на двайсет и седем етажа, но явно асансьорът бе инсталиран наскоро. Беше доста бърз, почти нямах време да се замисля какво ме чака горе.
	Когато вратите се отвориха, се оказах в нещо като малко фоайе, откъдето се виждаха стълби. Имаше табелка: „Към покрива. Вход забранен“. Е, явно знакът не важеше за мен, не и днес. Това беше Макс в крайна сметка, нали? За него нямаше забранени входове. Несъмнено човекът се стараеше да научи правилата и ги спазваше. До време. Докато разбере как да ги заобикаля.
	Бутнах металната врата, тя изскърца и после се затръшна тежко зад гърба ми. Обърнах се и се опитах да я отворя, но се беше заключила автоматично. Денят бе горещ и ветровит, а аз стоях на покрива на почти трийсететажна сграда.
	Мамка му! Дано Макс е тук, иначе ще превъртя.
	— Тук съм! — извика някъде отдясно. Въздъхнах с облекчение и тръгнах покрай голямото електрическо табло. Макс беше постлал одеяло, имаше възглавници и невероятно количество храна и бира.
	— Честит Ден на независимостта, Цвете. Готова ли си да те чукат навън?
	Изглеждаше непоносимо красив. Джинси, синя тениска, мускулести загорели ръце. И цялото това изобилие от… Макс се приближаваше към мен. Господи, самото му физическо присъствие ме подлудяваше! Вятърът плющеше в тялото му и огъваше тениската, очертаваше мускулите му… Е, да речем, че нямаше начин да остана безразлична.
	— Попитах дали си готова да те чукат навън? — каза тихо и се наведе да ме целуне.
	Дъхът му миришеше на бира и ябълки. И на нещо… което може би се предаваше по наследство, нещо само негово, нещо, по което със затворени очи можех да го позная. С усещането за спокойствие, топлинка, сексуалност… Той беше любимата ми храна, онова забранено нещо в диетата, с което си позволяваш да се поглезиш от време на време, без да изпитваш вина, защото знаеш, че те успокоява, макар и да не е полезно за здравето и разсъдъка ти.
	— Да — казах.
	— И не се притесняваш от хеликоптери, камери и…
	— И хората с биноклите на онзи покрив? — Посочих зад гърба му. — Не, не се притеснявам. А ти не се ли страхуваш, че ще те видят тук?
	— Не, защото ако започна да се страхувам от такива неща, няма да съм аз. Не мога да изневерявам на природата си. Това би означавало да си седя у нас и да откачам от параноя, да се задушавам и да не мога да те чукам на покрива. Можеш ли да си представиш каква трагедия би било това за мен?
	— Голяма? — Изобщо не му пукаше дали някой ще го види, или не. Не търсеше вниманието на хората, но не се и стараеше да го избегне. Крайно нетрадиционен начин да се справиш с пресата и с любопитството на хората. Порази ме колко хладнокръвно гледа на тези неща. И колко простичко се справя с тях. Усмихна ми се, целуна ме по носа и каза:
	— Да ядем!
	Беше донесъл багети, сирене, наденички, плодове, дребни сладки. На една малка табличка бяха наредени маслини, кисели краставички, бадеми. В една метална кофа с лед имаше няколко бутилки бира.
	— Добро изложение — казах.
	— Възнамерявам да преям тази вечер — каза с усмивка и прокара ръка по корема и нагоре към гърдите ми. После ме хвана за ръката и ме придърпа на одеялото. Извади две чаши и наля бира.
	— В тази сграда ли живееш? — попитах и си взех резен ябълка. Мисълта, че сме близо до апартамента му, определено ме изнервяше, усетих лек пристъп на гадене.
	— Живея в сградата, където ме остави таксито ти онзи ден. Тук имам апартамент, но майка ми живее в него — каза и веднага вдигна ръце в своя защита, преди да отворя уста да протестирам. — Сега е при сестра ми в Лийдс. Няма да се катери по покривите.
	— Нали _никой_ няма да се качва тук?
	Той сви рамене, метна една маслинка в устата си:
	— Не, но откъде да знам. Не съм съвсем сигурен. — Погледна ме и задъвка маслината. — Това притеснява ли те?
	В стомаха ми се разля топлина, погледнах към заключената врата и се запитах какво ли би било усещането да съм просната на това одеяло, Макс в мен и изведнъж металната врата се отваря и излизат някакви хора.
	— Не, не ме притеснява — казах и се усмихнах.
	— Това е най-жестокото място за гледане на фойерверките — каза той. — Ще ги пускат от четири места, всичко може да се види оттук — ето там, над реката. Мислех си, че ще искаш да ги видиш.
	Притеглих го до себе си и прошепнах:
	— Всъщност много повече ме вълнува мисълта, че ще те видя напълно гол.
	Макс издърпа няколко възглавнички, сложи ме да легна върху мекото одеяло, усмихна се, затвори очи и ме целуна. По дяволите, защо беше толкова добър във всичко? Би било много по-лесно, ако се държеше… безразлично. Да, сексът нямаше да е толкова добър, но нямаше всичко да е толкова объркано, ако Макс се държеше с мен като със средностатистическа любовница, или ако знаех, че за него съм просто едно развлечение един път в седмицата… Но той беше нежен, внимателен, уверен в себе си. Не му струваше никакво усилие да ме накара да се огъна под него, да изпитам болезнена потребност от него, да го моля тихо. Обичаше да го моля, нарочно удължаваше любовната игра, само и само да ме чуе как го моля да ме дразни по-дълго.
	Когато целуваше кожата ми, когато бавно прокарваше длани и леко пощипваше най-възбудените точки в тялото ми, трябваше да полагам огромни усилия да не правя сравнения между него и единствения мъж, с когото бях спала през живота си. Анди беше груб и бърз. След първата година сексуалните ни контакти бяха сведени до няколко минути набързо в спалнята, няколко пъти на дивана и един или два пъти в кухнята. Сексът не беше споделяне, не беше търсене.
	И ето го Макс с ягода между пръстите. Плъзна я леко по брадичката ми, сложи я между зъбите ми, изсмука соковете й. Не спираше да говори как иска да усети вкуса на _моите сокове_, да ме чука, докато писъците ми се чуят до реката. Снимаше, докато свалях ризата си, докато свалях неговата, докато плъзгах език по корема му, докато разкопчавах джинсите му, докато поема твърдия му, дълъг пенис в устата си. Надявах се да ми позволи да довърша този път.
	— Не си затваряй очите, погледни ме — прошепна и направи снимка. Бях толкова изгубена в мига, че не ми пукаше за уговорката „без лица“. После запрати телефона настрани и зарови ръце в косата ми. Насочваше ме, забавяше темпото ми. Устата ми се движеше толкова бавно по него, не можех да си представя, че ще успее да свърши така. Но не ми позволи да ускоря темпото.
	— Добре ли си? — попита с огромно напрежение в гласа. — Свършвам!
	Гледах пламналото му лице, разтворените му устни, докато гледаше движенията на устата ми. Усетих спазмите му, звуците, откъртени от гърдите му, бяха нечовешки, говореше несвързано, объркано, за първи път в живота си чух такава канонада от нецензурни думи. Преглътнах бързо и се съсредоточих върху изражението на лицето му. Усмихна се, изруга за последно и ме издърпа върху гърдите си.
	Слънцето се скриваше, небето потъмняваше. Първо порозовя, после стана като огромно, надвиснало поле с лавандула. Загледахме се в тънките, накъсани като дантела облаци. Кожата му беше нежна и гладка. Обърнах се към него и зарових лице в нея, исках да го вдишам.
	— Харесвам парфюма ти — казах.
	— Благодаря — засмя се той.
	Целунах рамото му, поколебах се от страх да не разваля момента, но накрая не издържах и казах:
	— Снима лицето ми.
	Засмя се безгласно.
	— Знам, сега ще я изтрия. Искам само да я погледна един-два пъти.
	После започна да опипва слепешката и да търси телефона си. Оказа се под бедрото ми. Измъкнах го и му го подадох. Лежахме един до друг и разглеждахме снимките. Ръцете ми върху ризата ми, ръцете ми върху гърдите му, върху гърдите ми, шията ми. Позадържахме се на снимката, на която вадех пениса му от разкопчаните джинси. Когато стигнахме до снимката, на която пръстите ми се движеха по връхчето на пениса му, той се обърна към мен и усетих ерекцията му.
	— Не, чакай — казах. Думите ми заглъхнаха в устата му, докато ме целуваше. — Изтрий снимката с лицето ми.
	Той изръмжа недоволно, претърколи се и започна да ми показва снимките. Не можех да отрека, че бяха едно от най-еротичните неща, които бях виждала в живота си: оголените ми зъби върху корема му, езикът ми докосва връхчето на пениса му, устата ми бе разтворена, готова да го засмуче точно когато поглеждам в камерата. Очите ми бяха черни, снимката бе уловила онзи миг, когато реших, че ще продължа да го правя, докато ми позволи. В тази снимка… щях да остана завинаги такава.
	Той натисна бутона за изтриване, потвърди автоматичния въпрос: „Сигурен ли сте, че искате да изтриете тази снимка?“. И после… я нямаше.
	— Това е най-възбуждащото нещо, което съм виждал — каза и се притисна към мен. — Господи, как мразя това правило „без лица“ — възнегодува, но после ме целуна нежно по врата.
	Не казах нищо. Просто смъкнах панталоните му надолу, събух и моите къси гащи, метнах ги напосоки и увих крак около бедрото му.
	— Вземи презерватив — прошепнах с лице, заровено във врата му.
	— Всъщност… — Поколеба се, отдели се от мен съвсем леко, колкото да ме погледне в очите. — Надявах се да загърбим това правило с кондомите.
	— Макс…
	— Ето, нося ти това. — Бръкна под одеялото и извади някакъв документ. _А, резултатите, които са в състояние да убият всяка романтика._ Но чия беше вината? Правилото беше мое. — Не съм правил секс без презерватив от гимназията. Не чукам никоя друга, откакто те познавам, не искам с презерватив. Освен това вземаш хапчета против забременяване.
	— Откъде знаеш, че съм на хапчета?
	— Видях ги в чантата ти, когато бяхме в библиотеката — каза и пак се притисна към мен. — Става ли?
	Кимнах, но не се сдържах и попитах:
	— Но не се ли страхуваш от _моята_ история?
	Той се усмихна и направи малка пътечка от целувки по рамото ми.
	— Разкажи ми.
	Преглътнах тежко, погледнах встрани, не исках да го гледам в очите, докато говоря за това. Той сложи пръст под брадичката ми и обърна лицето ми нагоре, за да ме гледа.
	— През целия си живот съм спала само с един мъж… преди теб, разбира се. — Усмивката в очите му се изпари.
	— Била си само с един мъж?
	— Но за сметка на това той изчука цяло Чикаго, женската половина. Искам да кажа, докато бяхме заедно.
	— Сара… — промълви, поколеба се дали да каже нещо, но се отказа. Само тихо изруга.
	— Така че, ако можеш да придобиеш представа с колко жени е бил и после ми е носил, каквото хване, следва, че и аз съм се чукала с половин Чикаго! — Опитах се да се усмихна, за да прикрия болката от собствените ми думи.
	— Правила ли си изследвания през последните години… след това?
	— Да — казах и размърдах бедрата си около него. Едва сега осъзнах колко силно го желаех така — истински и неопакован в найлон. Анди бе започнал да използва презервативи някъде към средата на връзката ни. Не знам защо не се усетих още тогава. На онзи етап това ни отдалечи още повече, но той ме лъжеше най-безсрамно, че иска да е сигурен, че няма да забременея, преди да сме готови за деца. Това бе единственият мил жест към мен — да се погрижи за здравето ми.
	Но с Макс всичко беше съвсем различно, на 180 градуса. В началото бе малко дистанциран, а после полека навлезе в тази странна… моногамна… напълно сексуална връзка.
	_За бога, Сара, така правят всички нормални хора! Така правят и секс — с доверие._
	Придърпах бедрата му с краката си, засмуках врата му.
	— Добре — казах.
	Макс се отдръпна леко и след секунди се плъзна в мен с дрезгав стон. В началото съвсем бавно, бавно, бавно, изпълваше ме милиметър по милиметър. И после покри тялото ми със своето, прокара устни по шията ми и спря пред устните ми.
	Исусе, нищо не може да се сравни с това усещане.
	Изпитвах странно… отчаяние. Никога досега не бяхме лежали така… разголени един пред друг, никога не бях усещала тежестта на цялото му тяло, всеки сантиметър от кожата му. Нищо не беше като преди, това беше… завладяване, някакъв съвсем друг вид притежание. Раменете му бяха толкова широки, всеки мускул бе стегнат и изпънат под пръстите ми. В мен, над мен, навсякъде около мен, Макс беше… една различна планета, неговата планета, в която ме бе свил като топка.
	— Някой може да ни види тук, да те види под мен, с разтворени крака, да види голите ти крака около кръста ми. — Вдигна се на лакти и погледна гърдите ми. — Мисля, че ще искат да видят и това!
	Затворих очи и извих гръб, за да вдигна гърдите си към лицето му. Господи, защо с този мъж се чувствах така отпусната, спокойна, закриляна, сигурна? От устните му тези думи не звучаха странно, никога не беше казал нещо, което да ме накара да се почувствам различна само защото обичах да ме гледат, никога не каза нещо грозно или грешно. Говореше, сякаш идеята да ни видят, да ни хванат, докато правим секс, му харесваше почти толкова, колкото и на мен.
	— Мислиш ли, че ще ти хареса някой да те гледа, докато те чукат? — попита и ускори темпото. Изненадах се от откровението, но в такива моменти човек не се старае да обмисля отговорите си.
	— Би ми харесало да видят _теб_ с мен.
	— Така ли?
	— Не знаех какво искам, преди да те срещна — казах.
	Той отпусна тежкото си, топло тяло върху мен.
	— Бих ти дал всичко, всичко, което искаш. Обичам да наблюдавам как се променяш, докато те чукам и гледам. Когато те снимам, онази мистериозна маска пада и започваш да се отваряш пред мен. Сякаш едва тогава започваш да дишаш истински.
	Опитах се да го приближа по-плътно до себе си, в себе си, изпънах тялото си, за да усетя всеки милиметър от кожата му. И тогава погледнах към небето, точно в мига, когато първите фойерверки излетяха нагоре. Миг след това се чу оглушителният трясък. Покривът се разтресе, ярки звезди, пламъци, безумни светлини се стрелваха над нас, сякаш някой бе подпалил небето. Сградата под нас се разтресе, усещах вибрациите по гърба и гръдния си кош.
	— Мамка му, мамка му! — засмя се той, но не намали темпото, дори го ускори. Тялото му се скова, влизаше все по-грубо в мен. Познавах, когато оргазмът му наближаваше, а сега знаех, че едва се държи. Шумът бе почти оглушителен, толкова близо до реката, имах чувството, че фойерверките са над нас. Въздухът натежа от светлини, сяра и дим. Той се изправи на колене, взе фотоапарата и направи снимка как влиза в мен. А в небето над нас експлодираха всички възможни цветове. Кожата ми бе окъпана в червено, синьо и зелено. Поех дъх и се разпаднах под него. Виках, пищях от удоволствие, но гръмотевичните тътени около нас попиха всичко.

	* * *

	Макс се пресегна, измъкна едно одеяло и ни зави. Може би не защото бе започнало да захладнява, а защото нашето малко представление бе свършило и въображаемата ни публика бе изчезнала. Пиехме бира, държахме се за ръцете и гледахме фойерверките.
	— Каза, че не си се обвързвал с жена от доста време, но все пак си моногамен при една изцяло сексуална връзка. Не е ли странно? — попитах и го погледнах в очите.
	Той се засмя, отпи от бутилката и каза:
	— Не, не е странно. Не съм някакъв нещастен задник, който да не може да даде на дамата си това, което _тя_ иска.
	— Което _тя_ иска? А как би се чувствал, ако искам да излизам с други мъже?
	Той поклати глава и се загледа към реката, където димът от фойерверките започна да се вдига.
	— Мисля, че няма да се чувствам съвсем добре с такова условие — каза и изпи остатъка от бирата в шишето. — Не използвахме презерватив тази вечер, ако си спомняш. Не бих могъл да си го позволя, ако знам, че се виждаш с други мъже.
	После се пресегна за друга бутилка и одеялото падна от раменете му. Загледах се в стегнатите мускули на гърба му, наведох се към него и го обсипах с целувки до врата.
	— Коя беше последната ти приятелка. Сисили?
	— Не, не точно. — Той се мушна при мен под одеялото и ме гушна. — В Ню Йорк съм имал няколко дългосрочни… не знам дали могат да се броят за връзки дори. Но не съм се влюбвал от векове, ако това питаш. В университета имах приятелка и я обичах. Тя ме заряза. Тръгна с мой приятел. Даже се омъжи за него. Последва доста дълъг период, през който откровено мразех жените и мисълта за връзка. Сега знам, че всяка връзка изисква енергия, време и по нея трябва да се работи, да се работи здраво. — Отпи, замисли се и продължи: — А аз нямам нито времето, нито енергията. Не съм против самата идея да има жена до мен, но е трудно да се намери подходящата, истинската, което е много странно при положение, че живея в осеммилионен град.
	Думите му не ме обидиха, не ме обезсърчиха, не убиха никакви надежди, че тази жена мога да съм аз, защото не исках това. Не ме заболя и от факта, че може би се надява да я срещне — рано или късно. За жена като мен, която бе свикнала да се примирява с колкото й подхвърлят от страх да остане съвсем с празни ръце, думите му нямаха никакъв ефект. Но… усетих такава празнота в гърдите си, чак ме заболя. Ужасяващо празна — това бях станала.
	— Трябва да тръгвам — казах и се протегнах. Одеялото падна.
	Макс огледа голото ми тяло и накрая погледът му се спря в очите ми.
	— Защо винаги бързаш да си тръгваш?
	— Нали помниш, че не преспиваме?
	— И за празници ли важи? Нямам нищо против едно сутрешно чукане. Можем да използваме стаята за гости на майка ми.
	— Обади се на Уил, той е сладък.
	— Бих, но той ще иска да се гушкаме на лъжичка и не _аз_ да го гушкам, а _той мен_. Малко ми е странно да съм в положението на гушнатия. Я чакай… мислиш ли, че Уил е _сладък_?
	Засмях се, отпих от бирата и започнах да събирам дрехите си.
	— Да, но не е мой тип.
	— Класен, надарен в гениталната област? Божествен? Това ли е типът ти?
	— Щях да кажа, че имаш най-мръсната уста на света, което напълно ме удовлетворява. — Засмях се пак.
	Очите му потъмняха, наведе се да ме целуне и прошепна:
	— Остани. Моля те, Цвете. Искам да те чукам сутринта, когато си рошава и сънлива.
	— Не мога, Макс.
	Той ме изгледа, дълго не откъсна очи от мен, после погледна встрани, вдигна бутилката и отпи.
	— Тоя наистина ти е разказал играта — промърмори, без да вади шишето от устата си.
	Усмивката ми се стопи.
	— Не бива да търсиш смисъл в постъпките на една жена, която те иска само заради секса. И да, Анди наистина ми разказа играта, но това не е причината да си тръгна.
	Докато го гледах, разбрах, че съм забравила да си сложа усмивката на място. Когато поправих грешката, прозвучах прекалено ведро и ентусиазирано:
	— Нямам търпение да разбера какво си ми подготвил за другата седмица.

	* * *

	Докато стигна у дома, всички емоции, които изживях с Макс, се бяха превърнали в остра, непоносима болка около гърдите. Метнах ключовете и чантата си на масата и облегнах глава на стената, загледана в индиговосиния мрак в апартамента ми. Вярно, че беше малък, но за няколкото месеца в Ню Йорк бях започнала да го чувствам като истински дом, нещо, което не се случи в огромната къща, в която живях с Анди повече от пет години.
	Ала тази вечер — с музиката от всички апартаменти, с ехото от смеха на щастливи хора, които не бяха сами, със светлините на града, с веселите тълпи по улиците — за първи път моето малко местенце беше истински самотно. Започнах да се събличам на път за банята, без да си правя труда да пускам осветлението. Завъртях крана и застанах под горещата вода със затворени очи и с надеждата, че водата ще удави мислите в главата ми.
	Не стана така. Мускулите ми бяха напрегнати, боляха ме, а леката болка между краката постоянно ми напомняше за Макс, не беше възможно да мисля за друго. Не съм момиче, което си губи ума по някого, никога не съм била такава, винаги съм била разумна. Но очевидно нищо от гореизброеното не бе истина. Случваше се точно това — започвах да развивам мания, не само да си губя разсъдъка. Макс наистина беше разкошен мъж, но имаше и друго. Той беше мил, внимателен. И знаех, че именно сексът ни прави напълно съвместими. Все още не можех да разбера защо и как така се появи това у мен… да ме гледат или може би да ме гледа само той, но пък… исках ли да ме гледат и други? Каквото и да беше, не можех вече да отрека, че е бавно изпълзяла на повърхността потребност: топла, вълнуваща потребност, която не можех да пренебрегна.
	А Макс не само нямаше нищо против, не само приемаше странността ми, но се отнасяше към нея като с нещо съвсем нормално. Всъщност това беше основният му подход към нещата от живота. Връзката ми с Анди бе за пред хората, зад нея нямаше нищо за криене. Макс се бе нагодил към новооткритата ми страст и в същото време уважаваше потребността ми от личен живот. И макар че беше плейбой и на пръв поглед изглеждаше напълно неподходящ за мен, той ми даваше възможността да изпитам неща, които никога не бих поискала от Анди, защото се страхувах, защото с него не се чувствах сигурна. Нима отговорът беше толкова елементарен? Дали наистина държах Макс на разстояние, защото бе пълната противоположност на Анди? Връзката ми с Анди нямаше дълбочина и й липсваше искра, а връзката ми с Макс бе простичка, такава я бях направила аз самата, бях я ограничила максимално, но дори сега, когато го виждах в съзнанието си, сякаш виждах факел и факелът подпалваше гърдите ми.
	Спрях водата, изведнъж ми стана много горещо. За секунда съжалих, че не останах, сега можех да съм с него. Бях пропиляла шанса да докосвам кожата му, да усещам тялото му, да се наслаждавам на стоновете му, на говора му… цяла нощ.
	Но когато влязох в спалнята и погледнах отражението си в огледалото, ми се стори, че ме гледа непозната жена. Стойката ми бе различна — изправена, уверена. Не мигах толкова често. _Дори аз_ можех да видя разликата в очите си — бяха помъдрели.


>	Десет

	— Все още не разбирам защо идваш с мен днес.
	Забавно копеле беше тоя Уил, едва сдържах усмивката си, когато очите ни се срещнаха в огледалото на асансьора. Не обърнах внимание на любопитните погледи на хората около нас. Очевидно гневният му тон ни бе спечелил публика. Той натисна копчето за осемнайсетия етаж. Вниманието ми остана приковано към табелката до него — „Райън Медиа Груп“.
	— Знаеш колко обичам да те гледам в действие. Толкова е забавно, като да стреляш по риба във варел, както му казвате вие, американците.
	— Първо — започна, но вече по-тихо, — не използваш израза правилно, а и никой не го използва вече. И второ, в момента бълваш глупости. Имаш около сто срещи тази седмица. Знам, че нямаш време да идеш до кенефа. Защо, по дяволите, се довлече на _тази среща_? Честно, не ми трябваш тук.
	— Да, прав си, на практика не ти трябвам за тази среща, но съм те виждал на такива срещи и преди, приятелю. Някой започва да говори за невротрансмитери или някакви химически вещества и ти изглеждаш, сякаш си издумкал няколко цигарки трева. Тук съм само да се уверя, че няма да се съгласиш с някакъв смешен бюджет, това е. И че няма пак да се вкараш в някакви налудничави емоции и да не изпортиш нещата.
	— Нищо няма да изпортя, никога не изпортвам _нищо_.
	— Разбира се, не — казах. — Не беше ли _ти_ тоя, дето не спря да говори за великите си контакти тук и там? Аз мога да си поприказвам малко с Бенет и така — с един куршум — два заека. Става, нали?
	Знаех, че извинението ми за присъствието на тази среща беше повече от тъпо, дори аз не можех да намеря логика в него. Истинската причина беше, че не бях свикнал да се чувствам не на мястото си, особено с жените. Не бях свикнал и да се навъртам около тях като някакъв тийнейджър само и само да хвана някоя насаме за няколко минути. Това… нещо със Сара бе замислено така простичко, но в момента изглеждаше всичко друго, освен изпълнимо. Преди няколко часа бях заформил този план — да използвам Бенет като извинение да се намъкна на срещата и да видя Сара още в понеделник, защото нямаше начин да чакам чак до шибания петък.
	Няколкото случайни срещи извън уговорката за петък ме бяха поразглезили. Това изключително приятно пътуване в таксито си беше чист бонус. Но сега започнах да се колебая. Що за оправдание пред Уил? И дали нямаше да загазя, че преминавах определените от Сара граници?
	Вратите на асансьора се отвориха. Уил ме погледна замислено и каза:
	— Не забравяй, че това е моето шоу. От теб се иска да седиш и да изглеждаш хубав.
	Момичето на рецепцията стана да ни посрещне.
	— Господин Самър, господин Стела!
	— Радвам се да се видим отново — казах и тя ни поведе към голяма зала за конференции. Едната стена беше в прозорци от пода до тавана. Оттук Ню Йорк изглеждаше като пощенска картичка.
	— Господин Райън ще дойде всеки момент.
	— Колко жалко, че трябва да прекараш свободния си следобед тук, вместо да чукаш мистериозното си секси котенце! — каза Уил, когато останахме сами.
	Тръгнах към прозореца и погледнах към трафика долу.
	— Как реши, че е свободна в понеделник следобед?
	Уил отвори документите си и започна да ги подрежда на масата. Седнах до него и се сетих за последния път, когато идвах тук. Нима не я преследвах и тогава? И какво се промени? Нищо. Да, продължавахме да се виждаме, да се чукаме, опознах всеки сантиметър от тялото й, но не напредвах нито сантиметър напред, не можех да пробия стената и да разбера какво се случва в красивата й глава и какви ги мисли.
	По коридора се чуха гласове. Вдигнах глава точно когато Бенет влизаше в залата.
	— Здравей, Уил — каза той и се здрависа с него. После ме погледна с усмивка, но не успя да прикрие любопитството си. — Макс, не очаквах да те видя днес. Ще се присъединиш ли към дискусията ни за „Б&Т Биотек“?
	Не можех да не забележа самодоволната физиономия на Уил. И двамата знаеха, че си взех изпита по биохимия само благодарение на яко флиртуване с професор Уилям Харверстън. Бенет и Уил обичаха да говорят за случката като за „онзи път, когато Макс почти си легна с мъж“.
	— Знаеш, че всичко може да се очаква от него — каза Уил.
	— Да, така е — съгласи се Бенет. Не бях помислил от гледната точка на Бенет. Бяха минали няколко седмици от благотворителната вечеря, но сега се запитах дали се досеща, че съм тук заради Сара, или пък бях успял да го заблудя, че съм дошъл да дискутирам някакви неща, които си бяха работа на Уил.
	— Два конски задника, това сте вие двамата, особено като се съберете — промърморих.
	След малко настана оживление. Хората започнаха да пълнят залата. Колкото и да бях решен да запазя хладнокръвие и да изглеждам печен и готин и много спокоен бизнесмен, изцяло съсредоточен върху темата на дискусията, всичко това замина по дяволите, когато Сара влезе. Беше последна. Винаги се изненадвах колко е красиво това момиче. Когато Бенет я представи, погледът ми се плъзна по тялото й — от пръстите на краката до очите. Морскосиня пола, късо розово пуловерче, което леко очертаваше разкошните й нежни гърди, а оголеният й врат събуждаше вампира в мен.
	— Това е Сара Дилън, завеждащ финансовия ни отдел — представи я Бенет на Уил.
	— О, здравейте! Истински се радвам да се запознаем след толкова много имейли — каза Уил и направи крачка към нея. — Май не се засякохме на благотворителната вечеря миналия месец?
	Размениха още няколко лигави любезности и… тя ме видя. Очите й се разшириха, но се овладя за част от секундата. Тръгна към мен с протегната ръка. Не, никак не беше щастлива да ме види.
	— Мисля, че се запознахме на благотворителната вечеря — каза тя със скована усмивка. — Макс Стела, нали?
	Поех ръката й и плъзнах палец по китката й.
	— Поласкан съм, че помните името ми, Сара.
	Тя издърпа ръката си, усмихна ми се сухо и тръгна към стола си. Аз се приближих до Клоуи, заприказвахме се за някакви неща, не помня за какво, но май ме канеше да намина на вечеря по някое време през следващите седмици. Мисля, че приех. Сега вече разбрах защо Бенет си бе паднал по тази жена: тя бе красива и явно доста умна. Не пропуснах да забележа как погледът й се плъзна към Бенет и после върна вниманието си върху мен. Сякаш си имаха начин да си говорят само с поглед. По едно време той завъртя очи и на лицето му грейна широка усмивка. Горкото момче! Яко беше налапал въдицата. Трябва да се има предвид, че Бенет бе от хората, при които усмивката се появява веднъж на високосна година!
	Седнах на единственото свободно място. До Сара. По изражението на лицето й разбрах, че идеята не беше добра.
	Минутите се влачеха като векове. Господи, това беше най-скучното нещо, на което бях присъствал. Наука и дискусия за стратегии за наука. Но за Уил беше рай. Освен това знаеше, че умирам от досада и мога да се закълна, че когато за миг затвори очи, беше просто да прикрие екстаза, който изпитваше от отегчението ми.
	Усещах тихия гняв на Сара. Имах чувството, че ще се пръсне. Какво толкова се случи, че изведнъж стана толкова напрегната? Бог ми е свидетел, че усещах сантиметрите между нас. Трябваше да се концентрирам до краен предел, за да държа ръцете си в скута и да не си позволявам никакво движение, защото ако почнех, не знам къде щях да спра. Усещах всяко нейно движение: когато отпиваше вода, когато се наместваше в стола си. Усещах аромата й. Не бях предполагал, че ще е такова мъчение да седя до нея, без да мога да я докосна, без да мога да направя най-обикновеното от всички неща — да прибера това кичурче зад ухото й.
	И защо, по дяволите, исках да й прибирам кичурите зад ухото? Това откъде се взе? Съвършеният ми план за деня замина по дяволите.
	Веднага след презентацията на Уил Сара се извини с някаква спешна работа и се изпари, преди да успея да говоря с нея. След края на обсъждането на най-добрия вариант за изработване на успешен маркетингов план буквално излетях към офиса й.
	— Здравейте — каза асистентът й и ме огледа от главата до петите.
	— Мога ли да видя госпожица Сара Дилън? — попитах, но всъщност не чаках отговор, вече влизах в офиса й.
	— Желая ви късмет, защото не е тук — каза той. Обърнах се с намерение да го убия с поглед, но той се бе заровил в бумагите си.
	— Някаква представа къде мога да я намеря?
	— Вероятно е излязла да се поразходи — отвърна той, без дори да вдига глава от листовете. — Преди малко влезе така, сякаш някой й бе подпалил обувките! — Сега вече ме погледна. — Когато иска да заколи някого, обикновено отива в парка.
	— О, по дяволите, по дяволите!
	Хукнах към асансьора, без да обръщам внимание на втрещените погледи на служителите. Влязох в асансьора и започнах да броя етажите до долу. Казахме си две думи, за бога! Какво толкова бях направил? Горещият въздух ме блъсна като ударна вълна. Издигащите се сгради допълнително ме задушаваха. Огледах улицата и тръгнах пеша към парка. По тротоарите имаше предимно туристи и хора с кучета, милиони кучета, но се надявах, че на тези токчета едва ли щеше да е набрала голяма преднина.
	Едно от най-странните усещания е да излезеш от претъпканите, миришещи на нагорещен асфалт улици и да се гмурнеш в трева, зелено, дървета, листа, влажна почва и вода. В края на алеята видях розовото й пуловерче и извиках името й. Тя спря и се обърна като ударена от ток.
	— За бога, Макс! Какво си мислиш, че правиш?
	— Какво правя? — Спрях пред нея.
	— Там, в залата! — каза задъхано. — Нямах никаква представа, че вие финансирате „Б&Т“! Алооо, конфликт на интереси! Това говори ли ти нещо?
	Потърках лице. По дяволите, това уж много простичко споразумение ми се струваше най-шибаната объркана ситуация, в която бях попадал.
	— Мисля, че не е проблем.
	— Нека ти го обясня — започна тя. — Завеждащата финансовия отдел на компанията, която се занимава с маркетинга на „Б&Т“, спи с шефа на компанията, която плаща за този маркетинг. Не мислиш ли, че има конфликт на интереси? Може би си искал новата ти сексуална партньорка да има малко повече сделки? Или пък си искал да се сдобиеш с възможно най-добрата цена чрез поредното си креватно завоевание?
	Майтапеше ли се с тези глупости? Как е възможно дори да си го помисли? Лицето ми пламна от възмущение.
	— За бога, Сара! Не искам да ти осигурявам сделки. Не се притеснявам, че може да ви намалее работата, не те чукам, за да съм сигурен, че ще си свършиш работата добре!
	Тя въздъхна и вдигна ръка да ме спре.
	— Знам. Но помисли как ще изглежда в очите на хората. От колко време си в този бизнес? Не знаеш ли, че хората обичат да изкривяват нещата? За мен това е нова работа. И моята работа е да се занимавам с твоя бизнес. Знам, че и за теб е просто бизнес! Но хората се интересуват от всеки детайл в живота ти! Сам виждаш. Колко време е минало, откакто Сисили е напуснала града, и все още те преследват!
	Беше прекалено чувствителна на тема публичност, което крайно ме озадачаваше. Освен това самата тя знаеше, че това са само глупости, сигурен бях, че не вярва на нито една дума от всичко, което каза. Тя погледна встрани, ръцете й бяха скръстени пред гърдите. Истината е, че изобщо не ми пукаше кой ще ме види със Сара. Бяха минали пет години от драмата със Сисили. Не можех повече да си позволявам да давам ухо на клюки. Кой какво казал, как го казал, защо го казал. Сара обаче не можеше да разбере.
	Тръгнах към една върба и се мушнах под плачещите клони, седнах и се облегнах на дървото.
	— Опитваш се да го изкараш по-голям проблем, отколкото е, ако изобщо става дума за проблем.
	Тя се приближи, но остана права.
	— Мисълта ми е, че трябва да има някаква дискретност, независимо дали има конфликт на интереси, или не. Не искам Бенет да си мисли, че ми е навик да спя с клиентите на компанията.
	— Разбирам това, макар че Бенет е последният човек, който би критикувал в случая.
	Наблюдавах я как бавно и плахо се приближава, краката й се огънаха и седна до мен на топлата трева.
	— Нямаше основателна причина да идваш. Не очаквах да те видя. Изненада ме.
	— Мили боже! Сара, по дяволите! Не дойдох да те опипвам под масата. Дойдох с Уил само за да те видя, да ти кажа „здравей“. Толкова ли е трудно да приемеш нещо, което не си очаквала, да се нагодиш към такава елементарна ситуация, толкова ли е невъзможно да не си чак толкова… праволинейна?
	Тя се засмя, но след това смехът й секна. След няколко секунди започна да се смее пак: първо тихичко, после с пълно гърло, даже се държеше за стомаха. В един момент й потекоха сълзи от смях.
	— Мислиш, че съм праволинейна? — успя да каже, без да спира да се смее. Не знам какво толкова казах, че предизвиках този истеричен смях, така че седях, застинал до нея, и се питах дали изпада в истерия, или просто се смее, или се е побъркала. Мина време, докато се успокои, избърса очите си, въздъхна и каза:
	— Да, мисля, че мога и да не бъда праволинейна… Да се чукам в бар, на благотворителна вечеря, в склад, в библиотека…
	— Престани, Сара, нямах това предвид…
	Тя вдигна ръка да ме спре.
	— Не, това беше един много добър урок. Защото веднага щом се замисля колко добре се справям в едно нещо, откривам колко съм скована в друго.
	Изскубнах стръкче трева, замислих се.
	— Трябваше да ти пусна съобщение, че ще дойда.
	— Може би.
	— Но знаеш ли, за мен би било огромно удоволствие, истинско щастие да те видя как влизаш на среща в моята сграда, на най-обикновено събрание на „Самър & Стела“.
	— Ти не искаш само това. Ти искаш да ме изведеш на вечеря, да спим в стаята за гости на майка ти, да правим курабийки заедно или нещо такова.
	— Защото на мен не ми пука дали ще ни видят заедно. И щом на мен не ми пука, защо _ти_ се притесняваш толкова много?
	— Защото хората ще започнат да ровят, да душат, да обсъждат, да измислят легенди. Ще спекулират, ще изровят всичко за нас, ще разберат какво _обичаме да правим_, какво _правим_. Връзките, които са център на вниманието, не свършват добре. Хората ще те преследват цял живот от мига, в който им покажеш, че ти пука.
	— Ясно — кимнах. Заслушах се във вятъра. Огънатите почти до земята клони бяха като полюшващо се перде. Хубаво беше в това малко убежище! Тишина и спокойствие. Далеч от трафика, от тълпите, от всичко, което можеше да стане свидетел на нашия разговор и на това, което се случваше в мен. А аз се топях, изпарявах се, изчезвах, защото сега вече знаех със сигурност — исках Сара, винаги, от самото начало я бях искал. И това бе единственото ми желание. От първия ден. Приех и горчивата истина: колко горчиво се бях заблуждавал, че рано или късно Сара ще поиска нещо повече от секс, колко ялови са били надеждите ми _аз_ да съм този, който поставя условията. Не се случи нищо от това, което бях очаквал.
	— Макс, много съм объркана тези дни — каза тихо тя.
	— Можеш ли да ми кажеш защо. Поне това можеш да си позволиш.
	— Не днес — каза и погледна към короната на дървото.
	— Не казвам, че не съм щастлив с това, което правим, но понякога е много трудно, когато те държат на една ръка разстояние, особено ако тази ръка държи заредена пушка.
	— Знам, Макс — засмя се тя, наведе се към мен и притисна устните си към моите. Бях очаквал да се прегърнем, да се целунем дискретно, след като оправихме нещата, след като й признах, че е трябвало да я предупредя, след като тя призна, че е преиграла, но не стана точно така: ръцете й обхванаха лицето ми, устните й жадно се отвориха пред моите. Преметна се и седна в скута ми, обкрачи ме.
	— Защо си толкова мил с мен? — прошепна и ме целуна, преди да успея да й отговоря.
	Отдръпнах се и я погледнах. Този въпрос ме закова. Можех да напъхам ръка под блузата й, дори в бельото й, но реших, че трябва да й отговоря.
	— Защото искрено и истински те харесвам и съм силно привързан към теб.
	— Случва ли се да лъжеш? — попита. Очите й търсеха истината в моите.
	— Разбира се, но защо ми е да съм нечестен с _теб_?
	Тя се замисли и кимна. След дълга пауза прошепна:
	— Трябва да се връщам.
	Настроението ми моментално се обърна на 180 градуса. Изритаха ме от топлината и интимността и ме хвърлиха в устата на Винаги Деловата Сара. Моето момиче беше бумеранг.
	— Добре.
	Тя стана и изтупа тревата от полата и коленете си.
	— Май е по-добре да не се връщаме заедно.
	_Е, какво да кажеш на това?_ Не й отговорих, защото се страхувах, че ще избухна. _Шибаните й правила!_ И то след като досега бе седяла в скута ми, в парка, пред очите на всички.
	Загледа се в лицето ми, повдигна се на пръсти, целуна ме по бузата и каза много внимателно:
	— Аз също те харесвам и съм истински привързана към теб.
	Гледах я как се отдалечава с вдигната глава и изправени рамене. Изглеждаше така, сякаш се връщаше от някаква… бърза разходка в парка, сякаш нищо не се бе случило.
	Огледах се. Нима наистина се заблуждавах, че мога да събера парчетата от сърцето си, които току-що бях разсипал по тревата, в краката й?


>	Единайсет

	Срещата ми с Макс в парка бе… странна. Не, това определение не се доближава и на светлинни години от истината. Знам, че преиграх. Е, и? И той преигра. Защо се притеснявах от начина, по който реагирах, когато го видях в залата? А той защо хукна да ме гони?
	_Честно, какво правим?_
	Вечерта в понеделник се прибрах у дома и се захванах да правя пълнени палачинки по датски. Отне ми два часа да приготвя тестото, после да го оформя на топчета. Хората го правят за закуска! Майната им! Трябваше ми някоя засукана рецепта, затова избрах палачинките на баба ми от Дания. А докато оформях топчетата, имах предостатъчно време да мисля.
	Напоследък не си позволявах да си оставям време за размисъл. Но докато приготвях любимите палачинки на семейството ми, усетих носталгия по дома. Липсваха ми родителите ми, липсваше ми сигурността на един живот, в който всичко бе предвидимо, независимо че изглеждаше неистинско и често ме депресираше. Бръкнах с мръсни ръце в чантата и извадих телефона си. Майка ми вдигна на седмото позвъняване. _Типично!_
	— Здравей, слънчице! — изчурулика тя. Чух как нещо падна и изтрещя на пода до нея, тя изруга цветущо, пращайки някого или нещо на майната си.
	— Какво става, добре ли си? — попитах и се усмихнах. Две думи от устата на майка ми бяха в състояние да ме накарат да стъпя обратно на земята.
	— Да, всичко е наред. Изтървах си новия айпад. Добре ли си, захарчето ми? — Сега чак се сетих, че й бях звъняла сутринта на път за метрото.
	— Само исках да те чуя.
	— Мъчно ти е за дома ли? — попита след кратка пауза.
	— Да, малко.
	— Кажи ми! — настоя и веднага си спомних колко пъти бе казвала точно тези думи, за да ме накара да си кажа и да ми олекне.
	— Запознах се с един мъж.
	— Днес ли?
	О, да, бях пропуснала да им кажа. Говорех с родителите си по няколко пъти в седмицата, но никога не бях споменавала Макс. И какво можех да кажа? Те никога не са настоявали да знаят за сексуалния ми живот нещо повече от това, което бях готова да споделя.
	— Не, преди няколко седмици.
	Буквално чувах мислите й, чудеше се как да реагира по най-добрия начин — да ме окуражи и в същото време да се опита да ме предпази. Как реагират майките, когато дъщерите им започнат връзка веднага след драматична раздяла с човек, пропилял цялата им младост?
	— Кой е той?
	— Занимава се с финанси. Тук, в Ню Йорк. Но не е американец. Англичанин е.
	— О, чужденец! Това е прекрасно! — каза с протяжния си южняшки акцент и се засмя.
	После попита съвсем сериозно:
	— И ми казваш това, защото мислиш, че е сериозно?
	— Казвам ти го, защото нямам никаква идея! — Обичах смеха на мама. Може би трябваше да го чувам по-често.
	— Това е най-хубавата част от една връзка.
	— Така ли?
	— Разбира се. Да не си и помислила да си пропилееш шанса да се забавляваш и да вземеш всичко от живота само защото бившият ти те беше лишил от елементарни радости.
	— Но… сега всичко е някак непредвидимо — въздъхнах. — Винаги съм знаела какво да очаквам от Анди… — Веднага щом го казах, съжалих за сравнението, а и истината е, че Анди винаги ме изненадваше. Неприятно.
	Усетих как гневът й се надига като гръмотевична буря.
	— Така ли? Знаела си какво да очакваш?
	Толкова добре ме познаваше! А аз вече си я представих с ръце, скръстени на гърдите, готова да срита нечий задник. Или лице.
	— Не, не съм знаела какво ми готви. Никога.
	— Мислиш ли, че познаваш този човек достатъчно добре?
	— Най-странното е, че имам чувството, че го познавам от много време, че винаги съм го познавала.

	* * *

	Колкото и да мислех, колкото и да будувах цяла нощ, все още нямах никаква представа какво става в главата му след случката в парка. Динамиката на събитията беше кофти, всичко бе обърнато с краката нагоре. _Той_ трябваше да знае как се поддържат необвързващи връзки, а _аз_ да знам как да се обвържа. При нас беше точно обратното.
	И нито той, нито аз не биваше да искаме друго, освен секс. Но нямаше начин да се придържаме към това правило. От самото начало и двамата искахме да знаем повече един за друг, да се опознаем. И това натрапчиво желание бе започнало да се просмуква навсякъде. Вече бях напълно наясно със себе си, че колкото и да искам да поддържам изцяло сексуална връзка с него, това бе напълно невъзможно. Спомних си паниката, която ме обзе, когато хукна да ме гони. Прониза ме чувство за вина.
	В сряда Макс ми изпрати снимка от вечерта, когато бяхме в библиотеката. На снимката се виждаше полата ми, преметната над бедрото. Беше почти обикновена снимка, но той я бе стилизирал в черно-бяло, а оригиналът беше малко поразмазан — бях сигурна, че я бе направил към края, когато бях изпаднала в нечленоразделни рецитации и свършвах, а той ме последва няколко секунди след това със заровено във врата ми лице, за да приглуши вика си.
	В четвъртък ми изпрати една от снимките, която видях, докато лежахме на покрива и търсихме онази, на която се виждаше лицето ми. Беше снимка на ръцете ми, докато разкопчавам джинсите му. Бях успяла да ги сваля съвсем малко, едва се виждаха очертанията на възбудения му пенис, издул сивите му боксерки.
	И двете снимки пристигнаха по обед — точно когато работех по финализирането на два големи договора. Опитах да се убедя, че съм в такова прекрасно настроение само защото бях към края на работата си по договорите и че приповдигнатият ми дух няма нищо общо с Макс и с предстоящата ми среща с него. _Каква нагла лъжкиня!_
	— Имам въпрос — каза Джордж, нахлувайки в офиса ми, без дори да почука. — Сигурни ли сме, че Макс Стела е хетеросексуален? Все за това мисля, откакто го видях тук в понеделник.
	Дали бях казала, без да искам, името му на глас, или Джордж се опитваше да направи същото, което Клоуи правеше през петнайсет минути след срещата в понеделник — не спираше да споменава фирмата им и името му уж между другото, с повод и без повод, а после като хищник наблюдаваше изражението и реакцията ми.
	— Да, сигурни сме.
	— Може би е бисексуален?
	Метнах червения химикал върху договора на бюрото ми, погледнах го и казах:
	— Честно казано, много се съмнявам.
	— _Лично_ ли си се убедила?
	Погледнах го, готова да го убия с поглед… е, не чак да го убия… Но точно днес нямаше начин да позволя на Джордж да си играе игрички с мен.
	— Получи ли автографи от Милър и Гомес по време на кампанията на „Ажан Провокатьор“?
	Джордж ме погледна с присвити очи.
	— Добре, няма да питам повече, но знай, че съм крайно подозрителен. _Крайно подозрителен!_ Когато го видя в понеделник, изглеждаше така, сякаш някой ти бе подпалил гащите. И да, получих автографи. И от двамата.
	— Добре.
	Точно тогава получих съобщение. За милионен път си напомних да сменя настройките, в случай че Макс ми пусне съобщение или снимка, защото снимките никога не бяха за пред хората. Не беше нужно всички да си счупват вратовете да гледат в екрана на телефона ми. Обърнах го, за да скрия името на екрана. Лицето на Джордж бе буквално изкривено от болезнено любопитство. Не можех да му се нагледам.
	— Прекрасен си, но е време да се връщаш на бюрото си — казах.
	— От кого е съобщението?
	— Когато се ожениш за мен и започнеш да ми плащаш сметките, ще можеш да питаш такива неща, но дори и тогава няма да получиш отговор на подобен въпрос.
	— Хубаво тогава! — каза намръщено, изпружи средния си пръст и се омете от офиса ми.
	Погледнах екрана. Наистина беше съобщение от Макс. Сърцето ми биеше в галоп.
C>
	„Ще боядисват офиса и ще сменят килима през уикенда. Трябва да опаковам всичко в петък след работа. Ужасно съжалявам, не мога да направя нищо.“
C$
	Моментално пуснах съобщение:
C>
	„Това значи ли, че няма да те видя до другата седмица?“
C$
	В мига, в който натиснах бутона и го изпратих, разбрах колко отчаяно звуча.
	_Сара, звучиш отчаяно, защото си отчаяна!_
	След няколко минути той ми отговори.
C>
	„Предполагам, че помниш къде е офисът ми? Ще те чакам в шест, Цвете.“
C$

	* * *

	Както повечето етажи в нашата сграда, в петък в шест вечерта офисите на „Самър & Стела“ също бяха празни. Майка му не беше на рецепцията. Докато минавах през голямата зала с откритите офиси, видях само двама души. Почуках плахо на вратата му. Чук плътния му глас:
	— Влез.
	_Яко съм го загазила с този мъж!_
	Това беше заключението ми, след като влязох и го видях седнал зад бюрото си. Беше навил ръкавите на ризата си, носеше очила с дебели рамки. Беше толкова съсредоточен в това, което правеше, че чак ми секна дъхът. Оказа се, че когато Макс е вглъбен в работата си, изражението му много напомня на онази сериозност, с която ме чукаше и се стараеше да ме докара до оргазъм.
	— Би ли заключила вратата, ако обичаш — каза, без да откъсва очи от монитора.
	Обърнах се, заключих и се огледах. _Колко време ще му отнеме да опакова всичко това? И кога възнамерява да ме погледне и да ми каже, че съм красива?_ Какво да се прави — изградени навици или Павлови инстинкти. По нищо не личеше, че ще боядисват на другия ден. Дори не беше започнал да си прибира нещата. Покрай едната стена бяха натрупани хартии и книги, а в другия ъгъл имаше поне двайсет празни кашона, които тепърва трябваше да се пълнят.
	— Сигурен съм, че ще ти е доста скучно. Знам, че постъпих като егоистично копеле да те карам да дремеш тук, но както и да е. Хайде, събличай си дрехите.
	Ченето ми увисна.
	— Моля?
	— Дрехите. Махай ги — каза и ме погледна над очилата си. Най-сетне ме погледна! — Нима очакваше, че ще останеш облечена?
	След което поклати неодобрително глава, нагласи рамките на очилата си и обърна поглед към монитора.
	— Мразя да опаковам. Не знам дали мразя нещо повече от подобни… акции. Да те видя гола, ще е най-хубавото нещо за тази вечер.
	— Ам… — опитах се да заформя отговор. Истината е, че предишната Сара никога не би се навила да седи гола пред някого само и само да го разнообразява. Но ето, новата Сара нямаше нищо против да го направи. Тръгнах към канапето и махнах кашмирения си пуловер с къс ръкав. После изхлузих плоските сини балеринки, на които бе избродирано британското знаме. Накрая махнах ластичните тъмносини джинси.
	— Дори не забеляза обувките ми — измърморих по-скоро на себе си.
	— Говориш глупости. Разбира се, че забелязах обувките ти — каза сухо и ми смигна. — Забелязвам всичко „по“ и „около“ теб, Сара.
	— Да бе!
	— Давай, пробвай ме.
	— Къде е рожденото ми петно?
	— Вдясно, точно под най-долното ти ребро.
	— Имаш ли любима бенка?
	_Ето, сега го хванах натясно!_ Нямам много бенки.
	— Тази на китката ти. — Огледах китката си и разбрах коя има предвид. Бях крайно впечатлена.
	— Какво казвам, преди да свърша?
	— Когато свършваш, издаваш нечленоразделни звуци, но малко преди това казваш „моля“. Много пъти. Не, не го казваш, прошепваш го. Винаги ме молиш, сякаш някога бих ти отказал да свършиш.
	— Какъв е вкусът на влагалищните ми сокове? — попитах. Очите му се стрелнаха към мен, после обратно към екрана, после пак към мен. Успях да прикрия усмивката си, като захапах устната си, докато измъквах краката си от бикините.
	— При повечето жени мирише на едно и също — на вагина. Ти миришеш на сладка вагина. — Стана и тръгна към мен. — Легни и си сложи главата тук — каза и нагласи главата ми върху страничната облегалка на канапето. Беше изненадващо удобно, като се има предвид, че кожата бе много твърда. — Сега разтвори колене!
	Бях крайно изненадана, предполагам ми е проличало, но направих, каквото ми каза. Не се стърпях и се засмях, когато отметна косата от челото ми и ме нагласи, сякаш бях някаква статуетка, а той се чудеше дали да ме закачи на стената, или да ме подреди някъде по рафтовете.
	— „Нарисувай ме, Джак, нарисувай ме, както си рисувал онези френски момичета“ — казах, имитирайки Роуз от „Титаник“.
	— Нахално хлапе! — усмихна се той и ме ощипа по дупето.
	Реших да го пробвам и щом се обърна с гръб и тръгна към бюрото си, прибрах леко краката си.
	— Широко — извика през рамо.
	Засмях се и разтворих крака, както ме беше нагласил. След няколко минути се върна и ми подаде книга.
	— Ето, да се забавляваш, докато аз работя.
	— Ти няма ли да се съблечеш?
	— Полудяла ли си? — засмя се той. — Трябва да опаковам.
	Погледнах книгата в ръцете ми. На корицата се кипреше мъж с голи гърди, до него една котка, а в нозете му — полугола жена. „Лапите на котката“?
	— Това изглежда… интересно — казах и започнах да прелиствам към средата. После се зачетох в резюмето. — Тоя има две пантери. Едната е жена, която се казва Кат, а тя пък си има някаква дива, вампирясала котка. — Погледнах го въпросително. — За домашен любимец? Това е домашният любимец, с когото и двамата правят секс.
	— Изглежда доста задълбочено и философско четиво.
	— Взел си я от щанда за книги за по долар, нали?
	— Не. Стори ми се много откровена, нещата са казани с истинските им имена, затова реших, че ще ти хареса. Сега, Цвете, тихо. Зает съм.
	В началото ми се стори почти невъзможно да се съсредоточа върху книгата, но времето минаваше. Макс бе погълнат от работа — опаковаше нещата от бюрото си и постепенно забравих, че седя сама на дивана му.
	Чисто гола.
	Книгата беше неописуемо мръсна, да не говорим за нецензурния език, да не говорим за отвратителното качество на писане, но предполагам, че от подобни книги не се изисква кой знае какво литературно качество, пък и целта им е съвсем друга. Имаше много мъже, много жени, всеки прави секс с всеки, в един момент не можеш да разбереш кой с кого. Но имаше секс. Описан крайно детайлно. Всеки стискаше в ръка или нещо много твърдо, или нещо много влажно, направо течащо, или и двете наведнъж. Хората в тая книга постоянно пищяха, стенеха и понякога забиваха ноктите си в някого. А героят седеше в ъгъла и тихичко наблюдаваше.
	— Изчервяваш се — каза, наведе се, остави един кашон с книги на земята, облегна се на бюрото си и ме погледна. — От петнайсет минути четеш тая книга, но едва сега се изчервяваш за първи път. Като домат.
	Вдигнах поглед от книгата и премигнах.
	— Учудих се, че са употребили… една дума. Няма друго.
	— Коя дума? „Пичка“?
	Кимнах и с изненада открих, че се възбуждам от самата дума, от начина, по който я каза с влудяващия си акцент. Именно начинът, по който я произнесе, омекоти грозотата й. И звучеше почти секси.
	— Обичам тази дума. Колко е грозна и в същото време така чаровна и откровена, нали? — После потърка брадичката си и каза: — Я ми прочети този пасаж.
	— Не мо…
	— Сара…
	Лицето ми гореше от срам.
	— „Той хвана бедрата й, натисна ги с все сила настрани и се загледа във влажната и разголена пичка“.
	— Ето на това му казвам сочен изказ — каза той и се засмя. После се върна зад бюрото и се захвана да опакова останалите неща. — Можеш да ми разкажеш за любимите си моменти, докато вечеряме.
	Отворих уста да протестирам, но той вдигна пръст до устните си и каза съвсем тихо:
	— Чети.
	Погледнах страницата. Едва различавах думите.
	Коя жена се цупи на предложение _за вечеря_? Коя жена прави проблем от това? _Тази жена, която знае, че вечерята води до нощувка, до спане в едно легло, което пък води до спане в едно легло всяка вечер. От там следва размяна на ключове, преместване, извинения за закъснения, после няма секс, няма разговори и следват хиляди надежди да те поканят някъде с него, за да прекарате известно време заедно._
	Но после се сетих колко съжалявах, когато не останах при него на Четвърти юли. И колко ми липсваше през седмицата, как едва дочаках петъка.
	— По дяволите!
	Закашлях се. _Пак с това кашляне!_ Затворих очи.
	— Добре ли си? — попита Макс от другия край на стаята.
	— Да, нищо няма.
	След двайсет минути бях прочела около седемнайсет секс сцени. Усетих как Макс се приближава. Прокара пръст от шията надолу до коляното ми. Прошепна:
	— Затвори си очите. Не ги отваряй, докато не ти кажа.
	— Много командваш днес — рекох, но въпреки това пуснах книгата на земята и затворих очи. Почти веднага слухът ми заработи с нечувани обороти и прецизност. Струваше ми се, че стаята вибрира, улавях и най-незначителния шум. Чух как разкопчава колана си, после ципа, чух как тихо въздъхна. _Да не би…?_
	Чувах как ръката му се движи, как започна бавно и после забърза, и все по-бързо… Дишаше накъсано, напрегнато.
	— Искам да гледам — прошепнах.
	— Не! — Гласът му издаваше кошмарно напрежение. — Сега АЗ гледам ТЕБ.
	Никога не бях… _слушала_ как човек мастурбира, но мога да кажа, че беше истинско мъчение да държа очите си затворени. Звуците му и думите му направо ме побъркваха. Казваше ми да си отворя краката по-широко, да докосвам гърдите си.
	— Книгата те е възбудила. Колко си мокра? Кажи ми! — Усетих как движенията му стават френетични. Без да отварям очи, протегнах ръка и се докоснах, за да проверя. Нямаше нужда дори да му казвам. Чух как простена, изруга и свърши. Исках да гледам лицето му, но не посмях да отворя очи. Сърцето ми щеше да изскочи. В стаята настана пълна тишина. Чувах само собствения си дъх и неговото все още тежко дишане. Някъде се включи климатик. Усетих хладния въздух върху пламналата си кожа. Той закопча ципа и затегна колана си.
	— Връщам се веднага, отивам да се измия.
	Чух отдалечаващите се стъпки, чух как отвори вратата и преди да я затвори, се засмя и каза:
	— Вече можеш да си отвориш очите.
	Имах чувството, че през последните десет минути в стаята е станало тъмно.
	Ръката ми бе все още между краката, а звуците от оргазма му не спираха да кънтят в ушите ми. Погалих се и установих, че мога да свърша много бързо. За по-малко от минутка. Със сигурност, преди да се върне. Без да губя време, започнах да се галя така, както го правеше той, с неговия ритъм, спомнях си нежните му и съвсем елементарни за изпълнение инструкции, как ми казваше точно това, което имах нужда да чуя. Толкова добре се разбирахме, имаше някакъв съвършен баланс в действията ни. Всичко с него беше _лесно_.
	Нямаше и секунди, откакто почнах, и усетих как оргазмът ми се катери по бедрата, как се сбира в една точка и експлодира. Не знам какво влагат хората в израза „да видиш звезди посред бял ден“, но точно това видях с отворени очи, дъхът ми спря, усещах как вената на врата ми пулсира с пощурелия пулс на сърцето ми. И точно тогава вратата се отвори. Преглътнах и напразно се опитах да успокоя дишането си. Не знам защо след това, което _той_ направи, изведнъж се почувствах като дете, което са хванали с ръка в кутията с курабийките. Макс се усмихна, дойде до мен, седна на дивана. Преместих се навътре да му направя място, а той взе ръката ми в своята и вкара пръстите ми в устата си.
	— Добре ли прекара насаме, Цвете?
	— Ако беше останал да погледаш, нямаше да питаш — казах и се опитах да спра поредното конфузно изчервяване, плъзнало по шията ми.
	— Няма значение — каза и леко засмука кожата под брадичката ми. — Ще гледам видеото после.
	Преди да кажа каквото и да е, той стана, тръгна към шкафа с напитките, отвори го и натисна бутона на камерата, която бе оставил включена на най-горния рафт.
	— Ще… _какво_?
	Той се обърна и ме изгледа дяволито.
	— Имаш видео на… това? — попитах. Никога досега не бях изпитвала толкова противоречиви чувства. _Да ме хване как мастурбирам! Кошмар! Да ме гледа как мастурбирам!_ Господи, само мисълта за такава възможност беше толкова възбуждаща!
	— Да, имам.
	— Макс, лицето ми…
	— Нагласих камерата по-ниско и те накарах да легнеш така, че лицето ти да не се вижда — каза много сериозно той. — Не бих го направил без твое позволение. Жалко наистина, защото обичам да гледам лицето ти, когато свършваш — каза и се приближи до мен.
	Той прокара пръст по бузата ми, но сякаш… не беше в стаята, изглеждаше сериозен, замислен за нещо съвсем различно, но не спираше да изучава лицето ми. После премигна и се отърси от това, за което се бе замислил.
	— Сега, за вечеря си мислех да ядем в тайландски ресторант, но си алергична към фъстъци, а в най-добрия тайландски ресторант слагат фъстъци във всяко ястие. Какво ще кажеш за етиопски? Имаш ли нещо против да ядеш с ръце? Кълна се, никой по тези места не ме познава — засмя се той.
	Гледах го с отворена уста, напълно забравила, че се очакваше да протестирам срещу подобно нарушаване на уговорката ни.
	— Откъде знаеш за алергията ми към фъстъци?
	— Носиш гривна за алергия.
	— Чел ли си какво пише на нея?
	Той ме огледа объркан и за миг се поколеба.
	— Носиш я така, че хората да не могат да прочетат какво пише на нея.
	Поклатих глава, седнах, прокарах пръсти през косата си. Мъжът, в когото бях влюбена толкова години, почти не ме забелязваше, макар че живееше под един покрив с мен. Мъжът, с когото исках да правя само секс, бе забелязал всичко. И за моя голяма изненада, прошепнах:
	— Етиопски ресторант.

	* * *

	Макс ме поведе към задния изход на сградата към паркирана черна кола.
	— Ти шегуваш ли се? Папараците и в колата ли те следят? До вас?
	Той се засмя и отвори вратата на задната седалка.
	— Не, Цвете, не съм чак толкова известен. Нападат ме само по разни събития и из улиците. В случая го правя заради твоята параноя, не заради себе си.
	После даде инструкции на шофьора да кара към „Кухнята на дявола“. После пак се обърна към мен:
	— Благодаря, че остана да ми правиш компания, докато опаковам. Всъщност, благодарение на теб едно толкова досадно занимание се превърна в истинско удоволствие. Беше изключително забавно и разтоварващо.
	— Май не успя да свършиш много работа, повечето остана за… после — казах и го погледнах подозрително. Той се загледа в устата ми и след доста време каза с широка усмивка:
	— Хвана ме. Исках да те накарам да дойдеш при мен, за да си припомня колко красива изглеждаш на моя диван. Наел съм хора да свършат работата утре сутринта, преди да дойдат бояджиите. Понякога, когато съм на работа, ми се иска да те виждам по-често. — Притисна се към мен и ме целуна сладко със затворени очи. Наместих се на седалката. Имах чувството, че земята е станала плоска и се крепи на ръба на скала, че всеки миг всички ще се обърнем.
	— Не вярвах, че мъже като теб съществуват — казах, без да мисля. — Наистина. Толкова е лесно, когато си наоколо.
	— Вече ти казах. _Харесвам те._
	След тези думи ме притисна до себе си и устните му не се откъснаха от моите до края на пътуването. Нямам представа дали пътувахме минута, час, седмица, но когато пристигнахме в „Кухнята на дявола“, не исках да излизам от колата. Освен това изобщо не обърнах внимание на залялата ме надежда, че ще ме покани да прекарам нощта с него. Оставях я да си стои мирно и кротко.

	* * *

	Сервитьорката пристигна с голямо плато с вегетариански ястия.
	— Вземаш малко инджера* и си топиш в яденето — каза Макс и отчупи малко от хляба, за да демонстрира как става. Гледах как облизва пръстите си, дъвче и ми се усмихва. — Какво има? — попита.
	[* Вид хляб. — Б.пр.]
	— Ами… устата ти…
	— Искаш да кажеш, че харесваш устата ми? — попита и изплези език да оближе устните си. После вдигна чаша и отпи голяма глътка вино. Този мъж ме караше да се чувствам като пияна. Не, не като пияна, направо като надрусана, безпомощна, загубила ориентация. Вплетох пръсти в неговите под масата и си представих как го моля да си тръгнем, да ме заведе у дома, да ме гали. След дългата целувка в колата той като че избягваше всякакъв допир с мен. Нарочно ли го правеше? Опитваше се да ме побърка? Защото ако това беше намерението му, можеше да се каже, че мисията му беше повече от успешна. Погледнах платото и направих като него — отчупих хляб и загребах малко леща. Храната беше топла и определено много вкусна. Затворих очи.
	— Колко е вкусно!
	Усещах, че ме гледа, погледнах го, а той само се усмихна безмълвно.
	— Какво? — попитах.
	— Знаеш какво работя, знаеш къде работя, знаеш, че майка ми работи за компанията, знаеш, че имам _поне_ една сестра. Знаеш и за скандала със Сисили. Всичко, което знам за теб, освен че се чукаш превъзходно, е, че си се преместила от Чикаго в Ню Йорк преди около месец, загърбила си връзка с някакъв изрод и работиш за Бен и годеницата му.
	Почувствах се ужасно неловко, стомахът ме сви, едва преглътнах хапката.
	— Не знам какво искаш да кажеш. Преди малко твърдеше, че знаеш всичко за мен.
	— О, наблюденията ми върху тялото ти и всичко по тялото ти едва ли могат да се поберат в една средно голяма обществена библиотека. В случая обаче говоря не за наблюдения, а за опознаване, за това, че не знам нищо за жената под въпросното тяло.
	— Е, знаеш къде живея, къде работя и че съм алергична към фъстъци.
	— Минаха няколко седмици, Сара. Наистина се чувствам доста неудобно да ме държиш на такова космическо разстояние от себе си! — Премигна и отмести поглед от мен. — Не съм сигурен, че мога вечно да бъда в позицията на „непознатия“. И ти да се държиш така, сякаш за мен _трябва_ да си някаква случайно срещната жена.
	— Но ние се справяме толкова добре в тая игра на непознати — пошегувах се, но когато видях как лицето му помръкна, се предадох и с нежелание попитах: — Какво искаш да знаеш?
	Слава богу, най-сетне ме погледна. Затвори очи. Гъстите му черни мигли опряха в бузите му. Дълго остана така, сякаш обмисляше въпроса си. Беше толкова красив, божествен. Единственото, което бях в състояние да почувствам, бе как главата ми пулсира, като че в нея имаше чук или бормашина.
	— Имала ли си куче? — попита след… може би век.
	Засмях се облекчено и леко истерично. Мисля, че го уплаших.
	— Да, баща ми открай време има далматинци, но в момента майка ми е на тема лабрадори.
	— Би ли повторила?
	— Лабрадори и разни кръстоски на пудели.
	Той поклати удивено глава и се усмихна:
	— Вие, американците, сте нечувана нация. Винаги се намесвате в делата на природата. От две кучета ще направите сто кръстоски. Какво им е на оригиналните породи!
	Вдигнах чашата до устните си и точно отпих, когато той попита:
	— Защо толкова се страхуваш да бъдеш с някого?
	Задавих се, закашлях се, едва преглътнах. Той вече се смееше с цяло гърло.
	— Спокойно, само пробвах докъде мога да стигна с въпросите. Явно дотук. Имаш ли братя или сестри?
	— Не — отговорих с облекчение. — Родителите ми са малко лудички. Слава богу, че не са си позволили повече от едно дете. Второ дете би ги убило.
	— Защо?
	— Родителите ми са… ексцентрични — казах и мисълта за тях ме накара да се усмихна.
	_Не, ексцентрични не е точната дума._
	Представих си мама с крилцата от пера и всичките бижута по тялото й. Баща ми с очила като лупи, риза с къс ръкав и папийонка. Тя бяха от друго време, от друга планета, но човек не можеше да не ги обича — може би именно заради тяхната ексцентричност.
	— Баща ми винаги е работил много, но когато не е на работа, започва да се пали по разни неща… Едно след друго, една мания след друга. Майка ми обича да работи, много е дейна, но баща ми никога не й е позволявал да върши нещо извън къщата. Тя е израснала в Тексас. С баща ми са се запознали в университета. Завършила е математика, но след сватбата започнала да продава козметика и после включила и някакви дрехи, които не се мачкат. Луда работа. След това се ограничи предимно до козметика. Разни неща за кожата.
	— С какво се занимава баща ти?
	Поколебах се как да отговоря. Всъщност бях изненадана, че ми задава този въпрос. Нима не знаеше нищо за мен?
	— Фамилното ми име е Дилън, нали така? — Той кимна, явно заинтригуван.
	_Макс е англичанин, вероятно никога не е чувал за Дилън, Сара!_
	Изведнъж ми се стори ужасно трудно да му кажа. Сякаш трябваше да вдигна огромно метално гюлле и да го задържа в ръцете си завинаги. През целия ми живот хората започваха да се държат с мен съвсем различно, след като научеха кои са родителите ми, а такова нещо не оставаше дълго в тайна, но пък и аз не се стараех да го крия. Запитах се дали и с Макс ще се случи същото, дали ще промени отношението си към мен. Поех дълбоко дъх, погледнах го.
	— Семейството ми държи верига магазини. По-скоро на регионално равнище. Но са големи магазини.
	Той присви очи, замисли се.
	— Чакай малко. _Дилън?_ Рекламата… „За да живееш, трябва да обичаш“? _Тези_ Дилън?
	Кимнах.
	— О, значи семейството ти притежава _веригата „Дилън“_?
	После се засмя, сякаш се смееше на себе си.
	— За бога, Сара… нямах никаква представа… Сега се чувствам като лайно.
	— По-добре стана, че не знаеше коя съм — казах, но стомахът ми се сви при мисълта, че сега, когато знае, че съм _някоя_, може да започне да гледа на мен по различен начин. Вече знаеше за Анди и му бе станало ясно каква глупачка съм била, как упорито съм отказвала да видя нещо, което _абсолютно_ целият град знаеше _през цялото време, от самото начало_. Щеше да си даде сметка, че преди да се превърна в неговата загадка, съм била нечия изтривалка за кални обувки. Погледнах встрани и усетих как се смалявам като спукан балон. Опитвах да се сетя за нова тема на разговор, но преди да измисля нещо, той ме изпревари:
	— Знаеш ли какво ме изумява у теб? — попита и ми наля чаша вино от мед.
	— Не, какво?
	— Първата вечер, когато се запознахме, и после вечерта в склада в Бруклин… нещата, които ми позволи да правя с теб, а в същото време се изчервяваш при една леко вулгарна дума.
	— Знам, не е ли странно? — Засмях се и отпих от виното.
	— Това ме изумява, но и ми харесва. Харесва ми вътрешният ти конфликт. И колко си сладка. Харесва ми, че имаш такова богато семейство, а съм те виждал с една и съща рокля два пъти. — Облиза устни и ме изгледа с хищническа усмивка. — Но най-много ми харесва, че си добър човек, а ми позволяваш да върша с теб всякакви лоши неща.
	— Мисля, че не са лоши.
	— Ето, виждаш ли какво имам предвид. Ти не смяташ така, но повечето хора ще си помислят, че си луда да тръгнеш към някакъв склад, за да се видиш с мен. Ти си американка, наследничка на богата фамилия, а позволяваш на някакъв англичанин да те заведе в склад и да ти прави голи снимки. Да му позволиш да те снима как мастурбираш, защото те възбужда мисълта, че после ще гледа записа. Това е, което _ти_ искаше от мен. Затова ме помоли. — Облегна се на стола, погледна ме. Беше много сериозен, дори объркан. — Аз съм мъж, за бога. Как мога да откажа такова нещо? Не вярвах, че жени като теб изобщо съществуват. Открито наивни и в същото време толкова сексуални, че едно нежно чукане на матрака изглежда ужасно неуместно, неподходящо, недостатъчно.
	Вдигнах чаша до устните си, а той не откъсваше очи от устата ми. Усмихнах се.
	— Мисля, че ще се изненадаш, ако ти кажа, че на повечето жени не им е достатъчно едно нежно чукане на матрака.
	— Туш! — засмя се Макс.
	— Ето защо камерите и жените те преследват — казах. — Не е само заради скандала около Сисили. Ако беше само това, след няколко седмици щеше да им писне и досега да са забравили. Но ти си мъжът с различна жена всяка седмица. Мъжът, който никоя не може да задържи за дълго, мъжът, който знае как да стигне до междукрачието на всяка жена и да си иде, без да я нарани.
	Погледна ме като удивено дете. Зениците му се разшириха, сякаш някой бе пуснал капка мастило в небето точно когато слънцето се скрива зад хоризонта.
	— Напоследък не съм с различна жена всяка седмица.
	— Жените невинаги искат да бъдат третирани като нещо чупливо, като нещо рядко или ценно — продължих мисълта си, без да обръщам внимание на последното му изречение. — Искаме да бъдем желани. Искаме чист, груб секс точно толкова, колкото и мъжете. А ти си единственият мъж, който явно разбира това.
	Той се облегна на лакти и ме погледна. Очите му трескаво изучаваха моите.
	— Защо тогава съм останал с впечатлението, че когато си с мен, ми даваш нещо специално, нещо съкровено, нещо, което не си давала на никого преди мен?
	— Защото това е самата истина.
	Той отвори уста да каже нещо, но точно тогава мобилният ми звънна. Бях го оставила на масата и когато с Макс погледнахме към него, знаех, че видя изписаното на екрана име.
	_Анди мобилен._


>	Дванайсет

	Качих Сара в таксито и дълго гледах след него, докато фаровете му напълно се стопиха сред светлините на града.
	Мамка му!
	Тя не прие обаждането, остави телефона да звъни без звук и вибрации, обърна го с екрана надолу, но не преди да види кой й се обажда. Нямаше начин да прикрие реакцията си, но се опитваше, истински се стараеше.
	_Анди мобилен._
	Никога не бях предполагал, че човек е в състояние да се затвори толкова бързо. Сякаш някой натисна някакво копче и светлината в лицето й угасна и продължи да се отцежда до пълен мрак. Едва се хранеше, спря да говори, затвори се в себе си, отговаряше само с „да“ и „не“. Опитах се да разведря настроението, разказвах мръсни вицове, флиртувах с нея най-безсрамно, но… нищо. След около пет минути тя реши да ни спаси от пълната катастрофа на вечерта, каза, че има главоболие, и настоя да си вземе такси. Да си отиде у тях. Сама.
	_Мамка му!_
	Стоях и гледах празната улица, когато колата ми спря пред нас. Показах с жест на шофьора, че няма нужда да става да ми отваря вратата, седнах и когато ме попита накъде да ме кара, казах, че искам да се прибера у дома.
	Тръгнахме. Гледах как градът лети покрай прозорците на колата, гледах размазаните светлини на фаровете около нас и с всяка измината пресечка настроението ми ставаше все по-мрачно. Всичко беше толкова хубаво. Най-сетне бе започнала да се отваря пред мен, полека ме допускаше до себе си. Все още се чувствах леко смутен от признанието за родителите й. Собственици на една от най-големите в страната вериги за луксозни стоки. И после… _Анди мобилен._ Шибаният Анди с неговия шибан мобилен!
	Усетих внезапен пристъп на ярост. Питах се колко често говорят, дали изобщо говорят.
	Шест години е много време. Значи имаха история, дълга история, която не можеше да се набута като прах под черджето. Не знам защо бях решил, че този мъж е вече извън живота й. Донякъде разбирах защо не иска да се обвързва, но начинът, по който ме бе държала толкова далеч от себе си, винаги ми бе подсказвал, че има нещо повече от страх. Дали я искаше обратно? Може би! Изумих се как ми подейства самата мисъл за такава вероятност. Разбира се, че иска да си я върне. Как е възможно да не я искаш? За стотен път се замислих какво по-точно е станало, за да приключи така с него. Защо отказваше да ми каже?
	Карахме през центъра на града, когато получих съобщение от нея. Бяхме почти пред апартамента ми.
C>
	„У дома съм, всичко е наред. Благодаря за вечерята.“
C$
	Е, тая вечер замина по дяволите. Първата ми реакция бе да й се обадя, но веднага осъзнах, че каузата е обречена, защото тя беше такъв проклет инат. Написах около двайсет възможни отговора, не изпратих нито един. Проблемът беше, че исках да говорим за случилото се, а тя нямаше да иска и да чуе. Другият проблем бе, че по време на вечерята, може би към края, си бях загубил топките. И всичко.
	— Имаш ли нещо против да покараме малко из града, Скот? — попитах. Той кимна и тръгна на север покрай парка. Отворих указателя на телефона си и набрах номера на Уил. Отговори на второто позвъняване.
	— Здрасти. Какво става?
	— Имаш ли няколко минутки? — попитах и се загледах през прозореца към хората по улиците.
	— Разбира се, изчакай секунда — каза и чух как стана и затвори някаква врата. — Наред ли е всичко?
	Отпуснах глава на облегалката. Нямах идея откъде да почна. Знаех само, че трябва да разтоваря объркването и страховете си и единственият подходящ за целта човек в живота ми беше Уил. За негова голяма беда.
	— Нямам никаква представа — казах.
	— Много закодирано послание. Не съм получил обаждане или мейл, че някъде има пожар, така че вероятно не е за работа.
	— Ще ми се да беше за работа.
	— Добре де… не спомена ли, че имаш планове за тази вечер?
	— Всъщност… затова ти се обаждам… Господи, не мога да повярвам, че правя такова нещо. Мисля, че имам нужда някой да ме изслуша. Мисля, че ако го кажа на глас, ще почна да виждам някакъв смисъл и да разбера какво, по дяволите, става.
	— Чакай да се настаня удобно. Очертава се доста интересно — засмя се той.
	— Знаеш, че се виждам с една жена.
	— Не се _виждаш_, а _чукаш_ една жена. Жената, която чукаш, нали така?
	Затворих очи.
	— Уил?
	— Да, Макс? Не става ли дума за онова ужасно секси парче, което се чука божествено? Онази мистериозна дама, конфиденциалната информация, за която се пази от Цербер или нещо такова. Жената, която не иска да й се правят снимки и която със сигурност ще отиде в рая?
	Въздъхнах.
	— За тази жена… Искам да кажа, каквото и да научиш тази вечер, остава само между нас, нали? Да разчитам ли?
	— Разбира се — каза някак обиден от недоверието ми. — Може да съм задник, но съм задник, на когото може да се има доверие. И мисля, че трябва да дойдеш тук, за да… де да знам, да си пилим ноктите и да си скубем веждите, докато си говорим за чувства… ако искаш.
	— Жената е Сара Дилън.
	Тишина. Е, сега вече му запуших устата.
	— Уил?
	— Леле!
	— Нали? Знам — казах и започнах да разтривам слепоочията си.
	— _Сара Дилън._ От „Райън Медиа“?
	— Същата. Всичко започна, преди да разбера, че работи за Бен.
	— Майко мила, тази жена е прелестна, но… не ме разбирай погрешно… ама… тя е ужасно резервирана? Не ми е минавало през ума, че е… такова момиче. Поздравления, наистина.
	Когато го каза, изведнъж се почувствах много по-добре и реших да продължа с излиянията.
	— Започна като обикновена свалка. Бях сигурен, че ме използва, за да си играе на секс игрички, да експериментира нови неща.
	— Нови неща?
	Почесах се по брадата, премигнах и изплюх камъчето.
	— Тя обича да прави секс на обществени места.
	— Я пак? — засмя се той. — За една и съща Сара ли говорим?
	— И ми позволява да й правя снимки.
	— Чакай… Какво?
	— Снимки… щрак, сещаш се. Понякога повече от снимки. На нас двамата.
	— На вас… как на вас?
	— Докато се чукаме.
	Настана тишина, почти чувах как мига на парцали. След малко се позакашля, прочисти гърло и каза:
	— Добре де, сексът на обществени места е много хубаво нещо. Но да ти кажа честно, всеки мъж, когото познавам, е правил снимки на гаджето си, докато я чука.
	— Какво се опитваш да ми кажеш, задник миризлив?
	— Че си изостанал със съвременните тенденции, чеп сплескан.
	— Уил, в момента съм напълно сериозен.
	— Да, и? Какъв е проблемът?
	— Проблемът е, че тази вечер за първи път успях да я накарам да излезем, да идем да ядем в шибания ресторант. И там разбирам, че родителите й са шибаните _Дилън_, Уил! _Дилън_! Онези с магазините! Това са неща, които не знаех до тази вечер.
	Той млъкна и накрая тихо се засмя.
	— Да. И?
	— Седим и за първи път си говорим като нормални хора, когато оня чекиджия, бившето й гадже, звъни.
	— Да.
	— И очевидно се е държал с нея ужасно и й е разкатал фамилията. Тя не му вдигна, но щеше да си счупи краката да си тръгне. Може да прави секс с мен, докато припадне, обаче не иска да ми каже защо трябва да чакам един месец да се съгласи да излезе да яде с мен. За бога, Уил, говорим _за ядене_! С мен.
	— Аха, да.
	— И сега пак съм в началото. Родителите й имат магазини, израснала е в Чикаго. Това е, не знам нищо друго за нея. Честно, пич, нищо.
	— Да.
	— Ти изобщо слушаш ли какво ти говоря?
	— Разбира се. Слушам внимателно. Не знаеш нищо за нея.
	— Правилно.
	— И провери ли я в Гугъл?
	— Разбира се, че не.
	— Защото?
	— Мисля, че водихме подобен разговор след случая със Сисили. Човек не може да очаква нищо добро от проучвания в Гугъл.
	— Но когато става дума за работа, когато започваш да работиш с някого, го проверяваш, нали?
	— Разбира се.
	— Е, понеже аз работя с нея, съм я проверявал в Гугъл. Информацията е, меко казано, доста подробна… и полезна.
	Гърлото ми се сви, започнах да разхлабвам вратовръзката и да разкопчавам копчето на ризата. Нямаше смисъл, задушавах се.
	— Кажи ми какво пише?
	— Няма начин, пич — засмя се той. — Помисли къде си забравил топките си, закачи си ги обратно и чакай лаптопът да загрее. И като стана дума за топки, трябва да затварям. Имам компания.

	* * *

	Казах на Скот да кара направо към къщи. След пет минути вече седях на лаптопа и пишех името й в Гугъл.
	_Майко милааа!_
	Бях очаквал да е спомената тук-там някаква бегла информация, но… не и това. Страница след страница, след страница. Повече информация, отколкото за мен самия. Поех въздух и натиснах на изображения. Безкрайно много снимки. Снимки от целия й живот. Всичко от последните десет години. На някои от тях беше толкова млада, малка, на някои с пригладена коса, на други рошава. Но на всяка снимка изглеждаше беззащитна и наивна. Имаше снимки със семейството й. Повечето бяха правени от папараци, с много висока резолюция, снимани отдалеч, снимки, които продаваха вестници с огромни скандални заглавия над или под тях. Имаше много видеозаписи, стари и нови. Партита, сватби, благотворителни събития, ваканции. И винаги този мъж до нея.
	Беше няколко сантиметра по-висок от нея, с черна коса и остри римски черти. Бляскавата му, озъбена усмивка изглеждаше почти толкова искрена, колкото и очаквах — никак. Значи това е Анди. Известен още като Андрю Мортън. Конгресмен от страната на демократите, представител за седми район Илинойс. Изведнъж нещата започнаха да се наместват. Въздъхнах почти отчаяно и натиснах на снимка, която явно бе правена неотдавна. Косата й беше с почти същата дължина като сега. Зад нея имаше коледно дърво. Заглавието:
C>
#	„Сара Дилън и Андрю Мортън по време на церемонията, на която конгресменът обяви плановете си да се кандидатира за Сената през следващата есен.“
C$
	Натиснах линка и изчетох цялата статия. Беше от зимата. Това означаваше, че конгресменът бе започнал вече с кампанията си за сенатор. Върнах се на началната страница и намерих снимка на Сара, бягаща между глутница папараци, скрила лице в палтото си. В началото не обърнах внимание на тези снимки, защото лицето й не се виждаше, а, бога ми, имаше стотици такива. Натиснах линка и зачетох статията от „Чикаго Трибюн“!
	Конгресменът на демократите Андрю Мортън бе забелязан снощи по време на интимна вечеря с дама, която, както се вижда от снимката, не е неговата годеница Сара Дилън. Брюнетката, която — както разбрахме за вас — се казва Мелиса Марино, работи като младши асистент в офиса на господин Мортън в Чикаго.
	В средата на статията имаше друга снимка, на която… Анди _очевидно_… страстно целуваше жена, която _очевидно_ не беше Сара.
	Дилън и Мортън са заедно от 2007 година. Любимците на Чикаго се сгодиха скоро след като Мортън обяви намеренията си да се кандидатира за Сената. Сара Дилън, завеждащ финанси за търговската фирма „Ниман & Шимавас“, е единственото дете на Роджър и Саманта Дилън, основатели и собственици на голямата търговска верига с клонове в седемнайсет щата. Семейството на Сара Дилън е основен спонсор на кампанията на Мортън.
	Говорителят на семейство Дилън не бе открит за коментар, но говорителят на Мортън заяви пред „Чикаго Трибюн“: „Личният живот на господин Мортън не е предмет на обществено обсъждане“.
	За нещастие, прочутият плейбой и законодател може би е преминал границите на политическата си стратегия и неговите дейности извън кабинета му се превърнаха в център на обществено обсъждане.
	_Прочут плейбой! Мръсен кучи син!_
	Облегнах се на стола и се загледах в снимките на Сара и Анди. Гърдите ми горяха от гняв. Тя беше жена, от която не можеш да откъснеш поглед с дни, искаш да я гледаш, не можеш да й се наситиш. Искаш да я опознаеш, да се хвърлиш под автобуса, за да я спасиш. Разгледах всички снимки. На всяка бе усмихната. На абсолютно всяка… до миналия април. Камерите я обичаха. С годините усмивката й едва забележимо се променяше. И оня плъх й е изневерявал от години, многократно, ако може да се вярва на такива статии. Не беше зле, доколкото можех да преценя колко хубав може да е един мъж, но изглеждаше доста по-възрастен от нея. Намерих статия, в която се споменаваше възрастта му — трийсет и седем. Десет години по-голям. Според тази статия, която бе само отпреди два месеца, било обществена тайна, че Анди спи с други жени. Бяха го хванали няколко пъти само през последната година и хората все повече се убеждаваха, че я бе използвал заради името и парите на семейството й. Беше експлоатирал до краен предел любовта на пресата към романтичната връзка между родителите й, с чието име излизаше напред винаги когато репутацията му беше застрашена.
	Разгледах още снимки, избутах стола назад с отвращение. Използвал я е, взел й е всичко, което може да вземе. Поискал е ръката й и след това най-нагло е продължил да чука всичко, облечено в пола.
	_Господи! И после как няма да има проблеми с доверието? Как няма да се бои от папараци!_
	В апартамента беше станало тъмно. Тръгнах към бара, включих няколко лампи и си сипах голямо уиски. Изпих го почти на една глътка, усетих как изгаря хранопровода ми и как по тялото ми се разлива топлина, но това не помогна. Въпреки това изпих остатъка и си сипах второ. _Какво ли прави? Дали си е у дома? Дали му се е обадила?_
	След всички тези снимки вече имах представа каква история са натрупали през тези години. Дали не се обаждаше да се извини? Ами ако вече е на самолета да се връща при него? Или купува билет? Погледнах си часовника и си представих как отивам на летището, мятам я на рамо и я прибирам обратно тук. И после я чукам на матрака, докато единственото мъжко име, за което може да се сети, е моето.
	Трябваше да намеря начин да не мисля за нея, но пиенето определено не беше този начин. Отне ми по-малко от пет минути да махна костюма и да сложа къси гащи и маратонки. Тръгнах към спортния салон на двайсетия етаж и включих пътеката за бягане. Както винаги, по това време на деня беше празно. Нищо по-хубаво от празен салон!
	Тичах, докато стъпалата ми се подпалиха, докато спрях да усещам краката си. Тичах, докато на практика всяка мисъл в съзнанието ми се изпари с потта. Освен една: _ако се върне при него, това ще ме убие_. Тръгнах към шкафчетата, махнах изпотените дрехи и се строполих на пейката, заровил пръсти в косата си. Беше толкова тихо, че когато мобилният ми звънна от шкафчето, едва не подскочих. Вдигнах рязко глава, изненадан, че някой ми звъни по това време. Стигнах до шкафчето и замръзнах, когато видях снимката на Сара. Беше една от любимите ми — сложила ръка на шията си, един кичур карамелена коса галеше нежната бяла кожа на рамото й.
	— Сара?
	— Здрасти.
	— Добре ли си? — попитах.
	Чу се клаксон и тя извика:
	— Всичко е наред. Макс, виж… зает ли си? Мога да…
	— Не, не, точно свърших в салона. Къде си?
	— Всъщност… — Засмя се нежно. — Пред вас.
	— _Къде си?_ Долу? — Мигах и не можех да повярвам.
	— Да. Може ли да се кача?
	— Разбира се, дай ми минутка, ще сляза да…
	— Не, може ли да се кача направо в салона. Просто… страхувам се, че ако остана да чакам, ще превъртя.
	Е, това вече нямаше начин да го разтълкувам. Стомахът ме се сви от притеснение.
	— Да, разбира се, Цвете. Сега ще се обадя на портиера.
	След няколко минути Сара влезе и ме завари по кърпа около кръста. Изглеждаше уморена, очите й бяха зачервени, горната й устна бе подута от гризане. Напомни ми на онези снимки, които бях гледал от съвсем ранната й младост, само че… малко по-различна версия. Усмихна се плахо и ми помаха с ръка. После затвори вратата зад себе си.
	— Здравей — казах и тръгнах към нея. Свих колене и я погледнах в очите. — Какво има? Какво се случи?
	Тя въздъхна, поклати глава и нещо в изражението й веднага се промени, беше отново Сара — такава, каквато винаги я бях познавал.
	— Исках да те видя — каза.
	Знаех, че се опитва да избегне въпроса ми, но не успях да спра усмивката си. Не можех да спра и ръцете си, които вече бяха от двете страни на лицето й, а палците ми галеха бузите й.
	— Е, това обяснява защо си в мъжката съблекалня на спортната зала.
	— Сами ли сме?
	— Да. Съвсем сами.
	— Така и не довършихме започнатото тази вечер — каза тя и ме избута към душа.
	Сърцето ми подскочи само при допира на ръката й, ушите ми забучаха. Тя се вдигна на пръсти да ме целуне, ръцете й вече бяха върху кърпата около ханша ми. Пресегна се зад гърба ми и завъртя крана на душа. Водата потече по гърба ми.
	— Тук ли искаш да го направим?
	Тя ми отговори, но не с думи. Измъкна тениската си през главата и събу джинсите си.
	Предполагам това беше „да“.
	— Апартаментът ми е точно под нас… — казах и се опитах да я накарам да позабави малко темпото. Вече си представях какво неописуемо удоволствие би било да я чукам тук, да чувам виковете й в кънтящата баня, да усещам как плочките вибрират от стоновете й. Да, би било страхотно, но сега за първи път исках само едно — голото й тяло в моето легло, с хубави чаршафи и възглавници, всичко избутано на пода, разбира се. Може би щях да вържа китките й за рамката на леглото.
	Тя изобщо не обърна внимание на думите ми. Уви пръсти около пениса ми и стисна. Заби зъби във врата ми. Опитах се да избистря съзнанието си. Спомних си изражението, с което влезе. Не беше в неин стил да не ми отговаря, да _отбягва_ да ми отговори. Тази вечер беше съвсем различна. Беше дива, палава, смела, но причините бяха… грешните причини. Причината _не бях аз_. Очите й бяха прекалено… оголени, лицето й — издължено от напрежение и умора. Тя бе дошла, за да забрави.
	Гърлото ми пресъхна, прокарах език по устните си. Усетих дъха на череша от балсама й за устни. Самият аз вече се изненадвах какви каталожни подробности знаех за… тялото й, дори за вида на балсама й за устни. Знаех как изглежда лицето й, когато изживява оргазма си, знаех точно как се втвърдяват зърната й и как очите й се притварят, когато я помиташе първата вълна от конвулсии. Сякаш искаше да гледа всичко, да попива с очите си, преди да стане невъзможно да удържи желанието за облекчение. Познавах допира на ръката й около кръста си, познавах забитите й в гърба ми нокти. Познавах всеки неин звук, начина, по който дишаше, начина, по който спираше да диша, когато движех пръстите си в нея точно както обичаше. Забелязвах и нови неща, неща, които ми харесваха, неща, които исках да видя пак, и пак. Например, когато казваше нещо смешно и тайничко се подсмихваше, докато чакаше да загрея смешката. Беше толкова деликатна, чертите й не се променяха, изражението й оставаше същото, само нещо едва доловимо проблясваше в крайчетата на устата й и съвсем леко в очите. Как пощипваше долната си устна, докато четеше. И онази целувка на покрива, бавна и ленива, сякаш искаше да ми каже, че никога не е имало друг, че никога няма да има друг. Никога.
	Но тази Сара… Аз не познавах тази Сара. Винаги бях подозирал, че начинът, по който реагира — прекалено ентусиазирано, крайно или твърде оживено, понякога дори раздразнително, е някаква форма на самосъхранение. Но никога не си бях представял как би изглеждала Сара без щита си за самозащита, без радостта и веселието в очите й. Беше като удар в стомаха. Дъхът ми секна. Дробовете ми блокираха. Улових ръцете й в моите и направих крачка назад.
	— Кажи ми какво става? — попитах и затърсих отговора в лицето й. — Говори с мен, моля те.
	Тя се облегна върху мен.
	— Не искам да говоря.
	— Сара, нямам нищо против да ме използваш като развлечение, което да те откъсне за малко от тревогите ти, но поне бъди честна с мен и ми кажи. Има нещо. Нещо не е наред.
	— Добре съм.
	Но не беше. Нямаше да дойде тук, ако беше добре.
	— Чуваш ли се какво говориш? Нарушаваш _собствените_ си правила, като идваш тук; и така е по-добре, радвам се, че си тук, защото това е _нормално и истинско_. Но не си го правила досега и искам да знам причината.
	Тя направи крачка назад и ме погледна.
	— Анди се обади.
	— Знам. — Челюстта ми изпука, така яко бях стиснал зъби.
	Тя ми се усмихна извинително.
	— Каза, че иска да се върна при него. Каза всички онези неща, които копнеех да чуя години наред, но така и не чух. Каза, че се е променил и че никога повече няма да ме нарани.
	Гледах я и чаках. Тя притисна лице до врата ми, събра смелост.
	— Той просто се тревожи за кампанията си. Цялата ни връзка е била лъжа.
	— Ужасно съжалявам, Сара.
	— Потърсих информация за Сисили.
	— Да? — Не разбирах какво иска да ми каже.
	— Още когато я спомена, знаех, че съм чувала името, не ми даваше мира. И след като ми разказа за нея, исках да разбера как изглежда, да я видя. Лицето й ми беше много познато, но едва тази вечер се сетих откъде. Покрай Анди съм срещала много хора. Обикновено забравях лицата им няколко секунди след това. Но… нея не я бях забравила. Когато се прибрах у дома, пак я погледнах в интернет и му се обадих… — Гласът й леко потрепери. — Той не млъкна половин час колко съжалявал, как никога нямало да си прости тази единствена, забележи, _единствена_ грешка. Както и да е. Попитах го за Сисили. И знаеш ли какво ми каза той?
	— Сисили… Какво за нея? Не разбирам.
	— Той каза: „Мамка му, Сара. Точно сега ли трябва да говорим за това? Това са стари неща. Минало, история“. Така каза, Макс. Чукал я е. Анди е бил онзи политик, когото споменава в писмото си. Андрю Мортън, конгресменът курва от Илинойс, изчукал всички жени в седми район, за да спечели гласове. Изчука я вечерта, когато се запознах с нея. Беше някакво събитие по кампанията на Шумер.
	— Та аз бях на това събитие! Със Сисили. Но не бях с нея като гадже. Тя ми се цупи цяла вечер, тръгнах си ядосан, но така и не разбрах защо ми се бе разсърдила тогава.
	Сара потръпна в ръцете ми.
	— Спомням си много ясно как го видях да излиза от мъжката тоалетна. Заговорихме се, той се опита да ме накара да побързам да влизам, буквално ме буташе в тоалетната, но аз го помолих да ме изчака и точно тогава тя излезе от мъжката. Погледна го, после погледна мен и мина като бясна хала покрай двама ни. Беше много странно, защото не разбирах защо тази жена се държи така. Но сега знам. Чукали са се в мъжката тоалетна.
	Обгърнах я в прегръдката си, притиснах я, водата се стичаше върху нас. Бяхме в различен свят, в света на малките водни мехурчета. Но светът навън беше още по-малък. Много по-малък, отколкото си мислех в деня, в който случайно попаднах на Сара в бара, където бе влязла да поиграе пинбол, по-малък, отколкото си мислех в деня, когато таксито й заби спирачки пред мен и ме спаси от папараците. Това беше свят, в който преди години Сисили се бе изчукала с гаджето на Сара, защото беше ядосана _на мен_. Но сега, когато я държах в ръцете си, не можех да не изпитвам вина за онази вечер.
	— Съжалявам — прошепнах.
	— Не, не разбираш. — Погледна ме, по лицето й се стичаха струйки вода, но не й пукаше. — Тогава бяхме заедно само от няколко месеца. През цялото време, през всичките тези години аз се опитвах да си повярвам, че онази вечер не се е случило нищо. Мислех си, че е започнал да ми изневерява много по-късно… през последните… месеци. Но той не ми е бил верен нито един ден! Никога!
	Притиснах я по-силно и прошепнах в косата й:
	— Знаеш, че това няма нищо общо с теб, нали? Това само показва какъв гнусен човек е този… дори не мога да го нарека мъж. Нито един мъж не би се държал по такъв противен начин.
	Тя направи съвсем малка крачка назад и ме погледна. Опита се да прикрие усмивката си. Очите й бяха все още червени, насълзени, но благодарността в тях бе истинска. Нещо стисна гърдите ми, може би с поглед успяваше да притисне гръдния ми кош и да накара дробовете ми да спрат да дишат. Защото да правиш напълно освободен от задръжки секс без никаква обвързаност, е страхотно, но това тук… това беше нещо коренно различно.
	— Бях с него прекалено дълго време. Понякога се чудех дали тогава наистина е чукал тази жена, после се страхувах, че го обвинявам несправедливо. Но се радвам, че напуснах. Бях права, решението ми да си тръгна е най-правилното от всички решения в живота ми. Просто… искам, готова съм за по-щастлив живот.
	Преглътнах тази нова емоция, опитах да се съвзема, спомних си, че сделката ни не включва чувства и привързаност, опитах се да се съсредоточа върху факта, че голото й тяло е все още притиснато към моето.
	— Много мъже биха убили за жена като теб — казах и се опитах да звуча убедително, но бях напълно неподготвен за това, което изпитах при мисълта за Сара с друг мъж. Сякаш някой ми бе извадил вътрешностите и на тяхно място бе излял леденостудена вода. След това трезво осъзнаване на горчивата за момента истина аз се обърнах, спрях водата и взех една хавлия.
	— Ела да те изсуша. Тук е ужасно студено.
	— Но… ти не искаш ли…
	— Беше много тежък ден за теб — казах и пригладих косата й назад. — Позволи ми да бъда джентълмен. Поне една вечер. А аз обещавам да ти се реванширам другия път. — Исках да я помоля да остане, но не бях сигурен дали ще се съгласи, а не бях в състояние да приема отказа й. — Добре ли си?
	Тя кимна и притисна лицето си до гърдите ми.
	— Мисля, че трябва да поспя.
	— Ще се обадя на Скот да те закара у вас.
	Облякохме се в мълчание, гледахме се, този път, без да се крием един от друг или от хората. Беше толкова съблазнително… сякаш гледаш как се съблича, но отзад напред… Обу джинсите, закопча сутиена, сложи пуловера пред гърдите си. Винаги я бях желал много силно, но никога така отчаяно както сега, докато я гледах как се опитва да се съвземе.
	Влюбвах се в нея и този път бях напълно безпомощен.

	* * *

	В събота сутринта взех телефона да й се обадя. Двайсет пъти набирах номера й и всеки път затварях, преди да звънне. Разумът ми казваше, че трябва да й дам време, да я оставя малко, да й дам възможност да се съвземе, да бъда джентълмен. „Мамка му, искам да я видя!“, казваше всичко друго в мен. Започвах да се държа като недоклатен тийнейджър.
	_Обади й се, задник. Кажи й да дойде днес. И не й позволявай да ти откаже._
	Този път обаче аз се дърпах — и не защото не исках, а защото мъж, който си повтаря клишето, че никога не трябва да се обажда на жена, всъщност наистина не заслужава тази жена.
	Цяла сутрин продължих да си измислям извинения и оправдания да не й се обадя, включително и това, че вероятно е заета. Заета! По дяволите, та аз дори не знаех дали има други приятели, освен Клоуи и Бенет. Не можех да я попитам за приятелите й, нали? Щеше да забие тока си в окото ми. Но ако няма приятели, какво прави, когато не е на работа? Аз ходех да играя ръгби, да пия бира, да тичам, ходех на изложби. А това, което знаех за нея, бе свързано или с работата й, или с мен. Не знаех почти нищо за живота, който бе започнала да гради тук. Може би нямаше да ми откаже, може би щеше да се съгласи да правим нещо заедно, особено след този кошмарен ден.
	_Време е да започнеш да се държиш като мъж, Стела._
	Най-накрая намерих топките си, сложих ги на мястото им и когато телефонът й звънна, не затворих.
	— Ало? — звучеше крайно изненадана. _Как няма да е изненадана, тъпак. Никога досега не си й се обаждал по телефона!_ Поех въздух и изпуснах най-нечовешкия и дълъг брътвеж под форма на монолог:
	— Добре, слушай и не ме прекъсвай, моля те. Знам, че по правилата не правим неща, които нормалните двойки правят. И след това, което си преживяла с господин Странстващ Пенис Конгресмен Мортън, напълно разбирам на какво се дължи отвращението ти към обвързването, но ти дойде снощи и така или иначе нарушихме правилата. Твоите правила. И ако искаш да правим нещо заедно днес… не че трябва да правиш нещо… или че трябва да правим нещо заедно… но дори и да не искаш да правим нищо заедно, моля те, не ми казвай, че имаш други и по-добри варианти за прекарване на свободното време… но ако искаш да дойдеш на мач по ръгби… — Млъкнах и се заслушах дали има живот от другата страна на линията. — Нищо не избистря мозъка така добре, както да гледаш овъргаляни в кал англичани, които се опитват да си счупят кокалчетата на краката.
	Тя се засмя.
	— Какво да гледам?
	— Ръгби. Ела да гледаш ръгби. Или ако не ти се гледа ръгби, после ще ходим да пием бира „При Мади“, в Харлем, ела направо там.
	Тя не отговори около… май мина седмица.
	— Сара?
	— Мисля.
	Тръгнах към прозореца и започнах да си играя с щората.
	— Мисли по-високо.
	— Следобед съм на кино с една приятелка — започна тя и някак ми олекна, когато спомена, че има приятелка, но в същото време напрежението започна да се разстила в стомаха ми като отрова. — Но може би ще дойда да пийнем по нещо след мача. В колко мислиш, че ще свърши?
	И точно като пъпчив тийнейджър взех, че подскочих във въздуха със здраво стиснат юмрук, все едно бях спечелил световно по нещо си. Идеше ми да си ударя един тупаник.
	— Мачът трябва да свърши около три часа. Може да се чакаме „При Мади“ около четири.
	— Да, добре, там ще съм — каза тя. — Но… Макс…
	— М?
	— Мислиш ли, че отборът ви ще бие? Не искам да пия с група депресирани кални англичани.
	Засмях си и я уверих, че ще ги смелим.

	* * *

	Така и стана, отнесохме ги като куцо пиле домат. Рядко ми ставаше жал за другия отбор. Обикновено бяха американци и ръгбито просто не им беше в кръвта, не са виновни горките. Затова обикновено се чувствах страхотно след всяка победа. Но този път беше изключение. Някъде след средата на мача нашият отбор полагаше всички усилия да не бележи повече точки. Бях в страхотно настроение при мисълта, че Сара ще ме чака след това. Но към края на мача имах чувството, че играем срещу десетгодишни деца, които големите лоши батковци смилат от бой. Изпитах нещо като гузна съвест.
	Влязохме в бара на Мади с нечовешки ревове, понесли Роби на раменете си, и се опитвахме да пеем някаква доста мръснишка песен.
	Маделин беше барманката и собственичката на бара. Махна ни и веднага напълни дванайсет големи халби с бира.
	— Ей, уиски, моме! — извика Роби към жена си.
	Мади се обърна и взе от малките чаши за шотове, размърмори се, че Роби се е насвяткал и че калният му задник ще спи на канапето. Огледах се за Сара, но освен нас нямаше никого. Преглътнах разочарованието си, обърнах се към бара и отпих голяма глътка от бирата. Мачът започна по-късно, беше вече почти пет и нея я нямаше. А дали изобщо трябваше да се учудвам? И тогава ме удари кошмарната мисъл, че може би е идвала, чакала е и си е тръгнала.
	— Мамка му! — измърморих.
	Мади бутна един шот уиски към мен, обърнах го на секундата и пак изругах.
	— Какво има? — чух познат дрезгав глас зад гърба си. — Мръсни копелета! Пак сте победили, нали?
	Завъртях се на стола и лицето ми щеше да се разцепи на няколко парчета от усмивката, която сякаш изригна отнякъде. Изглеждаше като онези мънички кукли, с които украсяват торти за рождени дни. Късичка жълта рокля и зелена фибичка в косата.
	— Красива си! — Затвори очи за секунда. — Съжалявам, че закъсняхме.
	Тя се олюля леко и каза:
	— Няма проблем, имах време да пийна няколко питиета.
	Не я бях виждал пийнала от вечерта в клуба, но разпознах познатия палав поглед в очите й. Беше почти божествено усещане да видя отново _онази_ Сара.
	— Подгизнала ли си?
	Тя ме погледна учудено, после се усмихна широко.
	— _Подгизнала?_ Така ли се казва на вашия език? Да, малко съм подпийнала — отвърна. Вдигна се на пръсти и ме целуна. _Господи!_
	Ричи се развика като кръгъл идиот:
	— Какво, по дяволите, става? Макс, на лицето ти има… някакво момиче.
	Сара направи крачка назад и очите й се разшириха от ужас, осъзнавайки, че всички са ни видели.
	— О, по дяволите!
	— Спокойно! На никого не му пука кои сме — казах й тихо. — Едва си спомнят името ми, трябва да им се представям всяка седмица.
	— Това не е вярно — каза Ричи. — Казваш се Задник.
	Погледнах го, после погледнах Сара и се усмихнах.
	— Нали ти казах!
	Сара протегна ръка към него, усмихна му се мило, с онези големи, грейнали очи и каза:
	— Здрасти, аз съм Сара.
	Той се здрависа и може би точно тогава я погледна истински… в смисъл, разбрах точно в коя секунда осъзна колко _невъзможно_ красива е Сара. Огледа лицето й, погледна към гърдите й и им се представи:
	— Ричи — измънка.
	— Радвам се да се запознаем, Ричи.
	Той ме изгледа мръснишки.
	— Как, за бога, закова такова красиво дете? От коя планета я докара?
	— Нямам представа — рекох и я притеглих до себе си. Тя се опита да протестира, че ще изцапам роклята й, освободи се от ръцете ми и се обърна към Дерек, който седеше от другата ми страна.
	— Здравей, аз съм Сара.
	Дерек остави бирата си много внимателно, сякаш се опасяваше, че ще я изтърве, избърса устата си с мръсните ръкави на тениската си и каза:
	— Напълно съм сигурен, че е така.
	— Сара е с мен. — Опитах се да се намеся.
	И ето по този начин подпийналата Сара тръгна из бара и се представи на всички момчета от компанията ми. Виждах жената на политика, но за първи път осъзнавах колко мило, искрено и дружелюбно момиче е тя. Когато се върна при мен, тя ме целуна по бузата и каза:
	— Приятелите ти са много мили. Благодаря, че ме покани.
	— Няма проблем.
	_Няма проблем? Каква завършена мисъл, какво ораторство! Браво, Макс!_
	Ала не бях виновен, просто тя ми действаше така, тя ми стопяваше мозъка и не можех да измисля нищо… сходно на нормално изречение. Тя ме караше да се чувствам дяволски щастлив. Не че се презирах или нещо такова, не че се чувствах виновен за това, което съм, но не мога да кажа, че не бях женкар, преди да я срещна, не мога да отрека, че бизнесът ми зависеше от това някой да загуби пари, а друг да спечели, бях завързал някои доста сериозни връзки из високите среди, откакто дойдох от тази страна на океана. Най-добрият ми приятел беше Уил, с когото прекарвахме времето, разменяйки си вулгарни обиди, по-точно най-различни вариации на думата „вулва“.
	_Кажи й бе, чеп смотан. Заведи я в някой ъгъл, пусни й хубава песен и й кажи, че я обичаш._
	— Разкарай тоя стар блус от ушите ми, Мади — извика Дерек. И точно когато се канех да я дръпна за ръката и да я заведа в някой ъгъл да й говоря, тя се изправи и извика:
	— Това не е блус! — Дерек се обърна и я погледна изненадано. — Не, не е. Това е Еди Кохран. Не е блус, а рокабили — каза тя, но под изумения му, втренчен поглед тя сякаш леко се притесни и добави по-тихичко: — Това са две съвсем различни неща.
	— Знаеш ли как се танцува тая боза? — попита и пак я огледа от главата до петите.
	За моя голяма изненада тя се засмя и каза:
	— Изпроси си го.
	— О, не, по дяволите, не, аз…
	Тя обаче така и не му даде възможност да довърши шумния си протест. С нейните петдесет и малко кила бе успяла да го вдигне на крака и да завлече огромното му тяло чак до дансинга.
	— Майка ми е от Тексас. Опитай се да спазваш ритъма — каза тя с грейнали очи.
	— Шегуваш се, нали? — попита той и погледна към нас за помощ. Целият бар бе замрял, никой не говореше, всички ги гледахме с интерес.
	— Давай, давай! — извиках.
	— Дер, не се дръж като мацка в цикъл — извика Мади, увеличи музиката и всички започнахме да ръкопляскаме. — Направи едно свястно шоу.
	Лицето на Сара грееше. Тя взе ръката му и я сложи на рамото си, а когато той се опита да протестира, тя поклати неодобрително глава:
	— Така се почва. Слагаш една ръка на рамото ми, а другата на гърба ми.
	Ние седяхме и гледахме, а тя му показваше как се танцува: две бързи стъпки, две бавни. После му показа как да се върти през целия дансинг в посока, обратна на часовниковата стрелка. Само след една песен той започна да схваща и наистина бяха доста добри. Танцуваха, сякаш се познаваха от години, сякаш Дерек прекарваше всяка свободна секунда в упражнения по танци.
	Може би това бе най-важното, което трябваше да знам за Сара. Всеки, който се запознаеше с нея, искаше да я _опознае_. Тя беше мила, сладка и неустоима, но не само за мен. Тя беше магнит за всички с чистотата и наивността си, които пробиваха като слънчеви лъчи дори и през най-тайните й инстинкти и фантазии. И в онзи миг имах едно-единствено желание — да разбия мутрата на оня копелдак Анди. Беше загубил времето й, беше го пропилял, беше пропилял… _самата нея_.
	Станах и тръгнах към дансинга.
	— Мой ред е — казах. Очите й потъмняха и вместо да сложи ръцете ми, както бе нагласила ръцете на Дерек, тя притисна тяло до мен, целуна ме по бузата и каза:
	— Сигурна съм, че винаги е твой ред.
	— Не трябваше ли да има по-голямо разстояние между нас, докато танцуваме… този танц? — попитах усмихнат и се наведох да я целуна.
	— Не и с теб.
	— Добре е да се знаят такива подробности.
	Тя се усмихна закачливо.
	— Обаче съм адски гладна. Искам бургер с размера на главата ми.
	Засмях се с пълно гърло и целунах челото й.
	— Има едно място до апартамента ти, където правят такъв размер бургери. Ще ти пусна адреса. Може ли да отида до нас и да си взема душ? Ще те чакам там след час.
	— Вечеря? Два дни поред? — попита с нетърпение. Къде изчезна онази дистанцирана, предпазлива жена, която бях свикнал да виждам довчера? Къде се бе изпарила? Може би Резервираната Сара бе само илюзия? _Нейна_ илюзия, не моя.
	Кимнах. Усмивката ми се смали, нямаше нужда да се преструвам. Край, за мен това бе краят на игрите и на заблудата, че между нас може да има някакви граници.
	— Да — казах с дрезгав глас.
	Тя захапа долната си устна, за да прикрие усмивката си, но това не беше възможно, вече не.


>	Тринайсет

	Втори месец в Ню Йорк и едва сега започнах да се замислям какво правя в свободното си време. Нямах никакъв спомен от тези дни, нищо съществено. Имах няколко приятелки, с които ходех на някое шоу, на кафе или излизах за по коктейл. Говорех с родителите си три-четири пъти в седмицата. Не, не бях самотна. Със сигурност животът ми беше много по-пълноценен от последните месеци — и дори години — в Чикаго. Сега обаче по-голямата част от времето извън работа бе заета с Макс.
	_Как, по дяволите, се случи това? И кога?_
	_Сексуална връзка ли? Явно не правя нещо както трябва._
	Но от друга страна, Макс никога не се изненадваше от развоя на нещата между нас, никога за нищо. Не се изненада, когато го натиснах да правим секс в клуба, не се изненада, когато отидох в офиса му да му предложа секс (и нищо повече) под формата на някаква уговорка, нито пък когато го издирих на двайсетия етаж на блока му и се опитах да го вкарам обратно под душа, умолявайки го да ме вземе, да вземе и тревогите ми. Дори приятелите му бяха страхотни. Дерек беше може би най-грамадният човешки индивид и макар че не беше най-великият танцьор с тази огромна маса мускули, с която трябваше да подскача по дансинга, да танцувам с него, бе вероятно най-забавното и най-хубаво нещо в ежедневието ми, особено на фона на предишния ми живот… и като се изключи времето, прекарано с Макс.
	Помахах за довиждане на Дерек, той ми смигна, сякаш да ми напомни какво ми каза на дансинга:
	— Гадно копеле е тоя, внимавай!
	Под единствената лампа над дансинга Дерек ми се стори още по-кален и мръсен. Огледах роклята си и забелязах няколко кални отпечатъка от ръцете му.
	— Не е чак толкова зле — казах.
	Дерек се засмя и ме потупа по главата, сякаш бях дете.
	— Той е от най-гадните типове, казвам ти. Винаги е вежлив с всички, никога не се дъни, винаги помага на приятелите си, никога не се държи като задник… Голям задник, казвам ти. Истински кошмар! — каза и ми смигна.
	Благодарих на Мади и тръгнахме. Докато излизахме и Макс махаше за такси, чук как всички се разпяха гръмогласно и ужасно фалшиво.
	— Ще се видим след малко — каза, преди да затвори вратата, и ми помаха през прозореца. Обърнах се и го погледнах. Стоеше неподвижно и сковано на тротоара и гледаше как таксито се отдалечава.

	* * *

	Бяхме се разбрали да хапнем нещо обикновено, по един бургер в малко и тихо местенце в Ийст Вилидж. Обичам тихите места, обичам да е тихо. И може би тишината щеше да ми помогне да удавя агресията в съзнанието си. Планът ми да се забавлявам, да бъда дива, да разделя нещата в отделни кутийки, всяка емоция в отделно чекмедже, систематизирана и подредена, определено бе отишъл по дяволите.
	Прибрах се и взех душ, за да измия калта след танците с Дерек и Макс, облякох обикновена рокля с връзки на врата. Песните от бара бучаха в ушите ми и си позволих да си представя пръстите му, как се гушкам до него на дивана и гледаме филм или как сядам с чаша топло кафе до страничната линия и го гледам, докато играе ръгби. Всяка една от фантазиите ми се струваше реална, можех да протегна ръка и да я взема, но разумът и тревогите ми не се предаваха и все така настоятелно играеха адвокати на дявола.
	Излязох в коридора и заключих апартамента си, като не забравих да си напомня: _Всяко нещо с времето си. Никой не те кара да правиш тези неща!_
	Дори в събота вечерта, когато хората бяха излезли да се насладят на прохладния мързелив късен следобед и да погледат залеза, беше по-спокойно в сравнение с центъра.
	Колко неусетно това място се бе превърнало в мой дом! Макс бе избрал ресторант на няколко пресечки от жилището ми. Вече се оправях доста добре из квартала и не ми се налагаше да оглеждам всеки знак и да чета имената на улиците.
	Забелязах бледите жълти светлини над входа. Отворих вратата. Звънчето над нея звънна меко. Макс беше вече там. Изкъпан, с чисти дрехи, четеше „Таймс“. Позволих си няколко секунди да му се насладя — тъмночервена тениска, износени, скъсани на бедрото джинси. Светлокестенява коса, почти изрусяла от слънцето. Жестоки маратонки, предположих, че са произведени в Англия. Изпружени дълги крака. Слънчевите му очила бяха небрежно сложени на масата.
	Затвори си устата. Това е само твоето… божествено секс другарче. Седи си в някакъв ресторант за бързо хранене и те чака.
	Затворих очи, поех дълбоко дъх и тръгнах към него. Границите се бяха размили. След днешния ден не можех да продължавам да се преструвам, че единственото, което искам от този мъж, е оргазъм в петък. Не можех да се преструвам, че сърцето ми не скача и ме понаболява с някакъв сладък спазъм, когато го видя, не можех да отрека, че се сви тъжно, когато си тръгнах преди около час. Не можех да се преструвам, че нямам чувства. Почудих се дали е прекалено късно да избягам. Едва когато чух смеха му, разбрах, че стоя като мумия, гледам го с отворена уста, а той бе вдигнал поглед към мен преди… нямам идея преди колко време. Устните му се извиха в усмивка.
	— Изглеждаш ми доста превъзбудена. Май не трябва да прекаляваш с бирата — каза и сложи едната голяма халба пред мен. — Позволих си да ти поръчам бургер с размер на главата ти и малко чипс. — Засмя се и поясни: — Или както ги наричате тук — пържени картофи.
	— Страхотно! Благодаря.
	Сложих чантата си на празния стол и седнах срещу него. Очите му се усмихваха в моите и после се гмурнаха надолу към устните ми.
	— Е? — попитах и отпих от бирата, без да откъсвам очи от него.
	— Е?
	Несъмнено му беше супер забавно от това развитие на събитията. Не бях човек, който обича всичко да е под контрол, но бях свикнала с предсказуемостта на предишния си живот, а през последните два месеца не бях успяла да предвидя нито едно от събитията, които ме връхлетяха.
	— Благодаря, че ме покани в бара днес.
	— Благодаря, че дойде. — Кимна и се почеса по врата.
	— Приятелите ти са много печени.
	— Да, няколко конски задника, събрани в отбор.
	Засмях се и изведнъж усетих как някакво бреме пада от раменете ми.
	— Странно, защото и те мислят така мило за теб.
	Той опря лакти на масата и се наведе напред.
	— Имам въпрос.
	— Да?
	— На среща ли сме?
	Току-що бях отпила от бирата. Задавих се.
	— За бога, жено, не умирай, не изпадай в паника! Просто се питах дали не си решила… дали не е редно да определим нови правила. Дали да не направим един бърз разбор на старите?
	Кимнах със салфетка на устата, все още се давех, за бога!
	— Да, добре.
	Той остави бирата на масата и започна да изброява моите правила на пръсти.
	— Един път в седмицата, никакви други сексуални връзки, добре е сексът да е на обществени места, със сигурност не и в _моето_ легло, снимките са позволени, дори желателни, но без лица и публичност… — Вдигна чашата си, отпи огромна глътка, облегна се напред и прошепна: — И нищо друго между нас, освен секс. Един вид, да си начешаме крастата. Споменах ли всичко, или пропускам нещо?
	— Не пропускаш, така е. — Сърцето ми блъскаше в гърдите, като си помислих само колко далеч бяхме оставили всички тези правила. Само за ден. Едно младо момче донесе голяма табла с бургери, по-големи дори от главата ми, и огромно количество картофки.
	— Господи! Какво е това? — Гледах с недоумение храната на масата. — Това е…
	— Това, което си поръча — отвърна на свой ред и грабна шишето с оцета.
	— Знам, но аз не мога да изям такова количество.
	— Хайде да го направим по-забавно, искаш ли? — попита и веднага постави условията на играта. — Който изяде повече, има право да постави ново споразумение или да запази същото.
	Усмихна се, затвори оцетника и го постави прилежно на масата. И двамата знаехме, че тежи почти два пъти повече от мен. Нямаше начин да изям повече от него. Но дали беше _наистина гладен_. Може би си беше напълнил стомаха с бира и… като нищо да успея да го победя. И… дали искаше, или не искаше да поставя нови правила?
	— Стига си мислила — каза, взе бургера си и отхапа гигантско парче.
	— Добре. Нави ме — казах. Нямах търпение да чуя какви са неговите условия.

	* * *

	Гледах го с отворена уста как избърсва ръцете и устата си и пуска салфетката в празната чиния.
	— Много вкусно — каза и най-сетне ме погледна. Когато видя какво става в моята чиния, избухна в нечовешки смях. Патетична гледка — бях изяла едва една четвърт от бургера, а картофките изглеждаха толкова много, сякаш не ги бях докоснала. Пуснах бургера в чинията и се предадох.
	— Преядох.
	— Спечелих.
	— Нима си се съмнявал, че ще спечелиш!
	— Защо прие тогава? Можеше да не се съгласиш, нали? — попита и избута леко стола си назад. Свих рамене, станах да тръгваме, преди да ме притисне да му отговоря. Да, бях любопитна какви са неговите условия, но не бях сигурна дали ще мога да се справя с това, което ми предложи. Не знаех дали имам сили да го призная дори пред себе си, да не говорим за него. Полека изтрезнявах, а с огромното количество храна в стомаха ми имах чувството, че мога да легна на тротоара и да заспя там, но беше едва осем и половина. Мисълта, че трябва да чакам чак до другия петък, за да го видя, пак ми се стори непоносима… освен ако той не промени правилото. Улиците на Ийст Вилидж бяха пълни с хора, млади хора, на моите години. Излезли да пийнат, да потанцуват.
	Макс плъзна пръсти между моите и леко стисна ръката ми. По навик започнах да протестирам, че не е по правилата да вървим из улиците _така_, но той ме изненада, като ме дръпна в съседната врата. Оказа се бар с доста оскъдно осветление.
	— Знам, че си преяла и ти се спи, но седни, изпий един коктейл и ще се разбудиш. Не съм свършил с теб за тази вечер.
	Господи, как ми хареса последното изречение! Успяхме да си проправим път до един тъмен ъгъл и даже намерихме сепаре. Взех си джин и тоник, а Макс продължи на бира. Разказваше ми за детството си, за Лийдс. Разбрах, че родителите му са ирландски католици, че се е родил по средата на дълга серия деца — седем сестри и трима братя. Живеели по три деца в стая. Детството му беше толкова различно от моето. Гледах го, без да мигам, а той буквално ме бомбардираше с интересни истории: как направили фамилен духов оркестър, как когато голямата му сестра Лиз била на осемнайсет, я хванали да прави секс в семейното волво с пастора. Секс по взаимно съгласие! Най-големият брат на Макс, Даниел, напуснал университета, за да се присъедини към някаква католическа мисия в Мианмар, но се върнал будист. Най-малката му сестра се омъжила веднага след училище и на двайсет и седем вече имала шест деца. Останалите му братя и сестри също имаха удивителни истории. Брат му Найл, който се родил само десет месеца след Макс, бил управител на лондонското метро. Една от сестрите му била професор по химия в Кеймбридж, имала пет деца, все момчета.
	Макс призна, че понякога се чувства съвсем обикновен на фона на колоритното си семейство.
	— В университета учих изкуства, после завърших бизнес финанси и тогава ми хрумна идеята да _продавам_ изкуство. В очите на татко бях пълен провал, издънката на семейството — както в избора на кариера, така и поради факта, че не бях създал дузина деца, преди да навърша трийсет.
	Но когато каза това, се засмя, сякаш пълният му провал в очите на родителите му в крайна сметка нямаше кой знае какво значение за тях. Баща му, пушач от почти детска възраст, починал от рак на белите дробове седмица след дипломирането на Макс, така че майка му решила, че й е нужна промяна и се преместила тук при него.
	— Нито аз, нито тя познавахме някого в Ню Йорк. Познавах няколко души, но не директно, а чрез други хора и най-вече благодарение на бизнес програмата ми в университета. Приятели на приятелите ми, които работеха на Уол стрийт. Но аз исках само едно — да участвам в културния живот на Ню Йорк. И исках да си намеря партньор. Някой, който да разбира от наука и технологии. Така се запознах с Уил.
	Той се облегна и доизпи бирата си. Без майтап, човекът пиеше за световно. Не знам колко бири изпи, отдавна спрях да ги броя, но по нищо не му личеше, което означава, че може да носи това, което изпие.
	— Е, трябва да призная, че се запознахме в една кръчма, но започнахме почти на следващия ден с един малък проект. След две години вербувахме Джеймс да се занимава с информационните технологии, защото Уил не можеше повече да жонглира с био- и информационните технологии.
	— Имаш ли специално стоманено черво за бирата? — попитах и се засмях. Не беше честно. Тялото му беше… как казваше Джулия… направено от павета, а не от плочки. Именно по тялото на Макс бях видяла мускули, за чието съществуване дори не бях подозирала. Той ме изгледа, леко объркан, погледна празната си чаша и попита:
	— Това някаква заигравка ли е?
	— Напълно — отговорих и вече усещах ефекта от втората водка. Бузите ми бяха пламнали, усмивката ми не слизаше от лицето. — Абсолютна заигравка.
	— Да, този лаф не върви много с американски акцент.
	— Харесваш ли американския акцент? Защото всички тези английски неща, които говориш с този акцент, ме карат да си мечтая как извършвам безобразни неща с устата ти.
	Той облиза устните си и май… се изчерви.
	— Американските акценти, понеже имате ужасно много, не са особено секси. Но твоят е много сладък. Особено когато си малко подпийнала. Толкова е равен и някак… — И тогава, за да ми демонстрира как звуча, издаде някакъв скимтящ звук с щипка триумфалност. Не можех да повярвам, че издавам подобни звуци, когато говоря. Намръщих се, а той се засмя гръмогласно.
	— Изобщо не звуча така!
	— Е, добре, може да съм преувеличил малко. Но това, което намирам за изключително секси в теб, е начинът, по който мислиш, огромните ти кафяви очи, сочните ти устни, нежните звуци, които издаваш, когато свършваш, и да не пропусна да отбележа убийствените ти бедра и гърди.
	Усетих как по цялото ми тяло се разля топлина, от гърдите до ноктите на ръцете и краката.
	— _Бедрата_ ми?
	— Да, сигурен съм, че вече съм споменавал колко прекрасна кожа имаш. А на бедрата ти е дяволски нежна и мека. Може би никой не ти го е казвал. Предполагам никой не ги е целувал толкова много, колкото аз.
	Замигах втрещена от думите му. Да, той знаеше, че Анди е единственият ми мъж, но беше напълно прав. Анди почти никога не ме целуваше от кръста надолу.
	— Какви са новите правила — попитах. Леко ми се зави свят, вероятно беше от алкохола… или от мъжа… Не, не знам. Той се усмихна като хищник.
	— Мислех, че никога няма да попиташ.
	— Да започвам ли да се притеснявам?
	— О, да!
	Потръпнах, но не беше от страх, а от огъня, който се раздухваше в слабините ми. Винаги можех да кажа, че не съм съгласна, нали? Но знаех, че няма да откажа.
	— Правило номер едно: запазваме петъците като твърда уговорка, но имаме право да добавяме дни, когато и двамата го желаем. Можеш да ми откажеш, но поне ще имам правото да попитам, да те поканя и да не се срамувам и страхувам, ако е друг ден, а не петък. И… — Пресегна се и прибра кичур коса, паднала на лицето ми. — И ти можеш да попиташ, да поискаш, ако желаеш да ме виждаш по-често. Няма да се налага да се извиняваш, ако се наложи да дойдеш при мен, когато си разстроена. Знаеш ли, не всичко е секс.
	— Добре — казах с разтреперан глас и най-сетне издишах.
	— Правило номер две: ще ми позволиш да бъда с теб в легло. Голямо легло. На което да мога да те завържа, да те огъвам, да те премятам. Или може би само да те чукам на матрака, без да махаш обувките с високите токове, за да мога да ги виждам на раменете си. Не е нужно да е _моето_ легло, не е нужно да е _сега_. Обичам да те чукам на обществени места, наистина, така че ще го запазим. Но понякога ми се иска да те имам само за себе си, да не бързам.
	Той спря и зачака реакцията ми. Кимнах в съгласие.
	— Обещавам да правя снимки, защото и на двамата ни харесва. Няма да настоявам да се показваш с мен на обществени места, докато сама не решиш, че искаш. Няма проблем за това. И дори и никога да не пожелаеш да те виждат с мен, и това е добре. Няма проблем. Но, Сара, всичко, което правиш, е толкова ново и хубаво. Разбирам потребността ти от личен живот, да те оставят на мира, да не те снимат след всичките години пред обективите. Разбирам това. И запазването на личното ни пространство ми харесва. Готов съм да експериментирам и по-натам, да открием и други неща, които и двамата обичаме да правим.
	После разпери ръце, сви рамене, целуна ме бързо по устните.
	— Става ли? — попита.
	— Това ли е всичко?
	— Ти какво очакваше? — засмя се той.
	— Не знам наистина. — Вдигнах чашата и изпих няколко големи глътки. Водката доразпали пожара в стомаха ми, крайниците ми омекнаха. — Но… искам да кажа… че тези правила ми харесват.
	— Имах известно предчувствие, че може и да ти се понравят.
	— Страдаш от чувство за пълноценност.
	— Страдам от увереност, че съм умен — поправи ме той и се засмя. — И… Сара?
	Вдигнах поглед от ръцете си и го погледнах в очите.
	— Какво?
	— Благодаря за доверието, което ми гласува, да бъда твоето първо нерационално, лудо решение.
	Гледах го и като на забавен каданс наблюдавах как игривото му изражение полека се смени с нещо сериозно, дълбоко, напрегнато, сякаш очакваше неприятна новина или добрата му идваше прекалено бавно. И може би точно това изражение, може би пък музиката или фактът, че виждах Макс в съвсем друга светлина, с цялата история на семейството му, на хората, които обичаше и държеше до сърцето си всеки миг от натовареното си ежедневие… всичко това се събра и исках да бъда близо, много близо до него. Не като разстояние, не като сантиметри или километри. Сложих ръце от двете страни на лицето му, наведох се към него и казах:
	— Ти наистина си удивителен мъж.
	Той се усмихна и поклати глава.
	— А ти си пияна.
	— Може и да съм, но това няма нищо общо с твоето… твоята… удивителност? — Целунах го по устните. — Когато пия, съм… по-експресивна.
	Засмуках долната му устна и… Мамка му, обикновено при избора между бира или бензин, винаги бих избрала бензина, толкова ненавиждах вкуса на бира, но на неговите устни тя ухаеше зашеметяващо.
	— Сара… — опита се да каже нещо.
	— Кажи го пак. Обичам, когато казваш името ми. Шшт. Тихо.
	— Сара — каза изпълнително той, но после направи крачка назад. — Скъпа, нали разбираш, че някой може да ни види тук.
	— Не ми пука. — Опитах се да размахам отпуснатата си и сякаш направена от кашкавал ръка.
	— Но може да ти пука утре, когато не си чак толкова… експресивна.
	— Не съм много пияна. И честно, не ми пука. Снощи разбрах, че съм позволила на целия свят да ме снима къде ли не до мъж, който се е интересувал само от второто ми име и нищо повече. А ти си тук и си толкова мил, и искаш да ме виждаш по-често, и искаш да направиш сериозна ревизия на шибаните ми правила…
	— Сара…
	— Не ме прекъсвай, когато съм вдъхновена да говоря — казах и притиснах пръст върху устните му.
	— Да, виждам вдъхновението ти — каза и се опита да се усмихне под натиска на пръста ми.
	— Така, значи, искам да кажа… че си страхотен мъж и искам да те целуна в един бар. И не ми пука дали някой ще си помисли: _Охо, тази иска да бъде госпожа Стела. Колко е жалка! Луда ли е? Знае ли, че той чука различна жена всяка вечер?_
	— Но аз не чукам…
	— Но те не знаят това и работата е, че… — Поех дълбоко дъх, сложих ръка на гърдите му и погледнах в усмихнатите му и леко озадачени очи. — … не ми пука какво си мислят. Писна ми да ми пука какво си мислят хората. Харесвам те.
	— И аз те харесвам. Много. Всъщност…
	Не успя да довърши, наведох се към него и го целунах. Беше доста хаотична целувка: не само че го целувах, ами се катерех по тялото му, настаних се в скута му. В онзи тъп бар. Но не ми пукаше. _Не ми пукаше!_ Държеше лицето ми като в люлка и когато погледнах широко отворените му и умоляващи очи, видях _нещо_. Нещо, което тогава не разбрах.
	— Моя сладка Сара — каза тихичко, без да откъсва устни от моите. — Леко, с малки крачки, не бързай. Всяко нещо с времето си. Хайде да те приберем у дома.

	* * *

	Добре че поне чукът в главата ми спря да блъска до понеделник сутринта, защото имах ужасно много работа. Първо — новите цени на „Провокатьор“. Второ, да предам на Саманта по-голямата част от работата по „Б&Т Биотек“. В списъка ми определено не бе заложено като точка от плана да не спирам да мисля за Макс и как цялата динамика на връзката ни се бе обърнала за трийсет и шест часа. Но първо работата. После щях да имам достатъчно време да се побърквам. Или… поне това бяха плановете ми.
	— Сааарррааа — извика Джордж. Не знам как успя да разтегне името ми в около седемнайсет срички. Влязох в офиса си, оставих лаптопа на стола и се огледах: Джордж се беше разположил на стола ми, вирнал крака на бюрото и с вестник в ръка.
	— Защо си седнал на моето бюро?
	— Защото си мислех, че е най-подходящото място да се насладим заедно на шеста страница от вестника. Готова ли си?
	Стомахът ми се срина до кокалчетата на краката, даже си представих как се е свил там.
	— За какво да съм готова? — попитах. Беше седем и половина сутринта, понеделник.
	Прекалено рано за екстремни преживявания и за виковете на Джордж, при положение че едва се насилвах да дишам. Джордж обърна вестника към мен и там, на шеста страница, имаше огромна черно-бяла снимка на Макс. Е, бяха снимали само половината му лице, защото останалата половина бе скрита от главата ми.
	— Какво е това?
	— Вестник, сладка моя, вестник — каза и го развя пред очите ми. А думата „сладка“ предизвика остър спазъм в коремната ми кухина, където допреди малко се намираше стомахът ми. Цял ден вчера си бях повтаряла тази дума, спомнях си всяка нотка в гласа на Макс, как сладко звучеше думата „сладка“ от неговата уста. — Снимка на Макс, който целува… Охоооо… „мистериозна дама“. — Обърна вестника, за да ми прочете материала под снимката.
C>
	„Известният милионер и плейбой Макс Стела бе забелязан на чашка с мистериозна руса дама.“
C$
	— Не съм руса! — изсъсках.
	Джордж ме изгледа лукаво.
	— Благодаря за потвърждението! Съгласен съм, не си руса! По-скоро пясъчнокафяво. Но нека ти прочета останалото: „Двамата започнаха вечерта с тих разговор и топли усмивки и завършиха с горещ екшън в сепарето на бара. Изглежда, тигровото се завръща, но не като цвят, а като мода на поведение“.
	Джордж ме погледна, подаде ми вестника. Изведнъж изражението му стана много сериозно.
	— Не трябваше да ме лъжеш за теб и Макс, шефе. Много съм наранен.
	— Не ти влиза в работата — казах и буквално изскубнах вестника от ръцете му. Да, на снимката беше Макс, без съмнение, но от мен се виждаше само част от тила и част от ръката. Никой нямаше да ме разпознае… с изключение на тези, които вече ме познаваха.
	— Гривната за алергия и прекрасната ти коса — завърши Джордж. — От колко време продължава това?
	— Не ти влиза в работата.
	— Добър ли е в леглото? Добър е, нали? Даже много добър. Не, не ми казвай, нека сам си го представя — каза, затвори очи и затананика.
	— _Не ти влиза в работата!_ — потретих с ръка на челото. Мили боже! Бенет и Клоуи щяха да го видят. Всичките ми колеги. Някой можеше да изпрати това на родителите ми!
	_Мамка му! Мамка му!_
	— И сега какво? Двойка ли сте? — попита Джордж и явно изгубил търпение, стовари длан върху бюрото ми.
	— Спри се, за бога! Не ти влиза в работата! Изчезвай от офиса ми!
	Той стана, хвърли ми обиден поглед, който беше почти толкова естествен, колкото усмивката на някой полицай. Изглеждаше толкова развълнуван! Започнах да се питам дали новината го възбужда.
	— Добре тогава — изсумтя. — Но те съветвам да си кажеш всичко с подробностите, когато се успокоиш, разбира се.
	— Не си и помисляй. Заминавай.
	— Между другото, това е страхотно, знаеш ли — каза вече съвсем сериозно. — Заслужаваш такъв мъж.
	Погледнах го и за няколко секунди наистина спрях да се тревожа. Той не се притесняваше, не мислеше за най-лошото. Джордж беше истински перверзник и се наслаждаваше на терзанията ми, но освен това смяташе, че това ме прави щастлива, че заслужавам да се забавлявам, да живея, да бъда свободна жена на двайсет и нещо, да правя това, което правят другите жени на моите години. Той беше огледалото на моите мисли в събота вечерта. _Този мъж е подходящ за теб, Сара!_ Това бяха същите мисли, за които се опитвах да се задържа, за да не падна. Но не знам защо в понеделник сутринта беше много трудно да си млад, див, уверен. Защо ли? Защото бедствието чукаше на вратата ми.
	— Благодаря ти, Джордж.
	— Няма защо. Пак заповядай, но Клоуи ще е тук след секунди, за да се прегърнете по женски или да те накара веднага да си сложиш гащите.
	Всъщност тя се оказа много по-близо, отколкото Джордж предполагаше. Нахлу в кабинета ми, плесна Джордж закачливо, избута го навън и затвори вратата под носа му.
	— _Макс!_
	— Това вече го знам.
	— Мистериозният непознат е _Макс_?
	— Клоуи, съжалявам, че не ти…
	Тя вдигна ръка и ме прекъсна:
	— Попитах те дали е Макс, ти ми каза, че не е той. Излъга ме. Не знам дали да съм впечатлена, или ядосана.
	— Впечатлена — предложих и се усмихнах миловидно.
	— О, моля те, не бъди толкова сладка! — Тръгна към канапето и седна. — Разправяй.
	Седнах до нея, въздъхнах и й разказах всичко: как сме се запознали в бара, как сме правили секс, за китайския ресторант, където се бях _опитала_ да му кажа да не ме търси повече, но вече знаем как завърши всичко, а сега и Клоуи знаеше. Признах й, че Макс е мъжът, с когото съм била на благотворителната вечеря. И че единствено тя е успяла да ме убеди, че е време да позволя на другата Сара да изживее приключенията си, да опознае себе си, да разбере какво иска. С мъж, който на практика е световен експерт в необвързващи връзки.
	— Но сега е повече от сексуална връзка… През последните… два месеца е станало повече, нали? — попита тя.
	— За мен — да. Предполагам и за него. Може би.
	— Бенет видя вестника тази сутрин — каза тя и се смръщи. — Откачих от притеснение и се опитах да го скрия веднага щом видях снимката, но той я зърна на будката за вестници до метрото.
	— О, нееее!
	Тя се усмихна и добави:
	— Честно казано, притеснявал се е за моята реакция. Но каза, че познава Макс добре и ако е с теб, ще бъде само с теб. Ще бъде само твой. Което е добре, защото ако не е така, ще бъде лишен от най-важния си атрибут, ако ме разбираш правилно.
	— Това не е проблемът — казах. — Което е малко смешно, но чакай малко, на кого говориш за изневери? Шест години опит в специалността. Забрави ли? Това, което ме притеснява повече, е, че аз _не исках да искам_ повече… Това трябваше да е моето изживяване, нещо само за мен, а не за двама ни. Ами ако ме харесва само защото му дадох ясно да се разбере какво не искам от него? Тогава му дадох цел: да ме накара да го искам. Не мисля, че някога би признал такова нещо, може би самият той все още не го осъзнава. Но Макс не е човек, който обича да му се поставят условия и да му се определят граници. Може би само съм заложила стръвта и съм му поставила предизвикателство.
	— Аз ли съм първата, която ще ти каже, че за всяко нещо си има първи път? И за всеки си има първи път. Казала ли си му какво изпитваш към него?
	От външния офис на Джордж се чу врява, последвана от истеричните викове на Джордж. Секунда след това Макс нахлу в кабинета ми, а Джордж подтичваше след него, сякаш някой му беше подпалил обувките.
	— Този мъж слуша ли някога какво му се говори! — попита ме Джордж.
	— По принцип, не — отговори Макс, но веднага застина, когато видя отворения вестник. — Видяла си го?
	— Да.
	Той тръгна към мен. Изражението му беше гробовно.
	— Виж, снимката е много лоша. Съмнявам се, че…
	— Няма проблем — казах и прибрах косата си зад ушите.
	— Аз…
	— Аз не бих казала, че няма проблем — каза Клоуи и застана между нас. — Вярно е, че снимката е лоша, но аз те познах, Бенет също.
	— И аз, и аз — обади се Джордж, вдигнал ръка като ученик пред учителката си.
	— Защо си още тук? — попитах и вече започвах да губя контрол. — Връщай се на работа!
	— Много мило — каза той и се отблъсна от стената.
	— Аха! Радвам се, че сте се събрали съвсем навреме за съвещанието! — Всички като по команда обърнахме глави към вратата. Бенет влезе с вид на човек, който е спечелил най-големия облог в историята на човечеството. — Хубава снимка, Стела! _В бар?_
	Очите ми почти изскочиха. Не се стърпях:
	— Да, на стълбището на осемнайсетия етаж е по-приемливо.
	Той погледна Клоуи.
	— Сериозно? Казала си й за това?
	— Разбира се — каза тя и махна с ръка, сякаш гонеше досадна муха.
	Макс се засмя.
	— Бен? Чукал си асистентката си на работа? О, колко мило!
	— Няколко пъти — подсказа му Клоуи.
	Макс потърка ръце, крайно доволен от този обрат.
	— Колко интересно. Не е ли интересно, Бен? Странно, че не го спомена преди няколко дни, когато ме нарече мъжка курва.
	— О, колко вълнуващо. Търкулнало се гърнето, намерило си похлупака — обади се Клоуи, като гледаше ту единия, ту другия.
	— Нямам повече работа тук — измънка Бенет. — Макс, мини през офиса ми, като свършиш тук.
	После целуна Клоуи по устните и излезе. Тя се обърна към Макс и попита:
	— Много ми е интересно какво е да работиш с майка си в такива времена, когато снимката ти е из вестниците с _това_ заглавие. Ядоса ли се?
	— Майка ми е решила, че либидото ми не е активирано по рождение. И така е по-добре.
	— За какво изобщо говорим? — възроптах. — Клоуи, обичам те, но ако обичаш, излез от офиса ми. Джордж! — извиках. Той светкавично подаде глава. — Престани да подслушваш. Заведи Клоуи до кафенето и й купи топъл шоколад. — Най-сетне погледнах Макс в очите. — Искам да остана насаме с Макс.
	Макс затвори и заключи вратата на офиса.
	— Много ли си ядосана? — попита загрижено.
	— Какво? Не — въздъхнах и най-сетне седнах. — Ако си спомням добре, аз ти скочих. Ти ме предупреждаваше да не го правя.
	— Така е — отвърна. Усмихна се, лицето му грейна, трапчинката му… — Но има и друго. Снимката ме издига в очите на хората. Тази прекрасна коса може да принадлежи само на най-пленителната жена в света.
	Опитах се да прикрия усмивката си и, естествено, не успях. Той се наведе и ме погледна в очите.
	— Сара, показваме се навън доста често. Беше въпрос на време да ни хванат. И следващия път може да не е само тилът ти.
	— Знам.
	Макс стана и се загледа през прозореца. После въздъхна драматично:
	— Предполагам, че трябва да се ограничим само до лимузината и спалнята.
	Знаех, че го каза на шега, но нещо в стомаха ми се обърна. Не защото не исках да бъда с Макс в легло. Просто не се бяха изчерпали другите места, където можех да бъда с него. Исках да задържа тази Нова Сара. Още мъничко поне.
	— Не изглеждаш много щастлива от перспективата — отбеляза той.
	— Харесва ми това, което правехме досега.
	— На най-безумните места? — попита, но усмивката му леко посърна.
	— Не само. Чувството, че можем да правим каквото си поискаме.
	Той ме погледна, сякаш обмисляше нещо, и каза:
	— Не е задължително това да се променя, Сара. Аз винаги ще го направя различно, независимо къде сме.
	— Знам. — Усмихнах се.
	— Но разбираш, че ако продължаваме така, рано или късно ще ни хванат. Има такава вероятност.
	Беше прав, разбира се, че беше прав, но не можех да пренебрегна усещането, че всичките ми надежди някак се… затварят.
	— Ще го измислим — казах, но знаех, че не съм убедителна.
	— Сара, повярвай ми, човек може да се забавлява и да е щастлив дори и при по-стандартни условия.
	Кимнах и се опитах да се усмихна, не успях.
	— Да, знам.
	Ала истината е, че не знаех. Знаех само, че това, което имам с Макс, не биваше да прилича на това, което имах, или по-скоро, което нямах в Чикаго.


>	Четиринайсет

	В три сутринта ми хрумна такава налудничава идея, че трябваше веднага да стана и да ударя едно уиски, за да заспя. Но не станах, не пих и съответно — не заспах.
	Седях, будувах и се чудех какво да правя. Как да съчетая парадоксалната потребност на Сара да остане анонимна и в същото време — да продължи да експериментира и да изучава новооткритата си страст. Трябва да призная, че прие доста леко снимката във вестника, но този път имах късмет — не бяха успели да хванат лицето й или нещо, не дай боже, по-изобличително. Ако бяха закачили някой друг детайл, това щеше да убие увереността й, щеше да я накара да изпитва съмнения за връзката ни, ако вече не беше късно да се притеснявам и за това. Усещах, че има чувства към мен, че нещата са излезли от потребността й за оргазми на обществени места и от взаимната ни склонност към ексхибиционизъм. Но каквото и да изпитваше към мен, бе много далеч от желание за нещо по-дълготрайно и със сигурност бе на светлинни години от това, което _аз_ изпитвах към нея.
	Седях, обмислях налудничавата идея и се питах до каква степен съм превъртял, за да ми хрумне да пробвам подобно нещо с нея. В същото време обаче, това беше идеално решение. Сара определено се възбуждаше при мисълта да я гледат, някой да наблюдава оргазма й. Аз исках да й покажа, че сексът може да е забавен, див, жив, дори и при една по-дълбока връзка. Ала тя искаше да остане анонимна, а аз със сигурност не исках да ме хванат по бели гащи я в метрото, я в киното, я в някое такси.
	Този път Сара преглътна снимката във вестника, но се опасявах, че следващия път няма да бъде толкова щедра и опрощаваща.
	Погледнах часовника. Беше прекалено рано да се обаждам, но доколкото познавах Джони Френч, вероятно все още не си беше легнал. Телефонът звънна само веднъж. Чух дрезгавия му глас.
	— Макс.
	— Господин Френч, надявам се, че не е прекалено рано.
	— Не съм си легнал още — засмя се той. — Какво мога да направя за теб?
	Въздъхнах с облекчение, защото изведнъж осъзнах, че вероятно това е най-доброто решение.
	— Имам проблем и мисля, че може да бъде решен само с твоя помощ.

	* * *

	Когато Сара вдигна телефона, с радост усетих усмивката в гласа й.
	— Но днес е сряда! — каза. — И сега е едва осем сутринта! Май тези нови правила ще ми харесат.
	— Май и двамата се заблуждаваме, че тази връзка се крепи на някакви правила — позволих си да отбележа.
	Мина доста време, преди да отговори.
	— Мисля, че си прав.
	— Нали не си се ядосвала повече заради снимката в „Ню Йорк Пост“?
	— Не, всъщност не — каза тя след кратка пауза.
	— Вчера мислих за теб. Целия ден.
	Тя пак млъкна и се почудих да не би да я притискам прекалено. Но тогава тя каза:
	— Същото мога да кажа и аз. Не само за вчера, а от… известно време.
	Засмях се. Да, съвсем правилно.
	— И при мен е от… известно време.
	Отново настана неловка пауза, а аз събирах сили да й предложа нещо, което вероятно вече щеше да откаже.
	— Сара, мисля, че сега трябва да сме по-внимателни. Да избираме местата много предпазливо. Не че не сме се пазили досега, но реално погледнато, просто извадихме късмет, че не ни надушиха по-рано. Притеснявам се да не стане някой скандал, който да повлече и двама ни.
	— Знам. Аз също се притеснявам.
	— Но в същото време…
	— Да, и аз не искам да се отказвам от това, което обичаме да правим — довърши вместо мен.
	— Ще ми се довериш ли?
	— Разбира се. Позволих ти да ме заведеш в склад…
	— Сара, говоря за… истинско доверие. Възнамерявам този път да те заведа на съвсем различно място.
	Сега вече не се поколеба и секунда.
	— Да, имам ти пълно доверие.
	Мислех си, че сряда е добър ден за начало. Сигурен бях, че Джони има клиенти всеки ден в седмицата, но ме предупреди, че петък и събота е претъпкано, а в сряда обикновено е по-спокойно.
	Пуснах й съобщение, че ще я взема от тях след работа, след като се преоблече и се нахрани. Можех да я заведа на вечеря, но — честно казано — отхвърлих това намерение, колкото и да беше невъзпитано от моя страна, защото се опасявах, че ще се откаже, ако има прекалено много време да обмисля предложението ми. Бях повече от сигурен, че точно така ще стане, ако й дам възможност да мисли.


	От сградата на Сара излезе брюнетка. Не виждах лицето й, понеже ровеше в чантата си. От доста време не се бях заглеждал по друга жена, но тази… дори аз не успях да откъсна очи. Жената носеше черна блуза, пола, високи обувки. Косата бе с цвят на индиго. Пригладена, подстригана на къса черта, малко под ушите. Тя погледна вдясно и видях съвършената й кожа, деликатния врат, прелестните гърди. Познавах тези форми толкова добре!
	— Сара? — извиках и когато тя се обърна, ченето ми падна, а аз не се сетих да си затворя устата много дълго време.
	_Господи!_
	Тя се усмихна. Изглеждаше щастлива да ме види, а аз се бях облегнал на колата повече за опора. Направих знак на Скот да не става и й отворих вратата.
	Ноктите й бяха яркочервени. Постави пръст под брадичката ми и ми затвори устата.
	— Да разбирам ли, че одобряваш? — Засмя се и седна в колата.
	— Дали одобрявам? Меко казано! — отвърнах и седнах до нея. После махнах едно кичурче коса от лицето й. — Изглеждаш… дяволски красива.
	— Страхотно е, нали? — каза и поклати глава. — Реших, че щом ще играем на криеница, мога да използвам възможността да се позабавлявам.
	Тя събу обувките си и качи крака на задната седалка под дупето си.
	— Ще ми кажеш ли какво става?
	Опитах се да се съвзема от вида й, наведох се към нея и целунах кървавочервените й устни.
	— Не е съвсем близо, така че има време да ти разкажа всичко.
	Тя ме погледна с онези огромни, търпеливи очи и се наложи наум да се плесна през ръцете, защото не биваше да я докосвам в колата. Трябваше да я подготвя, да я навия. Дискотеките, баровете, клубовете са едно нещо, но там, където я водех… е, там беше съвсем различно.
	— Един от първите ми клиенти беше мъж, когото всички наричат Джони Френч. Не знам дали е истинското му име. Подозирам, че има и други истински имена, ако ме разбираш правилно. Дойде да ме помоли за помощ. Искаше да му дам рамо да отвори нощен клуб в някаква доста запусната сграда. Беше го правил и преди, при това много успешно. Но сега искаше да види как ще тръгне с фирма като моята зад гърба му и със сериозни връзки в маркетинговите среди.
	— Как се казва клубът?
	— Силвър. Все още работи, при това доста успешно. Даже мога да кажа, че изкарахме доста добри пари от съвместната ни дейност. Както и да е. Джони Френч е от хората, за които малцина знаят нещо повече от името му и как изглежда. Никой не подозира нищо за личния му живот, за навиците му. Но в процеса на работата ни заедно, той обясни, че иска мощен бизнес като нашия да подкрепи неговите дребни интереси.
	Сара се размърда на седалката. Явно усещаше накъде отива вечерта.
	— Джони има и други заведения и… работа. Има кабаре в Бруклин. Изкарва яки кинти.
	— Бийт Снап?
	Кимнах леко изненадан.
	— Чувала ли си го?
	— Всички знаят за това кабаре. Миналия месец Вита Дон Тесе беше там. Ходих с Джулия.
	— Аха, ясно. Така. Джони има някои по-малки и не чак толкова известни заведения. Тази вечер отиваме в едно от тях. Клуб „Червена луна“.
	Името не й говореше нищо, но дори и да беше родена в Ню Йорк, дори да бе израснала тук, бях повече от сигурен, че едва ли би знаела за това място. Пъхнах ръка в сакото си и извадих малка торбичка. Не откъсваше поглед от ръцете ми. Развързах торбичката и извадих синя маска с пера. Наведох се към нея и я закрепих на лицето й с връзката през ушите. А когато я погледнах, наистина загубих всякаква воля да се боря със себе си и да не я докосвам. Очите й се виждаха, но лицето й беше покрито от веждите до брадичката. Червените й устни се извиха в плаха усмивка. На маската, около очите, имаше дребни камъчета. Светлината им грееше в очите й.
	— Е, това вече е нещо съвсем мистериозно — прошепна.
	— Изглеждаш като излязла от нечий мокър сън, кълна се.
	Тя се усмихна по-уверено и аз продължих смело с истината напред.
	— „Червена луна“ е секс клуб.
	Видях и усетих как тялото й леко потръпна. Спомних си една от първите ни нощи и веднага побързах да обясня.
	— Няма белезници, камшици… или поне не това е основната атракция. Този клуб се посещава от изключително добре подбрана и високоплатена клиентела. Хора, които обичат да гледат как други хора правят секс. Бил съм там само веднъж, докато работихме заедно, и ме накараха да се закълна в пълна конфиденциалност. В общото помещение Джони държи няколко размазващи танцьорки. Танцуваха доста… интимно, но хореографията беше ненадмината. Останалата част от клуба са стаи с прозорци и огледала. Там можеш да гледаш това, за което си си платил. — Отново поех дъх и изплюх последното камъче: — Джони предложи, ако искаш, разбира се, да играем в едната от стаите.

	* * *

	Отвън барът не беше нищо особено, даже не личеше, че има бар. Всъщност си беше обикновена стара сграда с италиански ресторант, фризьорски салон и магазин за азиатски стоки. Единствения път, когато ходих там, ме бяха прекарали през някакъв заден вход. Тази вечер трябваше да минем през друга врата, за която Джони ми бе пратил ключа по куриер. Май това беше главният вход.
	— Колко души имат ключ? — го попитах по телефона.
	— Четирима. Ти си петият. Така можем да следим кой влиза. Случаен човек не може да се намърда вътре. Имаме списъка за всяка вечер. Гостите се обаждат и резервират място при Лисбет и тя праща охраната да ги вкара вътре. Имаш късмет, че си ми един от любимците. Иначе щеше да чакаш с месеци.
	— Благодаря, Джони, дълбоко ценя услугата. И ако всичко мине добре, мога да се обзаложа, че ще искаш да ме виждаш там с това момиче всяка сряда.


	Извадих ключа и едва сега се изправих пред реалността. _Какво правя и къде я водя?_ Но единственото, което усещах, бе приятно вълнение, възбуда. Поведох я по коридора. Тя здраво стискаше ръката ми.
	— Можем да си тръгнем по всяко време — напомних й за десети път през последните пет минути.
	— Не ме е страх. Малко съм нервна, но и развълнувана — увери ме тя.
	Дръпна ръката ми да ме спре, долепи устни до моите и започна да ги хапе и облизва.
	— Толкова съм развълнувана, сякаш съм пияна.
	Целунах я и се отдръпнах от нея, преди да я просна да я изчукам в коридора. А според Джони това беше строго забранено и моментално попадах в черния списък. Завинаги. Пъхнах ключа в ключалката.
	— Забравих да ти кажа — разрешават по две питиета, не повече. Искат всичко да е кротко, мирно и безопасно.
	— Не съм сигурна, че мога да спазя протокола за спокойствие. Действаш ми доста… интензивно.
	— Мисля, че е имал предвид спокойствието на зрителите. Сигурен съм, че между изпълнителите нещата далеч няма да са спокойни.
	Отключих вратата и влязохме. Според инструкциите на Джони трябваше да минем през втора врата — на няколко метра от първата, после да слезем по стръмните стълби надолу и да стигнем до товарните асансьори. Натиснах копчето на асансьора и вратите веднага се отвориха. После вкарах кода, който ми беше дал, и слязохме два етажа надолу, дълбоко в недрата на Ню Йорк.
	Искаше ми се да обясня на Сара какво да очаква — маси в полукръг около голям дансинг, хората седят и си говорят като във всеки бар, но знаех, че няма да мога да й го опиша точно, и реших да я оставя сама да прецени. И за да съм честен, ще кажа, че когато посетих това място за първи път, бях така омагьосан, че единствено етиката ми на партньор в начинанието ме спираше да го изследвам по-отблизо. Колкото и да ми се е искало да се върна след това, така и не го направих. Но сега, когато Сара бе станала част от живота ми (Нямаше защо да отричам!), възможността да й предложа нещо, от което вероятно се нуждае, нещо ново, нещо, което би задоволило и моето желание да й доставям удоволствие по всички възможни начини, промени решението ми. И ето — върнах се.
	Асансьорът спря, вратите се отвориха и влязохме в малко фоайе. Бяхме посрещнати от мека и успокояваща светлина и от едно изключително красиво червенокосо момиче. То ни видя иззад монитора на лъскавия си компютър, стана и тръгна към нас.
	— Здравейте! Господин Стела, господин Френч ме уведоми, че ще бъдете с нас тази вечер. Казвам се Лисбет. Моля, последвайте ме.
	След това се обърна и ни поведе през малък вестибюл. Не попита нищо за маската на Сара, не я попита и за името й. Спряхме пред голяма метална врата, тя пъхна ключа, отключи и ни подкани с ръка да я последваме.
	— Моля, запомнете, господин Стела, че не ви е разрешено да пиете повече от две напитки, не бива да използвате имена и не забравяйте, че пред стаята имате охрана, която може да ви съдейства, ако имате нужда от нещо.
	Сякаш в подкрепа на думите й, един огромен бодигард застана зад гърба й. Тогава тя се обърна към Сара за първи път и я попита:
	— По собствен избор ли сте тук?
	Сара кимна, но Лисбет явно чакаше устно потвърждение.
	— Да, категорично.
	След което Лисбет ни намигна и преди да тръгне, добави:
	— Не забравяйте да се забавлявате. Джони каза, че всяка сряда шеста стая е резервирана само за вас, за какъвто период искате.
	_За какъвто период искаме?_
	Обърнах се и поведох Сара към клуба. Мозъкът ми се огъваше под бясната скорост, с която се опитвах да мисля. При единственото си посещение тук бях видял само две стаи. Повечето вечери, когато идвах в началото, прекарвах на минибара и гледах как две момичета правят секс на масата до мен под ритъма на музиката, а Джони обикаляше из бара и поздравяваше клиентите си. Бяхме ходили да видим две от стаите, но ми се стори странно да посещавам такова представление с бизнесклиент, при това мъж. Тогава се извиних, че съм изморен, но след това съжалих, че не проверих какво предлага всяка стая.
	— Какво има в шеста? — попита Сара и уви и двете си ръце около лакътя ми.
	— Нямам представа — признах. — Но ако помня добре, Джони ни я даде, защото е последната в залата.
	Барът представляваше просторно помещение с красив, но семпъл декор: приглушена топла светлина, маси за двама или четирима, канапета, табуретки, кресла. Всичко бе уж разпръснато из помещението, но всъщност бе подредено с много вкус. От таваните висяха тежки лилави пердета, по стените имаше черни тапети, но на слабото премигващо осветление се виждаха релефни формички.
	Беше прекалено рано. Имаше едва няколко души. Седяха, говореха си тихо и гледаха мъжа и жената, които танцуваха в средата на помещението. Докато вървяхме към бара, мъжът издърпа ризата й и я уви като въже около китките й, след което започна да я върти по пода. Камъчетата върху зърната й заблестяха на фона на слабото осветление. Сара не откъсваше очи от тях, но когато усети, че я съм я хванал как ги гледа, рязко извърна глава, премигна и нервно прибра косата си зад ушите. Представих си как се изчервява под маската.
	— Тук няма проблем да гледаш — напомних й тихо. — Когато стане наистина интересно, ще видиш, че никой не откъсва очи от тях.
	Поръчах й гимлет с водка, за себе си взех скоч и я поведох към едно сепаре в ъгъла. Гледах я как изучава всичко, как разглежда, как се диви, но единственото, което не забелязваше, бе вниманието, с което всички гледаха _нея_. Виждах как вената на врата й пулсира. Гледах бледата й кожа, изгарях от желание да се наведа и да я засмуча. Размърдах се да понаместя панталоните си, защото изведнъж ми станаха малко тесни, и се запитах какво ли би било да я накарам да свърши върху ръката ми, докато всички гледат.
	Леле, Макс! Яко си закъсал с тази жена!
	— За какво мислиш? — попитах я.
	Тя погледна към танцуващите, които се целуваха, отдалечаваха се, после телата им пак се сливаха.
	— Мислиш ли, че ще правят секс тук, пред нас?
	— Най-вероятно — да. Под една или друга форма.
	— Защо има отделни стаи тогава?
	— За разнообразие. Ако помня правилно, в стаите сценариите са малко по-интимни и по-необуздани. Просто защото са малки и не всеки иска да гледа точно един или друг „сценарий“.
	Тя кимна, вдигна питието си, отпи и ме погледна въпросително.
	— Никой тук не знае коя съм и все пак нося маска и перука.
	Усмихнах се и отбелязах:
	— Ако погледнем нещата в ретроспекция, _ти_ искаше да останеш скрита.
	— И ще направиш това за мен? Ще правиш секс с мен, докато другите ни гледат?
	— Подозирам, че бих направил почти всичко за теб — признах, но не можах да видя как реагира на думите ми. — Освен това мисля, че идеята ти се струва почти толкова съблазнителна, колкото и на мен. Як адреналин, нали?
	Тя плъзна ръка по бедрото ми под масата.
	— Но хората те _познават_. Те познават _лицето ти_.
	— Има далеч по-известни личности тук, дори в момента. Виж онзи в ъгъла. Той е футболист от някакъв отбор, за който Уил не спира да говори. А виждаш ли онази жена? — Посочих с глава към една маса, близо до бара. — От телевизията е.
	Тогава погледът на Сара попадна върху известна актриса, наградена с „Еми“. Не виждах лицето й, но очите й говореха достатъчно за изумлението й.
	— Но те няма да правят секс в шеста стая — отбеляза тя.
	— Не, но ще гледат. Никой няма да ми каже нищо, никой няма да ме разнася или обсъжда за това, че съм бил тук с теб. И което е по-важно, всички знаят, че не е здравословно да прецакваш условията на Джони за поверителност. Може да разкаже доста пикантни неща за всекиго тук, може да съсипе не само кариера, но и цял живот.
	— Боже!
	— Каквото и да се случи, то остава тук, Са… — Тя подскочи и веднага притисна пръст върху устните ми.
	— Без имена, страннико — напомни ми тя.
	Усмихнах се и целунах връхчетата на пръстите й.
	— Всичко остава тук, Цвете. Обещавам.
	— Кое е правило номер едно на „Боен Клуб“? — попита тя и се засмя.
	— Точно така — отвърнах. Вдигнах чашата и отпих. — Какво още си мислиш?
	Тя се наведе да ме целуне, но аз се отдръпнах.
	— Мога ли да те докосна?
	Поклатих глава.
	— Не, правилото е категорично. Никакви сексуални контакти. Изключение правят само двойките, които изнасят… шоуто.
	— Но нали мога да те докосвам, когато отидем в шеста?
	— Да, там може.
	— По дяволите! — Намести се на мястото си и пак се загледа в танцьорите. Вече си бяха разкъсали дрехите. Мъжът свали от тавана едно кожено столче с много каишки и я сложи да седне в него. Когато я закопча, тя разтвори широко крака, а някакво невидимо въженце издърпа столчето нагоре, така че да застане на нивото на главата на мъжа. Той започна да я върти в ритъма на музиката. Главата й беше силно отметната назад, косата й се вееше като камшик.
	— Колко е часът? — попита тя, без да откъсва очи от двойката. Мъжът бе спрял да я върти и бе сложил отворената си уста между краката й.
	— Десет без петнайсет.
	По начина, по който въздъхна, разбрах, че няма търпение. Като мен. Беше истинско изтезание да знам, че мога да я докосна само когато му дойде времето, само когато имаме публика. Хора, които ни използваха да задоволят потребността си, така както ние използвахме тях да задоволим своята. Исках да правя с нея неща, които онзи мъж правеше с партньорката си, да я дразня с пръсти, да я дразня, да я дразня.
	Когато мъжът отново завъртя партньорката си, към нас се приближи сервитьор.
	— Добър вечер, сър! — поздрави и започна да сипва вода от кристална кана. Загледах се как ловко хваща чашата и я повдига от масата чак до лицето си, без да спира да налива и без да разлее. — Собственикът ми каза, че вече сте били тук, но дамата с вас е тук за първи път. Искате ли да ви кажа с няколко думи какво да очаквате?
	— Да, разбира се, страхотна идея — казах.
	Той се обърна към Сара и започна:
	— Клубът сменя декорите в стаите на всеки две седмици. Искаме да поддържаме помещенията чисти и да осигуряваме разнообразие на клиентите си. Докато вървите към стаята си, ще забележите, че декорите навсякъде са различни.
	Погледнах Сара и се запитах как моето сладко момиче от Чикаго приема цялата тази информация. Домакинът ни продължи:
	— Шоуто започва в десет и продължава до полунощ. Информиран съм, че сте в шеста стая. Като се има предвид, че сте тук за първи път, чувствайте се поканена да разгледате другите стаи, за да сте сигурна, че искате да участвате! — Тук спря и се усмихна. — Освен това знам, че собственикът иска да добави нещо малко по-интимно към обичайната ротация. Никога не сме имали двойка като вас. Искам да кажа… начинът, по който се гледате.
	Очите ми се разшириха от изненада. Сара се намести плътно до мен. Усещах топлината на бедрото й. Честно казано, мислех, че всеки миг ще получа удар, ако не я докосна веднага. Сервитьорът се усмихна вежливо, поклони се леко и добави:
	— Но не се чувствайте задължени да бързате.

	* * *

	Точно в десет осветлението се смени, златиста светлина заля бара. Хората започнаха да се раздвижват, бавно допиха питиетата си и се изправиха. Но Сара ме грабна за ръка и ме дръпна от стола.
	Залата беше широка около седем метра. Седалките и масите бяха разположени близо до прозореца, така че зрителите да могат да гледат какво се случва в стаите.
	В ъгъла на първа стая бе застанал мускулест мъж по джинси, гол от кръста нагоре. На пода на четири крака беше застанал друг мъж с тъмна коса, с конска опашка, прикрепена на задника му. Мъжът, който стоеше в ъгъла, вдигна камшик и изплющя, разцепи въздуха. Сара сложи ръка на устата си. Аз я дръпнах и я поведох нататък.
	— Играят си на кончета. Не е за всеки.
	Във втора стая имаше красива жена, която точно започваше да мастурбира. На екран, голям колкото цялата отсрещна стена, прожектираха порно.
	В третата стая видяхме огромен мъж с много светла кожа. Беше с маска на Мелпомена и точно започваше да чука отзад жена, завързана през устата. Усещах как Сара става все по-напрегната.
	— Това изглежда… — Търсеше думата, но очевидно не я намираше.
	— Като приключение? Предизвикателство? Трябва да знаеш, че хората плащат луди пари, за да дойдат тук. И не искат да гледат неща, които могат да се видят по телевизията — казах и сложих длан на гърба й. — А едно от нещата, които не могат да се видят по телевизията и във филмите, е истинска интимност.
	Тя вдигна поглед, очите й търсеха моите, после погледна устата ми и попита:
	— Мислиш ли, че ние сме такива? Интимни?
	— А ти?
	Тя кимна.
	— Кога се случи? — попита.
	— Кога не е било интимно? Но ти просто предпочете да не обръщаш внимание на фактите.
	Тя погледна встрани, но облегна тяло на моето и продължихме нататък.
	В четвъртата стая имаше три жени на гигантско бяло легло. Събличаха се и се смееха.
	В петата стая един мъж завързваше една жена с въже, а в ъгъла стоеше завързан през устата и увит във въжета мъж, който само гледаше.
	— Ние ще сме най-скучните — прошепна тя с широко отворени очи.
	— Наистина ли мислиш така?
	Тя не отговори, защото пристигнахме пред шеста стая. Единствената празна и тъмна стая. Сара ме дръпна и ме завлече по тесния коридор, откъдето се влизаше в стаите. Без дори да ме поглежда, тя завъртя дръжката на вратата и влезе. След няколко секунди свикнах с тъмнината и видях, че в ъгъла има бар, а пред него — огромен кожен диван с ниска маса пред него. Дори без да включваме осветлението, помещението ми напомни за част от всекидневната ми. Всъщност това беше точно копие на _моя_ хол.
	Включих осветлението, без дори да я питам. Да, прав бях. Боядисани в кремаво стени с тъмноорехово по ъглите, голям черен кожен диван, същият плюшен килим, който си бях купил от Дубай, лампи от „Тифани“ на малките масички от двете страни на дивана. Пространството беше по-малко от моята всекидневна, която обикновено ползвах, когато имах гости, но приликата беше очевидна. От двете страни на прозореца, зад който най-вероятно хората вече седяха и ни гледаха, имаше тежки завеси, същите като тези у дома, но отвътре не виждахме какво става навън. Сякаш беше обикновен прозорец, който гледа в празния мрак на нощта.
	Джони бе идвал у нас само веднъж, но само за един следобед беше направил стая в клуб _за мен_, същата като моята. Със сигурност си мислеше, че Сара знае как изглежда моята всекидневна. На кого би му минало през ума, че тя така и не пожела да види апартамента ми? А човекът го бе направил, за да ни предразположи.
	— Какво има? — попита тя и застана пред мен. Изведнъж се сети, че тук вече е позволено да ме докосва, и ме прегърна през кръста.
	— Той е направил копие на моя хол. За нас.
	— Това е… — започна и спря. Завъртя се и се оглеждаше, както вероятно би направила у нас. — Това е… пълна лудост.
	— Знаеш ли кое е лудост? Не това, което е направил, а това, че виждаш апартамента ми за първи път. От стая в секс клуб…
	И тогава сякаш и двамата осъзнахме пълния абсурд на ситуацията. Сара избухна в нечовешки смях, заровила лице в гърдите ми.
	— Това е най-странното нещо, което някой някога е правил за мен.
	— Можем да си тръгнем, ако…
	— Не. Това е мястото, където _по принцип трябваше_ да бъдем и да правим секс от самото начало. Мислиш ли, че ще пропусна тази възможност?
	Мамка му! Тази жена можеше да ме накара да падна на колене и да й целувам краката. И ако някога ме помолеше, щях да го направя. Почти казах на глас: _Обичам те._ Думите бяха толкова близо до устните ми, че едва ги задържах да не избягат навън. Наложи се да се отдръпна от нея. Тръгнах към бара и си направих питие, но тя дойде с мен.
	— Може би е много късно да задавам подобен въпрос, но… какво, за бога, правим тук?
	— Мисля, че се опитваме да намерим начин да се наслаждаваме на този аспект от връзката ни, без да рискуваме кариерата си и без да се налага да виждаме лицата си върху блога и клюкарските колонки на Перез Хилтън* — казах и разклатих бутилката със скоч пред нея, но тя отказа. Големите й очи следяха всяко мое движение.
	[* Светски хроникьор. — Б.пр.]
	— Три пръста — каза и се засмя.
	— Засега само един.
	Тя ме изчака да отпия и застана пред мен, вдигна се на пръсти, целуна ме и засмука езика ми. Господи, тази жена ухаеше божествено! Перата на маската й погалиха бузата ми.
	— Три — настоя тя.
	Докато целуваше врата ми и леко свиваше пръсти около пениса ми през панталона, погледнах през рамото й и се загледах в черния прозорец. Вероятно там някъде седяха хора, гледаха, чудеха се какво става или какво ще стане. Или пък бяхме съвсем сами. Но самата мисъл, че някой може би гледа как тя ме докосва… За първи път разбрах как и кое бе позволило на Сара да бъде такава, каквато е. Тя можеше да играе тази игра. Тя можеше да поема рискове, да си играе със съдбата, да си играе с мисълта, че някой може да види как _аз_ я докосвам. Може би точно това искаше. И сега я разбирах.
	Но аз също можех да поемам рискове и да си играя със съдбата. Ето ме, мъж с авторитет, отчаяно, истински влюбен за първи път в живота си. Това се казва приключение!
	— Наистина ли искаш да се позабавляваме тук? — попитах и веднага ми се прииска да си светна един шамар за грубия израз и директния въпрос. Но тя кимна утвърдително.
	— Малко съм нервна. Което е смешно, като се има предвид… историята ни — засмя се тя и прокара леко ноктите си по корема ми.
	Никога не бях изпитвал подобна смесица от чувства: исках да я защитавам, да я боготворя и изпитвах безумна потребност да я притежавам физически. Тя беше толкова красива, имаше ми безрезервно доверие и беше моя, само моя. Сведох лице към нейното, целунах я по бузата и разкопчах няколко копчета от блузата й.
	— Какво си представяш, когато си мислиш, че ни гледат?
	Тя се поколеба, заигра се с подгъва на ризата ми и каза:
	— Представям си как някой наблюдава лицето ти, докато ме гледаш. Как някой забелязва начина, по който ме гледаш.
	— Наистина ли? — попитах и засмуках кожата на врата й. — Какво друго?
	— Представям си как всяка жена иска да е на мое място. Как жените виждат как ме желаеш.
	Плъзнах блузата по раменете й и разкопчах сутиена й.
	— Какво друго?
	Когато целунах врата й, усетих как тежко преглътна. Признанието й излезе като шепот.
	— Представям си някой човек без лице, който е виждал как Анди се отнасяше с мен. Представям си как някоя от жените, с които го хванаха, вижда това, вижда как ме гледаш.
	Ето това е признанието й!
	— _И?_
	— Представям си него. Как ме гледа и най-сетне осъзнава колко съм щастлива сега! — Тя поклати глава, сякаш ядосана на себе си, уви ризата ми в юмруци и ме притегли до себе си, сякаш бях тръгнал да бягам. — Може би невинаги ще е така. Но в момента се презирам заради гнева, който все още изпитвам — добави. Направи крачка назад и ме погледна. — Но ти ме караш да се чувствам удивително, божествено, да се чувствам желана и… да, една мъничка част от мен копнее да му го завре в носа.
	Не успях да прикрия усмивката си. Идеята онова копеле да види как чукам Сара до несвяст беше удивително сладка. Защото най-голямата му грешка, а именно да я пренебрегва години наред, бе довела до страхотен резултат за мен — най-сетне бях щастлив.
	— И аз искам да му завра това в носа, повярвай ми. Иска ми се да види как изглеждаш, когато свършваш, защото съм почти сигурен, че не е имал много такива поводи.
	Тя се засмя и прокара език по шията ми.
	— Не, не е имал.
	За първи път в живота си исках да принадлежа на някого. Само на един човек, само на тази жена. Поведох я към дивана, застанах на колене между краката й. Тя плъзна пръсти в косата ми.
	— Кажи ми какво искаш да направя? — попита и ме погледна в очите. Както винаги, готова да ми даде всичко. На мен, само на мен.
	_Какво искам?_ Не можех да намеря отговора толкова бързо, изведнъж това се оказа въпрос, който дори не се побираше във въображението ми, и вече не ставаше дума само за секс прищевки.
	_Да си над мен._
	_Под мен._
	_Да чувам смеха ти. Как кънти в ушите ми._
	_Да усещам гласа ти в гърдите си._
	_Влагата ти върху пръстите си._
	_Уханието ти върху езика си._
	_Мисля, че искам да знам, че изпитваш към мен това, което изпитвам към теб._
	— Искам да се насладим на тази вечер — казах и притиснах устни между краката й. От уханието й можеше да ми се завие свят — толкова сладко и примамливо. И изглеждаше непоносимо красива. Звуците й бяха тихички, сякаш изпитваше сладка болка, и бяха предназначени само за моите уши. Зарови пръсти в косата ми и леко заби нокти в скалпа ми. После ме пусна, вдигна крака си по-високо и се отвори за мен.
	Не преиграваше, не се движеше по различен начин, беше както винаги… най-сексуалното същество в цялата история на човечеството. И го показваше с лекота. А докато се опитвах да я накарам да се чувства добре, да й доставя удоволствие, не можех да не се питам как ли изглежда отвън. С пръстите ми, заровени в нея, с устата ми, която я поглъщаше, с изпънатия й като лък гръб. Вече бях привикнал към маската на лицето й, по никакъв начин не можеше да ме отдалечи от нея, защото погледът зад маската ме уверяваше, че току-що някой бе сложил целия свят в дланите ми.
	Копринената перука очертаваше лицето й, правеше го по-бледо, а устните й изглеждаха по-червени, шепнещи, настоятелно умоляващи да се движа по-бързо, да не спирам да я чукам с език, да движа по-бързо пръстите си.
	Когато усети наближаващия оргазъм, ръката й се плъзна по тялото, по гърдите, по врата, към лицето и тогава махна маската. Големите й очи бяха заковани в моите, устните й — леко разтворени, дишаше задъхано, накъсано, с болезнено очакване, но диханието й все така бе само за мен. Докато свършваше, тя не погледна и за секунда встрани, не откъсна очи от мен, не погледна към прозореца зад мен. Усещах, че там има хора, но те сякаш не съществуваха, сякаш бяхме съвсем сами, в моя апартамент. За мен съществуваше само тя. И начинът, по който притискаше устни в моите, и тихият й вик, когато оргазмът я помете… това бе всичко, което имаше значение. След това въздъхна, пак зарови пръсти в косата ми и се засмя.
	— Мамка му! Това беше страхотно!
	Може би все пак, ако някога видех тоя Анди, нямаше да му разбия мутрата. Щях да го поздравя, че бе оплескал нещата с нея до такава степен, че да я накара да избяга в Ню Йорк и да спре да се държи като жена, която прави това, което се очаква от нея, и да бъде жената, която умее да прави това, което иска.
	Плъзнах устни по цялото й тяло, оставих я да изсмуче соковете си от устните и езика ми. Тя лежеше под мен топла и ленива, обвила тялото ми с ръце, а смехът й бавно заглъхна в шията ми.
	— Мисля, че това беше най-страхотното изживяване в живота ми — прошепна, а аз подозирах, че съм в състояние да направя почти всичко, за да прекарам остатъка от живота си с тази жена и да я направя щастлива.


>	Петнайсет

	Знаех, че не е добре да бъда с Макс всяка вечер, защото нямаше да мога да мисля за нищо друго. По време на сутрешното бягане пак започнах да прехвърлям през ума си всичко, което бяхме направили заедно, и да си представям всевъзможни абсурдни неща. Например как съм се скрила под бюрото му и го засмуквам, докато говори по телефона, или как се чукаме в асансьора към неговия апартамент.
	Хубаво беше най-накрая да се отпусна и да си позволя да се поглезя с такива мечти и да спра да се притеснявам, че мисълта за Макс заема по-голямата част от времето ми и определено внася пълен хаос в иначе подредения ми живот. И след това, което направи за мен в клуба, започвах да осъзнавам, че за този мъж бих вървяла по жарава.
	Да, бях доста нервна, няма защо да отричам. Атмосферата в клуба беше доста задължаваща, мрачна. Видях хора, които живееха със странните си сексуални фантазии от години, десетилетия… отпреди да се родя. Не знаех дали има и други неписани правила, които трябваше да спазвам. Например да не говоря високо, да не си кръстосвам краката, да не пия коктейла си прекалено бързо. Господи, родителите ми бяха толкова чисти и невинни на фона на целия този нов свят. Тяхната представа за луда вечер, изпълнена с приключения, беше да гледат „Монолози за вагината“ и да вечерят в някой азиатски ресторант. Но дори сега баща ми мислеше, че подобна авантюра му идва малко в повече.
	А аз? Влизам в таен секс клуб и още първата вечер позволявам на Макс да ме чука в някаква стая с прозорци, докато всички ни гледат. В крайна сметка, не разбрах дали някой е гледал, или не. Излязохме през задната врата, където приятелят на Макс — Джони, ни чакаше и ни изведе през друг изход.
	През цялата вечер Макс ме наблюдаваше много внимателно, сякаш се притесняваше да не се уплаша при свършен факт или да го зарежа заради случилото се. Ала истината е, че треперех не защото се страхувах, а защото се изумявах как всичко ми се струва съвсем в реда на нещата. Макс беше на колене пред мен, между краката ми и отказа да му се отплатя за… удоволствието. Вместо това той ме целуваше дълго, помогна ми да се облека и когато ме погледна, в погледа му усетих тежестта на нещо, което искаше да ми каже, да сподели. Помня как настръхнах, докато ме гледаше така.
	Спомних си за библиотеката, но в сравнение с клуба сега ми се струваше най-обикновеното нещо на света. В колата към къщи Макс бе сложил ръка на коляното ми, бе залепил устни за шията ми, после дълго не ги откъсна от мекото на ухото ми. Накрая ме покри с тялото си и когато влезе в мен, буквално полудя. Тогава осъзнах колко различен, колко див и луд бе станал животът ми. Хубаво луд. Удивително луд. Толкова отдавна не бях изпитвала нещо цялостно, завладяващо! Бях забравила какво е да се забавляваш, да се смееш, да си щастлив.
	— Щастлива си. Дори бих уточнил, че си близо до екстаза! — каза Джордж в четвъртък сутринта, когато влязох в офиса. Той захапа химикала си и каза през стиснати зъби: — За Макс мислиш, нали?
	Как се сети, по дяволите? Да не би да се усмихвах като идиот или нещо такова?
	— Какво?
	— Харесваш го, нали?
	— Да. — Предадох се.
	— Видях как те гледа, когато дойде в понеделник. Този мъж би ти разрешил да му носиш топките в джоба си.
	— Предпочитам да си останат там, където са си сега — казах и отворих вратата към офиса си. — Благодаря за идеята все пак.
	— Беше тук тази сутрин — каза Джордж между другото, сякаш ми казваше, че слънцето е изгряло. Застинах на вратата и зачаках да ми каже кога, защо, как. — И беше много разочарован, че те е изпуснал, но аз любезно му обясних, че си нещо като мечка и спиш във всяка възможна секунда и че се появяваш в офиса след седемнайстото кафе, което се случва много рядко преди осем.
	— Благодаря — изръмжах недоволно.
	— Няма проблем — отсече. Стана и извади плик от шкафа на бюрото си. — Остави ти това.
	Взех плика, влязох в офиса си и отворих бележката. Почеркът му беше дребен и доста нечетлив.
C>
	„Сара, в петък сутринта заминавам на конференция за една седмица в Сан Франсиско. Мога ли да те видя тази вечер?“
@	Макс
C$
	Взех телефона и набрах номера му. Той отговори след около… половин позвъняване.
	— Събуди ли се мечката, или още спи?
	— Не, на шестнайстата чаша кафе съм. — Засмях се.
	— Тоя твой асистент е странен екземпляр. Поговорихме си за теб. Доста приятен разговор, между другото. И се радвам, че няма опасност да те сваля, докато ме няма.
	— Той си пада повече по мъже като теб, ако трябва да съм честна. Ако някога решиш да… играеш за другия отбор, мога да ти гарантирам, че никога няма да се отървеш от него.
	— Чух това! — извика Джордж от другата стая.
	— Спри да подслушваш, ако не искаш да не чуваш такива неща — извиках и се усмихнах. — Да, свободна съм тази вечер.
	— Къде?
	— У нас? — казах след секунда колебание.
	Той не реагира веднага, но когато проговори, съвсем ясно долових усмивката в гласа му.
	— Готова ли си за легло?
	— Да. — Ръцете ми трепереха. _Мамка му, кога се промени всичко?_ Мисълта, че ще бъда в легло с Макс, ми се струваше най-голямото предизвикателство, най-лудото ни приключение. За секунда се почудих дали ще оживея след това.
	— Добре, ще се видим направо там. Трябва да се обадя в Калифорния преди това, а заради часовата разлика няма да мога по-рано от осем.
	— Осем е идеално.

	* * *

	Смених тоалета си около пет пъти. Ежедневно облекло? Секси тоалет? Ежедневно? Секси? Накрая облякох тоалета, с който си дойдох от работа, опънах чаршафите на леглото, избърсах праха в целия апартамент, измих си зъбите. Два пъти. Нямах никаква представа какво правя и защо го правя, но бях сигурна в едно — така притеснена не се бях чувствала никога, _абсолютно никога_ в живота си, дори вечерта, когато знаех, че ще загубя девствеността си.
	Когато почука на вратата, все още треперех. Никога не бе идвал у дома, но когато влезе, дори не се огледа. Сложи ръце на лицето ми и ме притисна към стената. Устните му се впиха в моите. В целувката му нямаше нежност, нямаше и търпение. Беше целувка на отчаян мъж. Започна да дърпа дрехите ми грубо, сякаш бяха нещо, което му пречи и го изнервя. Усещах как устните ми подпухват, как ги разранява. Но единствената болка, която изпитвах, бе колко реално, колко истинско бе всичко. Почти непоносимо да го побера в душата си.
	Макс носеше преметната през гърдите чанта. Чух как тя се удари в стената с тъп звук.
	— Мисля, че започвам да се побърквам — каза в устните ми. — Сара, полудявам, напълно откачам. Къде е спалнята?
	Поведох го през малката всекидневна, без да се отделям от него, без да отделям устни от неговите. Бях включила само нощната лампа, която хвърляше топла лимонена светлина в стаята. Бели стени, голямо легло, огромни прозорци от пода до тавана и всичко това, събрано в едно миниатюрно пространство.
	Той се засмя, огледа помещението и за първи път отдели ръце от лицето ми.
	— Не е много голямо. — Не спираше да се усмихва.
	— Знам.
	Той измъкна чантата над главата си и я метна на леглото.
	— Защо? Нямаше пари за по-голям ли?
	Свих рамене и се загледах в пулсиращата вена на шията му. Защо, по дяволите, говорехме за размера на апартамента ми, когато исках да знам какво има в чантата му! Винаги носеше само портфейл, телефон и ключове.
	— Не ми трябва по-голям в момента.
	Той ме погледна, кимна и устните му се извиха в пленителна усмивка.
	— Ти си много сложна за разбиране жена, Сара Дилън.
	Понякога след бягане в парка се чувствах толкова превъзбудена от адреналина, имах толкова много излишна енергия, че се налагаше да изляза и да бягам още. Точно така се чувствах в момента. Не знаех какво да правя с енергията си.
	— Макс… аз… — Вдигнах ръка да му покажа как треперя. — Сега наистина не знам какво се прави.
	— Съблечи се за мен — каза, бръкна в чантата си и извади голям професионален фотоапарат. — Искам снимки от всичко, което ще се случи тази вечер — каза и ме погледна през обектива. Щракването ме накара да подскоча, но сърцето ми щеше да се пръсне от вълнение. Зави ми се свят, главата ми сякаш беше в облаците.
	— И лицата — казах тихо.
	— Да. Точно така — отвърна. Гласът му беше дрезгав от възбуда.
	Погледнах към дрехите си: пола с цвят на слонова кост с перлени копчета и права черна блуза.
	— Съблечи се за мен.
	Беше хубаво да имам конкретна задача, така поне можех да се съсредоточа. Тежестта от всичко, което се случи предната нощ, все още стискаше гърдите ми. А да го видя в спалнята си… това едва не ме прекърши. Вдигнах ръце към горното копче на блузата си. Не спираха да треперят. Сега всичко беше много по-различно. В моя апартамент, без свидетели, без публика, с един фотоапарат. Какво можех да му покажа? Тялото си? Или всичко под кожата ми? Сърцето си, страховете си, онзи див копнеж по… него? Чух как апаратът щракна и после дълбокия му плътен глас.
	— Предполагам, че си толкова нервна, защото все още не знаеш, че съм влюбен в теб.
	Погледнах го изумена, ръцете ми замръзнаха във въздуха.
	_Щрак!_
	— Обичам те, Цвете. Знам го за себе си от известно време, но снощи всичко се промени.
	Кимнах бавно, не спираше да ми се вие свят.
	— Добре.
	Той захапа устната си и след малко се усмихна дяволито.
	— Добре?
	— Да, добре — казах и се захванах пак с копчетата на блузата. Опитвах се да се преборя с най-широката усмивка на света, която заплашваше да изкриви завинаги лицето ми.
	_Щрак._
	— И нямаш какво да кажеш, освен… „добре“? — попита, скрил лице зад апарата. — Казвам ти, че те обичам, и дори не получавам едно „Благодаря“ или „Колко мило от твоя страна“?
	Блузата ми падна на пода и се обърнах към него. Разкопчах сутиена си — _щрак_ — и пуснах и него на земята. _Щрак. Щрак._ Свалих ципа на полата и я метнах върху купа с другите ми дрехи. После вдигнах глава и го погледнах.
	— И аз те обичам — _Щрак._ — Но ме е страх.
	Той свали апарата и ме погледна в очите.
	— Не исках да се влюбвам в теб — казах. Той направи крачка към мен. — Ако това ще те накара да се почувстваш добре, мога да добавя, че ти се пребори по доста впечатляващ начин.
	Той пак вдигна апарата и се приближи да ме целуне. Свободната му ръка се плъзна под брадичката ми и после притисна устни в моите.
	— И аз се страхувам, Сара. Страхувам се, че съм болезнено привързан към теб, че принадлежа единствено на теб, че развивам зависимост от теб. Страхувам се да не прецакаме нещата. Страхувам се, че ще се отегчиш от мен. Но това, което има най-голямо значение, е, че не искам никоя друга. Мисля, че съм напълно негоден за връзка с друга жена.
	Макс направи десетки снимки, докато се събличах, докато се качвах на леглото, докато ми разказваше как се чувства. Неспособен да мисли за нищо друго, разказваше ми как страстта му към мен се превръща в мания и мисля, че беше сериозно притеснен, че никога няма да може да удовлетвори глада си за… мен. Говореше за Анди — как иска да го убие или може би да му благодари. Как всеки мой жест, новите неща, които вижда в мен, правят страстта му ненаситна, как иска да ги вижда отново и отново.
	Когато легна върху мен, нагласи апарата така, че обективът да обхваща целите ни тела, докосващи се, сливащи се, отдалечаващи се. Затворих очи, напълно изгубена в чувствата му към мен и в щракането на апарата. Когато ги отворих, погледите ни се срещнаха.
	Пресегнах се към апарата и го нагласих под ъгъл върху шията ми. Той правеше снимка след снимка. Преместих го по-високо. Ръцете му трепереха, докато нагласяваше обектива. Стотици снимки на лицето ми, на пръстите му върху бузата ми, върху брадичката ми. После го отдалечи и дори докато се целувахме, апаратът не спря да щрака.
	След това остана само усещането за устните му върху моите, за косата му между пръстите ми, за езика му, вплетен в моя, за устните му, с които притискаше обърканите си нежни думи в кожата ми, а тя ги попиваше като капки жадуван дъжд. Усещах всеки дъх, който поемаше, всеки звук, откъртен от гърдите му. Усещах как устата му става по-настоятелна, по-търсеща и искаща.
	Бавно плъзна два пръста в мен, засмука клитора ми, искаше да свърша, караше ме да свърша. Не издадох звук. Не исках да чувам гласа си, исках да усещам, да чувам, да виждам само него.
	— Красива си — прошепна. И тогава се предадох, оргазмът ми изтръгна вик, застинах, а той ме покри с тялото си и ме целуна. — Не мога дори да проумея как е възможно да ми действаш така… че да не мога да дишам.
	Вдигнах ръка и прокарах нокти по гърдите му, исках да го накарам да вземе от мен това, от което знаех, че се нуждае, да изживее страстта си, любовта си, да засити глада си. Ръцете ми се движеха с някакво си тяхно темпо, нямаше нужда да ги направлявам. Сами галеха тялото му, сами го притискаха плътно до мен, после го отблъснаха леко назад, за да мога да виждам лицето му, когато влиза в мен. Погалих леко корема му, мускулите му потрепериха конвулсивно под допира ми.
	— Моля те — прошепнах. Той изстена, тялото му ме обгърна и влезе до края с един-единствен тласък. Беше страхотно. Имах всичко — бе опрял гърди в моите, бе заровил лице в шията ми; стискаше здраво бедрата ми, а аз бях сключила крака около кръста му, ханшът му се движеше все по-бързо с всеки тласък.
	_Не искам това да свърши, никога. Не искам този момент да отмине._
	Нямахме достатъчно думи, нямахме нужда от думи и тогава, някъде в хаоса на вплетените ни потни тела, си помислих, че може би това е… това е да правиш любов.
	Той ме обърна върху себе си, гледаше лицето ми; беше прекалено много и за мен, и за него. Позволих си да затворя очи, докато свършвам. Чух как апаратът щракна, после всичко стана много бързо, не знам кога и как бе успял да ме обърне по гръб и отново беше върху мен, подивял, необуздан, обезумял. Държеше бедрата ми, лицето му беше напрегнато и съсредоточено. Светлини и сенки минаваха пред очите ми, но този път не затворих очи. Той падна тежко върху мен, впи устни в моите. Не се целувахме, просто дишахме с един дъх. Това беше мигът, в който и двамата прошепнахме тихичко, но само с устни: _Свършвам._

	* * *

	Не бяхме вечеряли. Беше много забавно да наблюдаваш Макс в акция в кухнята. Беше само по боксерки. И едва сега осъзнах, че никога преди не си бях позволила открито да гледам тялото му. Макс беше много висок и много добре сложен, това не беше новост, но сега забелязах колко удобно се чувства в собствената си кожа. Беше много забавно да гледаш как се чеше по корема, изучавайки съдържанието на хладилника. Изгубих се в движението на устните му, докато изброяваше какво евентуално може да се яде.
	— Жените са странни същества — измърмори и започна да разглежда видовете кашкавал. — В моя хладилник има само горчица. И може би някой и друг стар картоф.
	— Пазарувах, преди да се прибера — казах. Бях облякла неговата тениска и вдишвах с пълни гърди божествената му миризма. Ухаеше на него, на Макс, на сапун, на неговия парфюм.
	— За последен път ходих на пазар преди няколко месеца, през май — каза.
	— Какво търсиш?
	Той сви рамене и измъкна купа с грозде.
	— Не знам. Нещо за ядене.
	След това извади стек с шест бири и се усмихна щастливо.
	— Браво, Сара! Страхотен избор!
	— За теб са, аз не искам.
	Той взе чиния, натрупа грозде, няколко парчета кашкавал, ядки, грабна бирите и тръгна към спалнята.
	— Нещо за хапване в леглото.
	Излегна се до мен и пъхна едно зърно грозде в устата ми, после метна едно в своята и започна да говори с пълна уста.
	— Та… ето какво си мисля.
	— Моля, сподели.
	— След две седмици правя нещо като благотворително парти за набиране на средства. В моя апартамент. Искаш ли да използваме повода и да кажем на всички? _Макс и Сара се обичат и са безумно щастливи?_ Нещо от сорта.
	После налапа няколко ядки и добави:
	— Даже няма да пускам репортери на събитието.
	— Не се налага да го правиш.
	— Не се налага, но ще го направя.
	Отне ми време да обмисля как да отговоря. А докато мислех, Макс спокойно ядеше и търпеливо очакваше отговора ми. Порази ме колко различен беше от Анди, който винаги искаше да му се отговоря на мига. А истината е, че мозъкът ми не работеше така. Политиците мятат някой въпрос, ей така, без да му мислят много, и отговарят на мига, пак без да мислят много. Все едно разговорът е игра на тенис. Но на мен винаги ми бе нужно повече време да формулирам това, което искам да кажа. А сега, след предложението на Макс, ми трябваше да разбера какво чувствам и как реално приемам предложението му.
	— Причината да не искам да ме снимат, особено лицето ми, и най-вече разни журналисти и папараци, е, че имам милиони такива снимки с Анди. И тези снимки ще са в интернет, в старите вестници и списания завинаги. Всеки път, когато някой реши да научи нещо повече за мен, те ще са там, на разположение. И винаги ще се чувствам унизена, когато видя невежата си усмивка и озъбената изкуствена гримаса на Анди.
	Той сдъвка ядката, преглътна и каза:
	— Знам.
	— Затова може би си прав — без пресата този път. Може просто да се завъртим около гостите ти и… да видим какво ще стане.
	Макс целуна рамото ми и каза:
	— За мен е добре това, което е добре за теб.
	Сложи още едно зърно в устата ми и остави чинията до бутилката вода на нощното шкафче, след което съблече тениската от тялото ми.
	Правихме любов бавно. Нощта беше черна, вятърът блъскаше в прозорците. Прегърнах тялото му с крака, бе заровил лице в шията ми. Телата ни се движеха бавно, в унисон, всеки бе потопен в усещането и емоциите на другия.
	Нищо в целия ми живот не можеше да се сравни с тази нощ.
	Абсолютно нищо.

	* * *

	Слънцето бавно се катереше към хоризонта. Небето започна леко да просветлява. Макс се бе свил на лъжичка зад мен. Обърнах глава. Усещах ерекцията му върху бедрото си. Изглеждаше божествено. Косата му бе разрошена, бе увил ръце и крака около мен.
	Осъзна, че го гледам, но не каза нито дума. Потърка лицето си, протегна ръка към шишето с вода, подаде ми го, а след това отпи голяма глътка, остави го обратно на нощното шкафче и плъзна ръце по гърдите ми.
	След секунди лежах, напълно изгубена в удивителния Макс. Целувах го за добро утро. Беше сънлив, отпуснат, както и аз. С бавни, дори лениви движения той се плъзна по тялото ми. Захапваше, смучеше, целуваше гърдите, корема, бедрата ми. Обгърнах го с ръце и крака. Исках да усетя всеки сантиметър от гладката му кожа, да се завия с него. Исках го гол върху себе си, исках лицето му между краката си, исках да усещам пръстите му навсякъде.
	Ръцете му бяха спокойни, внимателни и се движеха целенасочено. Искаше да ме влуди. Под кожата ми се разгоря тих пламък. Той ме целуваше навсякъде, доставяше ми удоволствие с уста, с думи, с език. Питаше ме какво искам, как искам да ме докосва, като че го правехме за първи път. Разбирах го. Тук, в моето легло, всичко беше различно. Като за първи път. Това, което имахме преди, като че се разби на парченца, загина.
	Ала вместо да изпитвам тъга, усещах единствено как най-накрая сърцето ми се отворя за него.


>	Шестнайсет

	Слънцето се бе вдигнало високо над хоризонта. Погледнах я. Топла като спящо бебе. Косата й бе разпръсната около главата, лицето й бе почти заровено във възглавницата. Плъзнах поглед по тялото й, по гърдите, по елегантно извития й гръб, по бедрата и ханша, наполовина покрит с чаршафа. Можеш да научиш ужасно много неща за някого, след като прекараш една нощ с него: дали обича да краде одеялото ти, дали хърка, дали се гушка. Но Сара обичаше да се разполага на цялото легло. Ръцете й, краката й, цялото й тяло бе проснато върху моето като морска звезда. Любихме се отново точно призори, когато небето бе меко, съвсем леко порозовяло, а черното постепенно преливаше в синьо. Тя буквално падна върху мен, усмихната до уши, и заспа на секундата.
	Беше десет и половина. Прокарах пръст по ръката й. Не исках да я будя, не исках да тръгвам. Фотоапаратът ми беше на нощната масичка, вдигнах го внимателно, сложих го на ръба на матрака и започнах да разглеждам снимките, които бях направил през нощта. Бяха стотици. На някои от тях се събличаше, но на повечето изглеждаше отчаяно щастлива, извила гръб под мен. Звукът от движещите ни се тела, приглушените й викове, накъсани от стоновете й и от щракането на фотоапарата, щяха да останат като миг в съзнанието ми.
	Върнах се в началото, на първата снимка от предната нощ, загледах се в лицето й, удавих се в изражението й. Това беше снимката, която й направих след признанието, че я обичам. Беше ми позволила да направя толкова много снимки на лицето й. Един от най-вълнуващите моменти в живота ми беше мигът, когато ми позволи. И последното правило отпадна. За мен разрешението й да снимам лицето й означаваше много повече от всички думи на света.
	Докато разглеждах снимките, забелязах как изражението, движенията й, цялото й поведение се променя с всеки следващ кадър. В началото изглеждаше отчаяна, после някак отпусната и облекчена, сякаш някой бе свалил невидим товар от гърдите й, а накрая беше палава и необуздана. А снимките изглеждаха толкова интимни, толкова топли. Съвсем точно копие на усещанията ми.
	Станах тихо, прекосих стаята и извадих лаптопа си. Изчаках няколко секунди, докато зареди програмите, и след това извадих SD картата от апарата и я вкарах в лаптопа. Влязох в сайта на малка и много дискретна компания, която копираше професионални снимки, качих тези, които исках да извадя, и изтрих файловете от твърдия диск. После махнах картата и я пъхнах в чантата си. Не бях прибрал само апарата си. Приближих се до леглото, наведох се над нея и прошепнах:
	— Трябва да тръгвам.
	Видях как кожата й настръхна. Разбуди се веднага.
	— Трябва да хвана самолета — казах съвсем тихо.
	Тя измънка, протегна се, а аз гледах с изумление как очите й бавно се отварят и свикват към слънчевата светлина.
	— Не искам да тръгваш — каза и се обърна по гръб. Гласът й беше плътен, натежал от съня, дрезгав. Сещах се за около хиляда неща, които исках да чуя от устата й. Исках да не спира да говори с този глас. Беше толкова изкусителна. Очите й все още бяха сънливи, по лицето й имаше гънки от възглавницата, но голите й гърди приковаха цялото ми внимание. Сложих ръце от двете страни на лицето й и казах:
	— Знаеш ли, че сутрин си най-голямото природно чудо, което съм виждал?
	Сложих палец върху гърдите й и направих малка пътечка между тях. Поех дъх, но дори дишането ми трептеше от силата на това помитащо, почти задушаващо чувство — да съм така близо до нея.
	— Наистина ли? — усмихна се тя и погали с палец долната ми устна. Исках да го засмуча, да го захапя, но тя ме погледна сериозно. Очите й търсеха моите, питаха ме. Накрая прошепна: — Това снощи… наистина ли се случи?
	— Искаш да кажеш дали наистина те чуках до несвяст и признах, че ме притежаваш във всяко отношение? Ако това питаш — да, случи се.
	— Какво означава: „Обичам те“? Странно колко различно могат да звучат същите тези думи при различни обстоятелства. Искам да кажа, че съм го казвала и преди, но никога не съм осъзнавала колко… _големи_ могат да бъдат тези две думи. Разбираш ли? Сякаш преди съм била много млада или незряла, за да осъзная истинското им значение. Не е ли ненормално? Или пък аз съм луда? Но не, не съм луда. Просто съм… много неопитна в тези неща. Честно казано, това е нещо съвсем ново за мен.
	— Знам, че в момента казваш нещо много дълбоко и важно, но не е възможно да се съсредоточа с тези голи гърди пред очите ми.
	Сара завъртя очи и се опита да ме избута, но не успя. Нямах никакво намерение да мръдна оттам. Вместо да стана, аз се наведох и приглуших протеста й с целувка, с която се опитах да изразя безумните си чувства, но не знаех дали могат да се поберат в една-единствена целувка. Чух, че навън се извива внезапна лятна буря. Чух как дъждът заплющя по прозорците, чух гръмотевиците в далечината. Но явно слухът ми не общуваше с тялото. През съзнанието ми за секунда мина мисълта за мокри шосета, за задръствания, виждах хиляди ръце, вдигнати за такси, за част от секундата си помислих, че никога няма да стигна до летището, но разумът ми също нямаше нищо общо с тялото, защото, когато тя уви крак през гърба ми и ме притегли към себе си, забравих всичко.
	Устните й се откъснаха от моите и се залепиха за ухото ми, а аз се опитвах да си спомня къде по-точно трябваше да ходя.
	— Боли ме малко, но болката е така сладка. Искам още.
	И след тези думи кръвта се източи от главата ми и се събра в пениса.
	— Това е може би най-хубавото нещо, което някой някога ми е казвал.
	Сара се изправи, блъсна ме в гърдите, събори ме по гръб и когато се качваше върху мен, прошепна:
	— Не заминавай.
	Чаршафът падна, впих ръце в тялото й, палците ми минаха по зърната й. Тя взе апарата, вдигна го до лицето си и ме погледна през обектива.
	— Искам да направя снимка на лицето ти между краката ми.
	— Господи, Сара — простенах и отпуснах глава на възглавницата. Затворих очи. — А аз досега да си мисля, че си едно невинно дете, което аз, големият и зъл развратник, вкарвам в грях?
	Тя избухна в смях, а аз просто я гледах и й се любувах.
	— Обичам те — казах, сложих длан на врата й, притеглих главата й към лицето си и я целунах. Прокарах ръка по бедрата й, голи, гладки и настръхнали от допира ми.
	— Ние… наистина ще го направим, нали? — попита и се отдръпна съвсем леко, колкото да ме погледне в очите.
	— Да. Наистина ще го направим.
	— Съвсем официално?
	— Изобщо не се съмнявай. Вечери, срещи, представяне на приятелката ми пред всички, които познавам в този град, и така нататък.
	— Мисля, че идеята ми допада — каза. Бузите й бяха розови като на бебе. Впи леко нокти в скалпа ми, а аз окончателно се разтопих. Не исках да бъда никъде другаде, само тук, само до нея. Но часовникът до леглото ме гледаше заканително.
	— Мамка му, наистина трябва да тръгвам. — Затворих очи.
	— Добре.
	Но след това… долепи горещите си устни върху моите. Не ме целуваше, просто ги беше притиснала съвсем невинно, но в онзи миг именно чистотата на тази целувка ми се стори много по-възбуждаща от всичко, не чак толкова невинно и чисто, което бяхме правили допреди часове. „Майната му на полета!“, помислих, разхлабих вратовръзката си и я метнах през рамо. Изправих се на колене, погледнах я и започнах да разкопчавам ризата си.
	— Ще закъснееш — каза и се пресегна към колана ми, а по лицето й бавно плъзна сатанинска усмивка.
	— Ще хвана следващия полет.

	* * *

	След лудо препускане през терминала на летището (определено си заслужаваше) и още пет часа в самолета най-сетне кацнах в Сан Франсиско. Предната нощ бях спал не повече от час и половина, а в самолета — едва няколко минути. Умората започна да ме натиска. Прозях се, взех си чантата от отделението над седалката, излязох от самолета и тръгнах през терминала към най-близката кафемашина. Беше абсолютно безотговорно да изпусна полета си, за да остана още час със Сара. Знаех го още докато се движех в нея и наблюдавах лицето и гърдите й под мен. Но от друга стана, никога не бях изпитвал подобно нещо и все още ми беше трудно да проумея всичко, което се случи, всичко, което си казахме. Докато чаках така желаната доза кафе, получих съобщение от Уил.
C>
	„Успя ли да нащракаш някои нови голи снимки за новия моден сезон?“
C$
	Отговорих веднага:
C>
	„Да ти го начукам. Обзалагам се, че не ти стиска да извадиш апарат и да снимаш.“
C$
	След което напъхах телефона в чантата си. Мислех да му се обадя по-късно след срещата и да му кажа за новите събития около Сара. Усмихнах се, извадих чашата с кафе от машината, махнах капака и докато слагах сметаната, някой ме потупа по рамото.
	— Мисля, че изтървахте това! — Беше мъж, малко по-нисък от мен, с рядка руса коса.
	Държеше черен портфейл.
	— Не е мой — казах и посочих с глава към охраната до ескалаторите. — Кажи на тях — добавих и се обърнах да си взема куфара от земята, но той ме стисна за ръката и попита много настоятелно:
	— Сигурен ли сте?
	— Да, напълно съм сигурен — кимнах и извадих собствения си портфейл, за да го уверя. — Късмет все пак. Дано намерите собственика.
	Добър човек!
	Той направи крачка назад, а аз се загледах как се отдалечава с бърза крачка. Бях загубил достатъчно време днес, трябваше да се размърдам. Сложих капака на чашата с кафе и се наведох да си взема куфара. Сърцето ми спря. Нямаше го.

	* * *

	— Моля, опишете как изглежда чантата ви — каза почти заспалата от скука чиновничка на гишето за изгубени вещи. Според закачената на ризата й карта се казваше Елена Джун. Дъвчеше дъвка, надуваше балончета и чакаше да й отговоря. Погледнах към монитора зад нея. Видях единствено собствения си гръб, но бях повече от сигурен, че съм в някаква телевизионна игра, скрита камера или нещо такова.
	— Сър? — подкани ме тя с възможно най-отегчения глас на света.
	Прокарах пръсти през косата си. Обмислях как да я удуша по-болезнено, но после реших, че това може да усложни процедурата по намирането на багажа ми.
	— Мека кожена чанта с дръжка през рамо. Марката е _Хермес_. Сиво и пясъчнокафяво.
	— Можете ли да изброите всички ценни неща в нея?
	Имах чувството, че повръщам в устата си. Едва преглътнах.
	— Файлове и папки, моите папки. _Моят_ лаптоп. _Моят_ телефон. _Мамицата му. Всичко! Абсолютно всичко!_
	_Цялата информация за клиентите!_ Трябваше веднага да се сменят паролите. Колко време щеше да отнеме? Какви последици можеше да има! А аз дори нямах телефон да се обадя на Уил. Заспалата патица ми подаде някакъв формуляр и един химикал, завързан с въженце, та да не го открадне някой.
	— Изглеждате доста притеснен. Имате ли нужда от минутка да се съвземете? Или ще попълните формуляра? Само отбележете в квадратчетата.
	Взех завързания химикал, попълних името и адреса си и започнах да отбелязвам в квадратчетата: лаптоп, мобилен телефон, лични вещи. Погледнах часовника си и се почудих дали има квадратче за изгубени нерви, защото определено ги губех заедно с разсъдъка си. Бях почти към края на формуляра, когато стигнах до едно квадратче. И като прочетох какво пише до него, щях да си повърна стомаха.
	_Камера/фотоапарат._ Не бях взел фотоапарата с мен, но бях взел SD картата с намерението да я изтрия веднага щом имам възможност и малко свободно време. Сега вече се сещах за около милион псувни, но в моето положение просто не бяха достатъчни.
	Забих поглед в мръсния плот на гишето. Ламинатът се бе прокъсал в краищата около металните лайстни. Виждаше се голяма пукнатина. Тази пукнатина беше най-саркастичната метафора в живота ми.
	— SD картата ми! — казах по-скоро на себе си.
	— Картата за фотоапарата ви? — попита Елена Джун.
	Преглътнах. Два пъти.
	— Да. Картата с всички снимки.
	Изругах и се оттласнах от гишето. Спомних си какво Сара ми позволи да направя предната нощ. И как ми се бе доверила! _Мамицата му, мамицата муууу!_
	Тогава към нас се приближи по-възрастна жена с коса, прибрана на кок.
	— Господин Стела? — попита. Отне ми време да кимна, все още не можех да изляза от пълния срив. — Разгледахме записа от камерите. Били са двама. Единият ви е отвлякъл вниманието, докато другият е взел чантата и е побягнал. Бил е вече долу на ескалаторите, преди да осъзнаете, че чантата я няма.
	_Дали е възможно подът да се отвори и да ме погълне? Може би вече ме е погълнал? Може би съм под земята?_

	* * *

	След като направих всичко, което можеше да се направи на летището, наех кола да ме откара до хотела. Преди срещата нямах никакво време да купувам нов телефон. От стаята се обадих на справки и помолих да ме свържат с офиса. Уил не беше там, но асистентката му ме увери, че веднага ще смени всичките ми пароли и акаунтите ми ще обясни на Уил какво е положението. Обещах й дузина рози и повишение на заплатата от името на Уил, седнах на леглото и се загледах в телефона, обмисляйки всякакви варианти как да поднеса новината на Сара. След дълго прехвърляне на всички възможности стигнах до извода, че няма лесен начин, пак набрах справки, взех телефона на офиса й и помолих да ме свържат.
	Джордж вдигна телефона. Затворих очи. Нямах нищо против момчето, но днес просто беше изключено да се занимавам с него.
	— Офисът на Сара Дилън — каза той.
	— Госпожица Дилън, моля.
	Той не отговори веднага и точно започвах да се изнервям, когато каза:
	— Добър ден и на вас, господин Стела. Бихте ли изчакали секунда.
	Чух свободния сигнал на телефона й и сърцето ми се сви в мъчително очакване. Тя вдигна чак след три позвънявания.
	— Сара Дилън.
	Още щом чух гласа й, сърцето ми се отпусна и топлина заля гърдите ми.
	— Здрасти.
	— Макс? Не познах телефона ти.
	— Да, обаждам се от хотела. Добре ли си? Малко си напрегната.
	— Днес можех да мина и без това проучване на цените. Трябваше да дойда на работа преди обед, но не съжалявам за мързелуването! — Тя млъкна, а аз пак затворих очи и си представих как свърши последния път. — Как мина полетът?
	— Добре. Дълго и уморително — казах и закрачих из стаята, доколкото ми позволяваше кабелът на телефона. Загледах се през прозореца. Хората навън бързаха по задачите си, погълнати от техните си проблеми, изгубени в своите си светове. — Липсваш ми.
	Чух как стана и затвори вратата.
	— И ти ми липсваш.
	— Успя ли да поспиш, след като тръгнах?
	— Съвсем малко — засмя се тя. — Не знам кой успя да ме изтощи така, че да не мога дори да спя.
	— Щастливо копеле е тоя!
	Опитах се да си представя какво прави, как е облечена. Може би бе облякла пола, без бельо. И онези ботуши до коляното. _Не се вкарвай в кофти филми точно сега, Макс!_
	— Няма да те има цялата седмица, така ли? — попита тя.
	— Да, прибирам се в петък следобед. Ще прекараш ли нощта с мен?
	— Да, със сигурност.
	Поех дълбоко дъх и си напомних, че не е станало кой знае какво, че не трябва да се притеснявам. Предположих, че крадците просто ще изтрият всичко от телефона и лаптопа ми и ще се опитат да ги продадат.
	— Виж, откраднаха ми чантата на летището.
	— Какво! — извика тя. — Но това е ужасно! Що за хора ще направят такова нещо?
	— Светът е пълен с идиоти.
	— Коя чанта? С дрехите ти ли?
	— Не, ръчната. С лаптопа. — Пак поех дъх. — И с телефона. Вече смениха паролите на всички файлове, които са свързани с работа, но… Сара, SD картата, която ползвах снощи, беше там, а нямах време да я изтрия. И телефонът ми… не съм изтрил нищо там.
	— Добре, добре, спокойно. — Сякаш говореше повече на себе си. — Добре… — Чух как кожата на стола й проскърца и си представих как се изправя и нервно започва да крачи из стаята. — Предполагам, че не са хванали крадците…
	— Не… Разбрах, че са били двама… две гадни копелета. Това ми казаха от охраната на летището.
	Тя мълчеше, а аз не знаех какво да кажа и сега се сетих, че едно от нещата, в които определено не ме бива, са разговорите по телефона. Исках да я видя, да видя изражението й. Да преценя дали е разтревожена.
	— Е, обзалагам се, че искат да изкарат бързи пари. Нали? — каза най-сетне. — Предполагам, че ще продадат някъде лаптопа и телефона и ще изхвърлят SD. Дори мисля, че вече за затрили всичко в лаптопа, а картата е в някоя кофа за боклук.
	Притиснах чело в прозореца и въздъхнах облекчено.
	— Господи, обичам те! Бях се побъркал от притеснение как ще приемеш новината за картата.
	— Само си ела при мен. Ще си направим нови снимки.
	— Разбрано — казах и се усмихнах в слушалката.

	* * *

	Изложбата в събота и конференцията в неделя минаха като в мъгла. Срещнах се с хора, с които досега бях общувал само по телефона. Уредих срещи в Ню Йорк за няколко бъдещи инвестиции. Темпото, с което мина уикендът, ми помогна да не се сещам през десет минути, че нямам нито една снимка на Сара, нищо, което да отвлича вниманието ми. И може би този път за добро.
	В понеделник се събудих от шума на количката със закуската ми — кроасан с кафе. Небето беше мъгливо. Колкото и странно да звучи, двата дни без комуникации, интернет и телефон ми дойдоха добре. Насладих се на спокойствието, но тази сутрин щях да имам време да купя телефон и да ползвам интернета, докато се прибера. Като се изключи фактът, че снимките на Сара ми липсваха, беше истински рай да живееш спокойно, без непрестанно някой да ти звъни по работа.
	Точно когато си помислих, че всичко е наред, забелязах, че червената лампичка на телефона до леглото ми свети. Кога бях пропуснал обаждането? Огледах телефона и забелязах, че звукът е бил изключен от самото начало. Вдигнах слушалката и натиснах копчето за гласовата поща. Съобщението беше от Уил. Едва познах гласа му. Звучеше като обезумял.
	— Макс, вземи си „Ню Йорк Пост“ и ми се обади веднага. Не знам как ще гасим пожара.


>	Седемнайсет

	В понеделник сутринта времето се беше свъсило, всеки миг щеше да връхлети поредната лятна буря. Небето беше зеленикавосиньо, сякаш земята се бе обърнала и сега океанът бе над главата ми.
	Побягнах към метрото, скрита под чадъра, и едва успях да хвана влака в 7:32. За първи път се освободи място и без да се оглеждам, се строполих в него. Закопчах чадъра си и затворих очи. Само като си помислех колко работа ме чака този ден, не исках да ги отварям. Трябваше да довърша ценовото проучване, до обяд имах среща след среща, а следобед — събрание с хората от отдела ми. Но когато погледнах вестника, който дамата до мен четеше, всички планове за деня заминаха по дяволите. От средата на шеста страница ме гледаше Макс, а до снимката — заглавието: „Лудият Макс и неговите любовници“.
	— _Какво?_ — извиках и се наведох да прочета, без дори да се замислям, че навлизам в личното пространство на момичето. — Мога ли да видя вестника? — попитах настоятелно, предполагам дори заканително, защото момичето веднага ми го подаде. Вероятно е помислила, че съм луда, че мога да я нападна или нещо подобно.
C>
#	Любовниците и красивите жени на Макс Стела
	„Едва ли е изненада за някого, че много зле пазената тайна на бизнесмена плейбой е съчетанието на две любими хобита: да се снима по време на секс с избраницата за седмицата. След като бе забелязан в бар преди седмица с красива блондинка, сега из общественото пространство се разпространяват нови снимки на новото му пленително завоевание — прелестна брюнетка. Повечето от снимките са прекалено откровени за аудиторията на вестника ни, но една от тях ясно показва коя е избраницата за тази седмица — испанската звезда Мария де ла Круз. Снимката е направена едва преди няколко дни. Хайде, Макс, пусни едно секс видео и да се приключи с цялата тая мистерия.“
C$
	Прочетох го около десет пъти. Метрото спря, изстрелях се навън, запрепъвах се по стълбите и излязох на улицата, напълно замаяна и загубила ориентация. Вървях пеша дванайсет пресечки до работата. Присъствието на Клоуи в офиса ми изобщо не ме изненада. Вдигнах вестника. Ръцете ми трепереха.
	— Искам да ми обясниш. Какво е това? Това някаква клюка ли е? Коя е тази жена?
	Тя се приближи и ми подаде телефона си, на който имаше снимка на списание, което очевидно бе разнищило подробно историята. В началото на страницата имаше фотография, която бях видяла преди няколко седмици, когато с Макс бяхме на покрива. Виждаше се бедрото ми, а неговата ръка бе разперена върху плътта ми. До снимката на моето… несъмнено голо тяло имаше снимка на лицето на жена с тъмна коса, но не можех да видя какъв цвят са очите й, защото бяха затворени, а главата й беше отметната назад. В дъното се виждаше много малко от косата на мъжа, който целуваше шията й. Жената безспорно изживяваше оргазъм.
	— Тази снимка е била в телефона му — казах и прегледах статията набързо. — Не цитират колко снимки на жени е имал, но казват, че са били много.
	Клоуи грабна ножицата от бюрото.
	— Ще се видим по-късно. Имам чифт топки за рязане.
	— Топките не са в града.
	Тя пое дълбоко въздух, сякаш да се успокои.
	— Може и да отърва затвора в такъв случай.
	— Какво каза Бенет?
	Клоуи се отпусна на канапето и въздъхна.
	— Да се опитаме да бъдем обективни. Каза, че не знаем цялата история, че в пресата има много лъжи и пишат измислици. Напомни ми, че съм мислила за него същото и наистина мислех, че спи с всичко, което носи пола, и то само по приказките на хората.
	Показах й снимката на Испанската звезда.
	— Тук казват, че това е последната му снимка и че има много други, на много други жени. А тази с мен е направена в началото на лятото, което означава, че е бил с тази тук, след като е бил с мен.
	Тя не отговори. Погледнах стената. Прииска ми се да я разбия с юмрук, но след това почти се изсмях на желанието си. Макс би могъл да пробие стената с юмрук, но аз щях да остана само със счупена ръка.
	— Писна ми да ме правят на идиот.
	— Тогава не бъди идиот. Наритай му задника. Изхвърли го.
	— Ето защо не исках да се обвързвам с никого. Защото искам да видя само най-доброто от човека и после, когато разбера истината за него, съм напълно съсипана.
	Клоуи все така мълчеше и ме гледаше. Макс нямаше телефон, нямаше лаптоп, не можех да се обадя, за да разбера. Не бях сигурна, че искам да разбирам. Взех телефона си и го изключих.
	— Какво имаме за днес? — седнах и раздвижих мишката на лаптопа. Минах набързо през срещите за деня. Погледнах Клоуи. — Да, нищо спешно. Всичко това може да почака. Джордж, анулирай срещите и си вземи нещата. Отиваме да пием.

	* * *

	До обяд бях пияна. Освен това бях щастлива. В бара в Куийнс имаше джубокс и бях още по-щастлива, защото собственикът очевидно харесваше групи от осемдесетте и мъже с дълги коси почти колкото мен. Това беше любимата музика на майка ми и макар че слушаше „Twisted Sister“ с известно чувство на вина, атмосферата странно ми напомни за дома.
	— Беше страхотен в леглото — казах, загледана в чашата си. — Е, поне онази единствена нощ, когато бяхме в легло. Моето легло. И в това легло, в _моето_ легло, беше страхотен. Мисля, че онази нощ правихме секс около седем хиляди пъти.
	— Правили сте го в легло само веднъж? — попита Джордж, облегнат на един билярден стик, за да не падне. Клоуи въздъхна с досада, не му обърна внимание и метна в устата си няколко много подозрителни на вид ядки.
	— Никак не ми се иска да се отказваш от това. Нищо не поддържа една връзка по-добре от здрав и редовен секс. Когато сексът е хубав, искам да кажа. О, да, съвсем сериозно го мисля. Това е много важно. Важно е да ти е хубаво, да се забавляваш. Забавление и секс. Това е тайната на успеха — заключи и се почеса по бузата.
	— Имахме и секса, и забавлението — казах.
	Клоуи щеше да заспи всеки момент, но все още напираше да участва в разговора.
	— И Бенет е страхотен в леглото — промърмори.
	— Моят несъществуващ сексуален живот е също доста удивителен, дори брилянтен — обади се Джордж. — Благодаря, че попитахте. Жените за това ли си говорят през цялото време? За секс?
	— Да — отговори Клоуи.
	— Невинаги — измърморих аз.
	След малко аз бях на мнението, че може би наистина е така, а Клоуи вече твърдеше, че по принцип жените никога не си говорят за секс. Политнах към нея и избухнахме в смях, но моят смях се изпари, когато забелязах един висок мъж да влиза в бара. Изправих се на стола, сърцето ми щеше да се пръсне. Същата светлокестенява коса… Но не беше Макс. Гръдният ми кош се оказа прекалено тесен за всичко, което се бе насъбрало в мен. Изстенах.
	— Последния път нямах сили да бъда тъжна, защото цялата ми енергия бе изсмукана от гнева. А това сега… просто _боли_.
	Клоуи метна ръка през рамото ми и каза:
	— Мъжете не стават за нищо.
	Телефонът й звънна и тя отговори след… половин позвъняване.
	— В един бар съм, къде да съм… Да, поркаме… Да, посред бял ден… Тя е тъжна, а аз искам да го кастрирам… Знам… Обещавам… Спокойно, няма да повърна на новия килим. Ще се видим после.
	С което затвори телефона и изпружи среден пръст.
	— Как командва, не е истина просто! Задник!
	— Заслужаваш мъж като Бенет, Клоуи — каза Джордж, наведе се между нас и добави: — И двете сте пияни. Утре вечер ще ви водя на сбирка в подкрепа на Сара, но по _обратния_ начин, ако ме разбирате.

	* * *

	Във вторник вечерта Джордж ни заведе в гей бар. Беше претъпкано с народ. Музиката беше оглушителна. Точно на такова място исках да отида с Макс… във времето, когато бяхме щастливи. Но сега атмосферата само ми напомни колко съм нещастна. А и никак, ама никак не ми се излизаше на партита. Исках просто да се свия някъде, да спя и да се събудя след много, много време, когато Макс нямаше да има никакво значение за мен, когато щях да съм го забравила. Това, което ме плашеше обаче, бе, че ми бяха нужни няколко секунди да спра да обичам Анди — една седмица, след като се разделихме, а аз вече бях с Макс. Сега обаче имах ужасяващото подозрение, че ще мине много повече време, преди да се отърся от този удар.
	В четвъртък сутринта включих телефона си за първи път, откакто го изключих в понеделник. Имах седемнайсет пропуснати обаждания от Макс и нито едно гласово съобщение. Но беше изпратил около двайсет текстови съобщения в понеделник и вторник.
C>
	„Обади ми се.“
C$

C>
	„Сара, видях вестника. Обади ми се.“
C$
	Същото в различни варианти: _обади се; изпрати ми съобщение; кажи ми дали получаваш съобщенията ми_… и прочие в този дух. И точно когато се канех да му се обадя, видях едно от последните:
C>
	„Сара, знам, че изглежда зле, но това не е истината.“
C$
	О, браво! Точно от това имах нужда. Поредната лъжа. Колко пъти бях чувала точно тези думи? Когато се наложи да чуеш това изречение, значи това, което си мислиш, е самата истина. Или поне си близо до нея. Отне ми години да науча урока си, да го инсталирам като програма в мозъка си и нямах намерение да изтривам тази програма в обозримото бъдеще.
	Веднага изключих телефона и реших да не го включвам повече. За мое добро.

	* * *

	Макс трябваше да се върне в петък, знаех със сигурност. Но не дойде, не се обади в офиса, а когато включих телефона си, разбрах, че той просто изведнъж бе спрял да звъни. Нито веднъж след последното съобщение, което прочетох в четвъртък.
	Кое беше най-лошото: клишето, което бе използвал да се оправдае, клишето, което имаше вероятност да не съм разбрала правилно, или мълчанието му.
	И изобщо — бях ли справедлива? Мразех това състояние на гняв и несигурност. Бях живяла разпъната между тези две кофти емоции години наред, с чувството, че нещо се случва зад гърба ми, но така и никога не бях сигурна кога и какво. Бях в средата на чутовна битка между натрапчивото чувство за вина и увереността, че Анди ми причинява нещо лошо. Но сега всичко беше далеч по-зле. Защото този път истински вярвах, че Макс е мъж, когото си заслужава да опознаеш. За сметка на това, с Анди не бях сигурна дали изобщо искам да стигам до такова опознаване. Може би просто исках да направя от него човек, когото си заслужава да опознаеш.
	И какъв беше случаят с другата жена? Дали е била някоя, с която се е виждал, преди нещата между нас да станат сериозни? Можех ли наистина да го виня за подобно нещо, макар че се бяхме разбрали да не се виждаме с други? И кога беше правил тази снимка? Наистина ли е била направена няколко дни, преди да дойде в апартамента ми?
	— Сара, мога да чуя мислите ти през стената — извика Джордж от другата стая. — Едновременно пищиш и ръмжиш. Успокой топката. Сложил съм в бюрото ти една ободряваща течност в красиво розово шишенце. Но не си го харесвай, защото е мое!
	Отворих чекмеджето.
	— Какво има вътре?
	— Скоч.
	Блъснах чекмеджето и извиках:
	— Не става. Това е питието на Макс Стела.
	— Знам.
	Погледнах към стената с надеждата да я пробия и да изгоря врата му с поглед.
	— Ти си задник.
	— Не си му се обадила, нали?
	— Не. Трябваше ли да му се обаждам? — Притиснах ръка към лицето си. — Не ми отговаряй. Тази седмица той е на испански мотиви. Разбира се, че не трябва да му се обаждам!
	Станах и затръшнах вратата, но точно когато се отпуснах в стола, се почука три пъти.
	— Влез, Джордж. — Предадох се с нежелание. — Но няма да пия уиски.
	Но не беше Джордж, а Бенет. Влезе и изпълни пространството само както Бенет можеше да го прави.
	Заех работна поза и инстинктивно отгледах огромния куп документи, които трябваше да прегледам, и пълния хаос, който цереше около мен.
	— Здрасти, Бенет. Шегувах се за уискито. Не пия на работа.
	— И да пиеше, не бих те обвинил — усмихна се той.
	— Добре… — казах, но не знаех кое му е доброто, и разбира се, питах се какво прави в офиса ми. Много рядко, да не кажа никога, не говорехме за работа насаме, почти не идваше тук.
	Той ме изгледа и каза:
	— В Чикаго, когато бях напълно отчаян заради Клоуи, ти дойде и ми се развика. Помниш, нали?
	— О? О, мамка му!
	— Ти ми даде надежда, подсказа ми, че чувствата ми към Клоуи не са изненада за никого, ти ме накара да разбера, че всички знаят, че съм се държал с нея по един или друг начин, защото съм я качил на пиедестал и не съм искал никой да я докосне там.
	Усмихнах се, но не при спомена за онези дни, а от облекчение, че няма да ме изяде с парцалите.
	— Помня, че и двамата бяхте в окаяно състояние.
	— И сега съм тук, за да ти се отблагодаря за услугата. Познавам Макс от много време — каза и седна на ръба на бюрото ми. — Винаги е бил малко… плейбой. Но никога не се е влюбвал и може би затова е бил такъв с жените. Преди да те срещне. Преди да се влюби в теб. — И когато каза последното, ме изгледа с повдигната вежда. Винаги започвах да се притеснявам, когато ме погледнеше така. Познавах го отдавна, вероятно щях да работя с него много време напред, но знаех, че този поглед означава и ще означава само едно — неодобрение. — Освен това, той не ми каза нищо, не ми сподели, но аз наруших първото си неписано правило в отношенията си с приятелите си и _попитах_. И знаеш ли какво ми каза? Каза, че не си му се обадила. А по това, което знам от Уил, мога да заключа, че той никак не е… добре. А ако наистина изпитваш чувства към Макс, си длъжна да му дадеш възможност да ти обясни.
	— Понякога и аз си мисля така, но после се сещам какъв нещастник и лъжец е и се отказвам.
	— Виж, Сара, знам, че начинът, по който Андрю се отнасяше към теб, дори не подлежи на обсъждане. Всички видяхме, всички знаехме и сега съжалявам, че не си отворих устата по-рано да ти кажа какво мисля за него. Но ти сама избираш какво ще пожънеш от това изпитание. Ако възнамеряваш винаги да живееш с убеждението, че всеки мъж е като него, в такъв случай мога да ти кажа само едно — ти не заслужаваш Макс. Макс не влиза в тази твоя квалификация. Не и той. Той просто не е такъв човек.
	Бенет ме изгледа, а аз не знаех изобщо какво се казва, когато ти заявят истината. Мисълта, че не го заслужавам, дойде и с другата мисъл — трябва да си намеря тоалет за вечерята.

	* * *

	Клоуи и Бенет ме взеха от нас с лимузина. Качих се в колата и веднага отбелязах колко е хубав Бенет в смокинг. Не беше честно спрямо останалите мъже. До него Клоуи сияеше в перлена рокля с голи рамене. Той й прошепна нещо, а тя завъртя очи.
	— Голямо си прасе!
	— Това е причината да ме обичаш, нали? — засмя се той и целуна шията й.
	Обичах да ги гледам така щастливи. Не изпадах в самосъжаление, не исках да мисля, че за мен няма такъв човек. Погледнах в скута си, огледах роклята си. Бях прекарала повече от час да се подготвям за събитието. Но докато ги гледах, разбрах, че искам човекът до мен да бъде Макс.
	Отвърнах глава и се загледах навън. Опитах се да си спомня последния път, когато бях в тази сграда. Колко сигурна и защитена се чувствах с него под душа в студеното помещение. Но за мое учудване и ужас, портиерът ме позна и ми се усмихна.
	— Добър вечер, госпожице Дилън — каза и ни придружи до асансьора, натисна копчето за апартамента му, направи крачка назад и ни пожела приятно изкарване на вечерта.
	Когато вратите се затвориха, имах чувството, че ще падна.
	— Имам съвсем основателни съмнения, че ще получа удар — казах през зъби. — Я ми напомни защо всъщност съм тук?
	— Дишай дълбоко — каза Клоуи.
	Бенет се наведе към мен и каза:
	— Тук си, за да му покажеш колко си красива, че не _те е съборил_. Дори само това да се случи тази вечер, пак няма да е кой знае колко зле.
	Думите му така ме сломиха, че съвсем забравих да се подготвя психически да видя всекидневната му за първи (втори) път. Когато вратите на асансьора се отвориха, гледката към хола му ме удари като цепеница. Право през гърдите. Напълно съм сигурна, че усетих удара толкова болезнено, че се наложи да направя няколко крачки назад. Това, което Джони бе пресъздал в клуба, бе съвсем малка част от всекидневната, един ъгъл, който явно бе за по-малко гости, нещо като място да седнеш и да си поприказваш с някого на питие, но на мен ми се стори като фар на огромно пристанище. Независимо че ме деляха… векове от спомена за онова място, че километри бял мрамор се простираха между мен и онзи ъгъл, не можех да откъсна очи. Няколко мъже се въртяха около бара, пиеха си питиетата и гледаха през прозореца. Стори ми се, че мястото им не е там, сякаш трябваше да са от другата страна на прозореца и оттам да гледат навътре.
	Клоуи мушна ръка под моята и ме поведе след един висок, възрастен джентълмен навътре към жилището.
	— Добре ли си? — попита Клоуи.
	— Мисля, че идеята не е добра — промълвих несигурно.
	Тя пое дъх през зъби.
	— Всъщност, може би си права — каза, но усетих, че гледа някъде напред и това, което виждаше, бе причината за съгласието й. Вдигнах глава и проследих погледа й. Уил точно влизаше, а Макс вървеше зад него. Беше облечен със смокинг, подобен на този, който бе облякъл преди няколко седмици на галавечерята. Но тази вечер жилетката му беше бяла, а очите… мъртви. Устата му се усмихваше, но усмивката не стигаше до тях. Имаше още около стотина души, които обикаляха из апартамента, гледаха произведенията на изкуството, разхождаха се до кухнята, вземаха си питиета, стояха в средата или по ъглите и си говореха оживено. Аз стоях като препарирана до стената и не можех да се отлепя.
	Защо, за бога, бях облякла червена рокля? Почувствах се като сигнална лампа сред облечените в пастелни и тъмни цветове хора. Какво се надявах да постигна? Да ме види? Но дори и това да съм искала, мисията беше невъзможна, напълно провалена. Той не ме погледна. По нищо не пролича, че забелязва присъствието ми. Макс мина през помещението, благодари на хората, че са дошли, здрависа се, обърна внимание на всички. Опитах се да спра да зяпам като изтървана от лудница и да дебна като котка всяко негово движение, но нямаше смисъл.
	_Липсваше ми._
	Не знаех какво изпитва, не знаех кое е истина и кое е лъжа. Не знаех какво всъщност бяхме… ние двамата… какво имаше между нас.
	— Сара?
	Веднага разпознах плътния глас на Уил.
	— Здрасти, Уил. — Опитах се да се усмихна, но усмивката ми се стопи. Никога не го бях виждала толкова сериозен. Всъщност никога не бях виждала нито един от двамата сериозни. Винаги, абсолютно винаги и двамата се усмихваха. Не и тази вечер. Не, това просто не се случваше!
	Той ме погледна въпросително и после тихо попита:
	— Знае ли, че си тук?
	Погледнах към Макс, който говореше с две по-възрастни дами в другия край на стаята.
	— Не знам.
	— Да му кажа ли?
	Поклатих глава, а той въздъхна:
	— Господи, колко се радвам, че си тук. Този човек е напълно безполезен напоследък, не може да свърши никаква работа.
	— Все още не съм сигурна — признах.
	— Наистина съжалявам — каза тихо той.
	Погледнах го в очите.
	— Не е нужно да се извиняваш заради глупостите на Макс.
	Той ме изгледа изумен и поклати глава. Само веднъж.
	— Той… не ти е казал?
	Сърцето ми за секунди се свлече в стомаха и после започна да блъска като лудо.
	— Какво да ми е казал?
	Но Уил само направи крачка назад, обмисли дали да ми обясни, и в крайна сметка само констатира:
	— О! Ти не си говорила с него! Все още?
	Поклатих глава. Той погледна Макс през рамото ми и сложи ръка върху моята.
	— Обещай ми, че няма да си тръгнеш оттук, преди да говориш с него — помоли той.
	Кимнах и вперих поглед в Макс, който стоеше до някаква много красива брюнетка. Тя го бе налазила отвсякъде, смееше се с пълно гърло. Прекалено високо, прекалено се стараеше да му събуе панталоните! Обърнах се, но Уил бе изчезнал. Изведнъж изпитах силна потребност от въздух. Обърнах се и тръгнах по най-близкия коридор.
	Тук нямаше хора, никой не предлагаше напитки и храна, никой не навираше табли в лицето ти. Просто широк коридор с много затворени врати. Между тях бяха окачени красиви фотографии на дървета, снежни пейзажи, устни, ръце, гърбове. Къде отивах? Какво исках да разбера? Какво още исках да узная за Макс? Вероятно търсех стая с женски… неща? Дали затова не ме бе канил у тях? За да си има свое собствено пространство. Не, пространство за някоя друга. За много други.
	_И какво изобщо правех тук?_
	Чух стъпки зад гърба си и се мушнах в една от стаите. Вътре беше толкова тихо, че чувах как пулсът ми блъска в ушите. Огледах се. Бях в огромна спалня с гигантско легло в средата. На нощната масичка, където беше единствената запалена лампа, имаше снимка. И на снимката — аз. Гледах към фотоапарата, а пръстите ми бяха върху копчетата на ризата му. Устните ми бяха разтворени. Гледах изненадана и… облекчението буквално ме събори. Спомних си точно кога направи тази снимка. Току-що ми бе казал, че ме обича.
	Завъртях се и се огледах. Стената зад мен… Снимки. _Моят_ гръб, докато разкопчавах сутиена си, усмихнатото ми лице, докато свалям ципа на полата си. _Моето_ лице, обърнато към него и окъпано в светлината на утрото. Запрепъвах се напред, сякаш да избягам от горчивата истина, че се бях издънила, бях се провалила, бях объркала всичко, бях разбрала грешно. Много грешно. А е трябвало да разбера, да видя толкова много _други_ неща! Минах през някаква врата, оказа се дрешник. И тогава стана още по-зле. Ако изобщо можеше да бъде по-зле. Моята грешка ме гледаше от стените, които буквално щяха да експлодират от интимност.
	Имаше около трийсет снимки. На нас двамата. Черно-бели, различен размер, изящни рамки, подредени с много вкус върху семплата кремава боя на стената. Снимката, която направих на устните му върху глезена ми. Някои бяха простички, без никакъв сексуален подтекст, но пък толкова красиви! Палецът му върху съвсем малко парченце открита плът от корема ми, когато си прокарваше път нагоре по тялото ми. Някои бяха еротични, но не грозно еротични, напротив — много деликатни, само загатваха, че снимката е направена в мига, преди да се изгубим един в друг. Зъбите ми, захапали мекото на ухото му, на друга снимка се виждаше само задъханата ми уста, опряна до лицето му, очевидно съм била близо до оргазъм. Или на тялото ми под неговото. Ноктите ми, впити в раменете му, бедрата ми, разтворени под него. Имаше някои доста… откровени. Пръстите ми около пениса му, една доста размазана снимка как ме чука на задна. Сетих се, че това беше в склада.
	Но тази, която буквално ме уби, бе снимка, която бе направена отстрани. Това беше вечерта в моя апартамент. Дори не бях разбрала, че е нагласил камерата на таймер, но бе снимал от доста странен ъгъл. От нощното ми шкафче. На снимката Макс беше върху мен, мускулите на бедрата му бяха изопнати, точно влизаше в мен. Единият ми крак бе увит около кръста му. Беше се подпрял на ръце, навел глава към мен да ме целуне. Очите ни бяха затворени, лицата и на двама ни бяха толкова спокойни, никакво напрежение. Това бяхме ние, уловени в един-единствен кадър. Ние не правим секс. Ние правим любов. Един съвършен образ. И до тази снимка имаше още една. Устните му, отворени около зърното ми, очите му бяха извърнати към мен. И ме боготворяха.
	— Господи! — прошепнах.
	— Тук е забранено да се влиза.
	Подскочих с ръка на гърдите. Затворих очи. Само гласът му бе в състояние да ме побърка.
	— И за мен ли е забранено?
	— _Най-вече_ за теб.
	Обърнах се да го погледна, но това беше _голяма грешка_. Трябваше да си дам поне пет минути и да се подготвя да го погледна отблизо. Напълно запазил самообладание, като изваден от кутийка, прекрасен. Но съдейки по ъгълчетата на очите и устните — беше съсипан. Около очите му имаше черни кръгове от недоспиване. Устните му бяха свити в права черта, бледи и безжизнени.
	— Беше много трудно да остана там — признах. — Стаята, диванът…
	Той ме погледна напълно безчувствено.
	— Знаеш ли, и на мен не ми беше много весело, когато се върнах от Сан Франсиско. Тръгнах да купувам нови мебели.
	Тишината ни удави. Най-сетне той извърна поглед от мен. Не знаех как да започна. Трябваше да си спомня, че на телефона му е имало снимки на други жени. Някои от тях, направени след като бе снимал мен. Но тук, в тази стая, не аз бях наранената, а той.
	— Не разбирам какво се случва с момента — казах. И наистина не разбирах.
	— Не искам да бъда унижаван директно, открито, не искам да ми се припомня за унижението, през което минах — каза и посочи снимките. — Повярвай ми, Сара, нямаше нужда да идваш и с присъствието си да ми напомняш колко съм бил жалък. Освен това никой не те е канил в тази стая. — Загледа се в снимката, на която устните му бяха залепени за бедрото ми, и добави: — Мислех си да ги оставя две седмици и после да ги махна.
	— Макс…
	— Ти ми каза, че ме обичаш. — Желязната му маска се пропука. Съвсем малко. Никога не го бях чувала ядосан. Но за всяко нещо си има първи път. Нямах представа какво да кажа. Та той говореше за нас като за минало. Най-важното в момента обаче бяха моите чувства към него, особено в стая, която ме затрупваше с доказателства за това, което бях направила от него. Какъв беше онази нощ и какъв беше сега.
	— Но ти имаше снимки на други же…
	— Ако ти ме обичаше истински, както те обичам аз — отряза ме той, — щеше да ми дадеш възможност да обясня как и какво си видяла във вестника.
	— Обикновено обясненията идват прекалено късно, много след като някой се нуждае от тях.
	— Да, ти го показа ясно и категорично. Но ти си мислиш, определено _вярваш_, че съм направил нещо лошо. Лъгал ли съм те някога? Крил ли съм нещо от теб? Аз ти имах _доверие_. За теб е някаква даденост, че никой никога не ме е наранявал и доверието ми идва ей така, щрак — и готово… Мислиш ли, че ми е лесно да имам пълно доверие на някого? Мислиш ли, че не съм способен да изпитвам болка? Да, така си мислиш, защото си прекалено заета да пазиш собствените си чувства, своето сърце, своя живот, за да проумееш, че и другите хора имат чувства и че може би не съм такъв, какъвто им изнася да ме покажат във вестниците.
	Каквото и да кажех, нямаше да ме оправдае. Той беше прав. Много прав. След като ми каза за Сисили и за романтичния си живот, аз просто реших… да, приех за даденост, че всичко му идва лесно и леко, че никога не е изпитвал болка, че не е нараняван, че не е видял другата страна на любовта.
	— Можеше да ми дадеш възможност да обясня — каза.
	— Сега съм тук, обясни ми.
	Замисли се, лицето му остана напълно безизразно, дори може би леко раздразнено, погледна встрани и кимна.
	— Тези, които откраднаха чантата ми, са продали снимките, казвайки, че те са ги правили. Любезните и отзивчиви хора в „Селебритини“ намериха деветдесет и осем снимки — на нас, двамата. В чантата, на SD картата, на телефона ми. Ако бяха успели да пробият паролата на лаптопа ми, щяха да намерят още поне двеста. И какво става накрая? Избират една-единствена снимка на бедрото ти и слагат снимка на жена, която дори не познавам.
	Усетих как лицето ми се изкривява от объркване, недоверие, изумление, а сърцето ми блъскаше като чук.
	— Искаш да кажеш, че са сложили снимката ей така. Не е твоя снимка?
	— Снимката _беше_ в телефона ми — каза и пак ме погледна. — Но не знам коя е жената. Уил ми изпрати тази снимка сутринта точно преди да ми вземат чантата. Снимката е на жена, с която се е виждал два-три пъти преди няколко години.
	Не разбирах.
	— Защо ти е пратил снимка на тази жена?
	— Казах му за снимките, които ти правя, че са истинско изкуство. Че е нещо съвсем ново за мен. И както става винаги, той започна да се шегува, че това не е никаква новост за него и че едва ли не всеки път ходи с апарата да снима жените си. Беше просто игра, както винаги. Как винаги е бил навсякъде, винаги е правил всичко, как съм изостанал във всичко. Разбира се, само се шегуваше. Уил беше сигурен, че съм влюбен в теб, много преди аз да го осъзная. — Той направи крачка назад и се облегна на стената. — Лошото е, че започнахме шегата в деня, преди да замина. Той ме попита дали пазя снимките ти в телефона си и после ми изпрати тази единствена снимка. Но шегата дойде в много, много лош момент.
	— Но там пишеше, че имаш снимки на много жени.
	— Лъжа.
	— Защо не ми каза тези неща? Защо не ми остави съобщение, не написа съобщение?
	— Първо, защото мисля, че сме зрели хора и можем да говорим лице в лице. Всичко, което сме правили, откакто се познаваме, изисква голямо доверие, Сара. Мислех, че заслужавам да ми имаш доверие и сега. И второ… — Той прокара ръка през косата си, изруга. — Трябваше да ти призная, че съм казал на Уил, че те снимам. Това означаваше да ти призная, че съм споделил тайната ни. За мен това означава предателство спрямо жената, която… вярвах, че ми има доверие. Адвокатите ми се занимават по въпроса с клеветата, но сериозно, цялата тая работа ни кара да изглеждаме като пълни задници в очите им.
	— Точно думата „задник“ ми дойде на ума, когато видях вестника.
	— Не разбираш ли, че те търсеха именно такава сензация? Историята за мен и многото ми жени. Намериха стотици наши снимки, но решиха да сложат само една. Има една-единствена снимка на друга жена и те слагат точно нея. Казах ти, че не се виждам с никоя. Не беше ли достатъчно за теб?
	— Това е, защото съм свикнала мъжете да казват едно, а да правят съвсем друго.
	— Но очакваше, че няма да съм като него, нали? — попита и затърси отговора в очите ми. — Иначе нямаше да ми кажеш, че ме обичаш. Защо да си даваш труда да ми подариш такава нощ?
	— Предполагам, че когато снимката излезе… не знам… мислех, че тази нощ не е означавала нищо специално за теб.
	— ГЛУПОСТИ! Ти не беше ли там? Не виждаш ли снимките? Сляпа ли си да видиш какво означава тази нощ за мен?
	Протегнах ръка към него, но той се отдръпна. Изглеждаше истински ядосан. И яростта ми към самата мен, гневът ми към него, всичко се събра и гръмна. Спомних си, когато видях снимката на другата жена. Сякаш някой ме бе пробол с нож.
	— А какво очакваше да си помисля? Просто, най-логичното бе, че си играеш с мен. За теб всичко винаги е било толкова лесно. Така изглеждаше!
	— Беше лесно, да. Най-лесното нещо на света бе да се влюбя в теб. Не трябва ли да е така? Не става ли така при всички хора? Лесно, без драма, без съмнения. Това, че не са ми прегазвали сърцето през последните години, не означава, че съм от камък и това сърце е достатъчно здраво и няма да се пръсне, когато някой мине като валяк през него. По дяволите, Сара! През последните две седмици съм се превърнал в развалина. Напълно размазан.
	Притиснах ръка към стомаха си. Имах чувството, че ако не се хвана сама, ще се разпадна на място.
	— И аз.
	Той въздъхна, заби поглед в обувките си, но не каза нищо повече. Сякаш някой бе сложил сърцето ми в центрофуга.
	— Искам да бъда с теб — казах.
	Той кимна само веднъж, но не ме погледна, не каза нищо. Направих крачка към него, повдигнах се на пръсти да го целуна, но едва стигнах до брадичката му, защото той не наведе глава да отговори на целувката ми.
	— Макс, липсваш ми. Знам, че взех прибързано решение, че направих погрешни изводи. Аз… просто си помислих, че… — И тук спрях. Сякаш не съществувах за него. Обърнах се и без да поглеждам назад, излязох от дрешника, минах през спалнята и се върнах на партито.

	* * *

	— Ще си тръгвам — казах на Клоуи, веднага щом успях да я дръпна не съвсем дискретно от разговора й с Уил и Бенет. Двамата ни изгледаха, без изобщо да прикриват интереса си към развоя на събитията. Всички бяхме застанали в онази част от всекидневната, която изглеждаше точно като шеста стая. Гърдите ме боляха, сякаш някой забиваше карфици в дробовете ми. Исках да махна тази смешна рокля и да се свия във вана, пълна с тесто за сладки.
	— Дай ни двайсет минутки, става ли? — попита и ме погледна в очите, опита се да разбере какво става. — Или трябва да тръгнеш веднага?
	Огледах се, търсех с очи Макс, но той не бе излязъл от спалнята. Исках да съм тръгнала, когато се върне при гостите. Със сигурност не желаех да остана в този ъгъл и да си спомням колко ме обичаше, колко беше мил в клуба и във всяка секунда след това.
	Бях ужасена, че го губя, объркана, но най-вече бях влюбена в него. До лудост. И споменът за красотата, която бе показал чрез всички тези снимки, щеше да остане в съзнанието ми, докато дишам.
	— Току-що проведох най-странния си разговор с Макс. Чувствам се като най-големия идиот в света, а той е такъв инат, и то с пълно право, защото се държах с него глупаво. И искам да си отида. Ще си взема такси.
	Уил се приближи, сложи ръка на рамото ми и каза:
	— Не тръгвай веднага.
	Погледнах го сърдито.
	— Голямо си прасе, Уил. Бих убила Макс, ако разбера, че ти е пращал мои снимки.
	Той кимна виновно.
	— Знам.
	Но вече не го слушах. Вниманието ми беше приковано от Макс. Вървеше по коридора и се приближаваше към стаята. Не знам кога и как се бе появил, защото не спирах да се обръщам и да гледам натам. Облегна се на стената, отпи от уискито си. Гледаше ме. Изражението му беше същото като първата вечер, когато се запознахме, когато ме гледаше как танцувам за него.
	— Съжалявам — казах само с устни. — Сгреших.
	Уил говореше нещо, но изобщо не го слушах. Гледах как Макс облизва устните си, после очите му грейнаха.
	— Красива си — каза с устни.
	Уил ме питаше нещо. _Какво каза Макс?_
	Кимнах и измънках:
	— Да.
	— Сара, въпросът не изискваше отговор „да“ или „не“.
	— Аз… Аз… — Опитах да се концентрирам, но видях как Макс оставя питието си и тръгва към мен. Пригладих роклята си и се опитах да изпъна рамене и да сложа някаква безизразна физиономия.
	— Би ли повторил въпроса?
	— Макс идва насам, нали? — попита Уил и ме погледна с явно задоволство.
	— Аха. — Кимнах.
	Не осъзнавах колко близо стоя до стената, докато не опрях в нея, притисната от огромното тяло на Макс. Той впи устни в моите. Прошепна името ми — пак и пак. Исках да кажа нещо, исках да се пошегувам, че се целуваме пред очите на всички, на собственото му парти, но бях като размазана от тежестта на залялото ме облекчение. Не можех да направя нищо друго, освен да разтворя устни за езика му. Зъбите му минаха по брадичката ми, по челюстта, засмука врата ми. През рамото му видях, че всички ни гледат с ококорени очи, разговорите бяха спрели, а някои тихо започнаха да обсъждат.
	— Макс — прошепнах, зарових пръсти в косата му. Не можех да спра да се усмихвам. Имах чувството, че лицето ми ще се разцепи на две. Той погледна устните ми, очите му бяха полузатворени, гладни. Изглеждаше като пиян. От мен. — Макс, гледат ни.
	— Това е в твоя ресор. — Усмихна се и отново ме целуна.
	— Щеше ми се да спазим малко повече анонимност.
	— Лошо. Защото няма да стане. Мисля, че се разбрахме, че на това парти ще кажем на всички.
	Отдръпнах се и го погледнах в очите. Гледаше ме съвсем сериозно.
	— Съжалявам, много съжалявам за всичко.
	— Предполагам, че вече ти е ясно, че и аз искам да бъда с теб. Само ми дай секунда да се съвзема — каза тихичко.
	— Да, разбира се. — Кимнах.
	Макс се усмихна широко и ме целуна по носа.
	— Поне свършихме и тая работа. Но си спечелих правото за справедлива присъда. И недоверчивата Сара вече я няма, нали?
	— Няма я. Обещавам.
	Макс оправи сакото си, пое дъх, сложи ръка в моята и се обърна към втрещената публика.
	— Моля да бъда извинен, но не съм бил с приятелката си от две седмици.
	Хората се усмихваха, сякаш бяхме най-милото нещо, което са виждали в живота си. Познавах тези погледи, бях им свикнала, бях ги наблюдавала години наред. Но сега… сега беше истинско. Нещата, които открих в Макс, нямаха нищо общо с анкети, представителни извадки и обществено мнение. За първи път в живота си това, което се случваше зад затворени врати, беше десетки пъти по-хубаво от онова, което виждаха хората.

	* * *

	Макс все още изпращаше гостите си, когато се мушнах в спалнята му да разгледам снимките. Не можех да проумея как една снимка може да хване съвсем точно чувството ти и да го покаже толкова оголено. Докато ги гледах, имах усещането, че обективът е снимал разголената ми душа. Чух как влиза и тихо затваря вратата.
	— Как си издържал?
	— Кое да съм издържал? — Застана зад мен и се наведе да целуне врата ми.
	— Да гледаш тези снимки всеки ден, докато бяхме разделени. Ако бяха на моята стена, досега да съм се удавила в море от самосъжаление и корнфлейкс.
	Той се засмя и ме обърна с лице към него.
	— Не бях готов да се откажа от теб. Все още не. Бях нещастен, но бих бил по-нещастен, ако бях развял бялото знаме и бях обявил мисията за приключена. — Ето, от това имах нужда — някой да ми напомня, че чашата не е наполовина пълна, а че прелива.
	— Мисля, че ще е много изтощително за теб да бъдеш оптимист и за двама ни — казах.
	— Да, но възнамерявам рано или късно да те направя оптимист — каза, разкопча ципа на роклята ми и я плъзна надолу по раменете. Отново ми напомни на малка локвичка в краката ми. Пристъпих и се оставих на удоволствието от изгарящите му, впити в кожата ми очи.
	Но когато го погледнах, стомахът ми се сви от притеснение и болка. Беше толкова сериозен, дори мрачен.
	— Какво има?
	— Можеше да разбиеш сърцето ми. Не искам да го забравяш.
	Кимнах и преглътнах твърдата буца в гърлото си.
	— Знам.
	— Когато казвам „Обичам те“, това не означава, че те обичам, защото си нещо добро за кариерата ми или че ми харесва сексът с теб и колко често обичаш да го правиш. Това означава, че обичам _теб_. Обичам да те карам да се смееш, да гледам как реагираш на света, да научавам малките големи неща за теб. Обичам начина, по който ме караш да се чувствам друг човек. И ти имам доверие, че никога няма да ме нараниш.
	Може би защото беше толкова висок и имаше широки рамене, защото винаги се усмихваше и никога не се обиждаше, Макс винаги _бе изглеждал_ като голяма неразрушима скала, сякаш никой и нищо не можеше да го събори. Но в крайна сметка, той беше раним като всеки човек.
	— Разбирам — казах. Но беше толкова странно да си на мястото на този, който ранява, който е причинил болката, който е объркал нещата. Да си този, на когото се дава втори шанс.
	Той ме целуна и направи крачка назад, за да съблече сакото и жилетката си. Остави ги в ъгъла. И тогава забелязах апарата му. Тръгнах към Макс, вдигнах го и нагласих обектива.
	Той махаше папийонката си.
	— И аз те обичам — казах. Бях приближила апарата максимално близо до лицето му.
	Направих няколко много бързи снимки, а той ме гледаше… гладно. Както винаги.
	— Събличай се — казах.
	Измъкна папийонката и я пусна на пода. Започна да разкопчава ризата си.
	_Щрак._
	— Само да те предупредя — казах, без да свалям обектива от окото си. — Тази нощ ще се наложи да оближа всеки сантиметър от гърдите ти.
	Той се усмихна.
	_Щрак._
	— Няма проблем, но няма да е зле да оближеш и малко по-надолу.
	Снимах ръцете му върху колана, панталона му, захвърлен на пода, стъпалата му, пръстите на краката му, спрели точно пред моите.
	— Какво си мислиш, че правиш? — попита и взе апарата от ръцете ми.
	— Правя снимки за _моята_ спалня.
	Той се засмя и поклати глава.
	— Качвай се на леглото, Цвете. Май си забравила как стават тези неща при нас.
	Седнах на леглото и усетих как потъвам в меките чаршафи. Матракът сякаш се отвори да ме прегърне. Той разтвори единия ми крак и ме огледа.
	_Щрак._
	— Погледни ме — каза тихо. Един лъч от грейналото нощно небе на Манхатън освети кожата под гръдния ми кош. Пръстът му се закатери по вътрешната част на бедрото ми, а аз не откъсвах очи от лицето му, наполовина скрито от апарата.
	_Щрак._
	Въздъхнах и затворих очи.
	Нов живот. Нова любов. Нова Сара.
