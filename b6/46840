>	А
	__Аборигени__ — коренното население на страната, противопоставяно на пришълците. Според преданието така се наричало древното племе, живяло в _Лациум_ в подножието на Апенините, когато тук дошъл _Еней_, който от аборигените и от своите _троянци_ създал латинския народ (I, 1; I, 2).
	__Авгу`ри__ — почетна и влиятелна колегия в Рим, отначало от уредници на обредите за плодородие, после — от жреци гадатели, особено птицегадатели. Преди всеки важен държавен акт гадаели за волята на боговете по небесните явления — облаци, мълнии, гръмотевици и най-вече по поведението на птиците при летене, песен или писък, кълване и по вътрешностите на жертвените животни. Упражнявали голямо влияние върху държавния и политическия живот в Рим (I, 18).
	__Авенти`н__ — един от хълмовете, върху които е разположен Рим, в югозападната му част. Върху него извършил своето птицегадание _Рем_. Не е бил включен в помериума (първоначалните свещени очертания на града) и няма археологически данни да е бил обитаван през царската епоха. Бил е част от обществената земя (ager publicus) и от V в. пр.н.е. бил предоставен за заселване на плебса. В подножието му се намирал храмът на _Либер Латер_ и _Церера_ — божества, покровители на плебса. На _Авентин_ и на Свещената планина се установявали плебеите по време на своите сецесии (вж. сецесии). Хълмът бил и център на _латините_. На него се намирал храм на _Диана_, който била тяхна покровителка, и на _Юнона Регина (Царица Юнона)_. На него _Нума Помпилий_ построил храм на _Юпитер Елиций_ (I, 3; I, 6; I, 20; I, 33; XXI, 52; XXII, 1; XXV, 10).
	__Авре`лий, Гай__* (III-II в. пр.н.е.) — легат в 216 г., участвувал в защитата на Нола (XXIII, 16).
	[* Имената в азбучния показалец-коментар са подредени по следния принцип: 1. Родово име; 2. Прякор (ако има), който често се предавал по наследство и ставал наименование на даден клон от рода; 3. Прозвище (ако има); 4. Име. Например: Корнелий (род. име) Сципион (прякор) Африкански (прозвище), Публий (име).]
	__Авре`лий Ко`та, Марк__ (III-II в, пр.н.е.) — един, от пратениците на _Рим_ при македонския цар _Филип V_, останал на Балканския полуостров и действувал заедно с римските съюзници срещу Македония (XXX, 42).
	__Авсета`ни__ — народност в Североизточна Испания (XXI, 23).
	__Авъл Корне`лий Кос__ — вж. Корнелий Кос, Авъл.
	__Авъл Манлий__ — вж. Манлий Торкват Атик, Авъл.
	__Авъл Семпроний__ — вж. Семпроний Атратин, Авъл.
	__Агриге`нт__ — дорийска колония на южното крайбрежие на _Сицилия_ (XXV, 13).
	__Агри`па__ (легенд.) — син на _Тиберин_, легендарния десети цар на _Алба Лонга_ (I, 3).
	__Адрия__ — град в южната част на областта _Пиценум_, намираща се в североизточния край на Апенинския полуостров (XXII, 9).
	__Акви`лии__ — римски род, участвувал в заговора за връщането на _Тарквиниите_ на престола (II, 3; II, 7).
	__Акви`лии, Гай__ (V в. пр.н.е.) — консул в 487 г. заедно с _Тит Сициний_ (II, 40).
	__Акце`нзи__ — лековъоръжени войници от гражданите с най-нисък ценз, предназначени да заместят убитите и ранените, чието оръжие вземали, тъй като нямали свое собствено (VIII, 8).
	__Акций__ — град и нос в Акарнания (Западна Гърция), където на 2 септ. 31 г. пр.н.е. _Цезар Октавиан_ нанесъл решително поражение на обединените сили на _Марк Антоний_ и _Клеопатра_, в резултат на което в негова власт минали Гърция, Егейският архипелаг и Западна Мала Азия (I, 19).
	__Алба__ (легенд.) — син на _Латин Силвий_, петия цар на _Алба Лонга_ (I, 3).
	__Алба Ло`нга__ — древен град в _Лациум_, югоизточно от Рим. Според преданието основан около 1150 г. пр.н.е. от _Асканий_, сина на _Еней_. Около началото на I хилядолетие пр.н.е. бил център на Латинския съюз. Бил разрушен във VII в. пр.н.е. по заповед на _Тул Хостилий_ и жителите му били преселени в _Рим_, но намиращото се в нея светилище на _Юпитер Лациарис_ останало свещен център на Латинския съюз (I, 3; I, 6; I, 20; I, 22; I, 23; I, 29; I, 30; I, 52; XXX, 45).
	__Албани__ — жителите на Алба Лонга (I, 6; I, 22; I, 23; I, 24; I, 33; VIII, 5).
	__Албанска планина__ — планина в _Лациум_, югоизточно от _Рим_, на западния склон, на която бил разположен древният град _Алба Лонга_ (I, 3; VII, 25).
	__Алби`ний, Лу`ций__ (V-IV в. пр.н.е.) — човек от плебса, който по време на бягството от _Рим_ при нападението на галите в 390 г. пр.н.е. свалил семейството си от колата, за да качи _весталките_ и да ги откара в _Це`ре_ (V, 40).
	__Албула__ — старото име на река _Тибър_. В древни времена била граница между _етруските_ и _латините_ (I, 3).
	__Алгид__ — планинска верига в _Лациум_, на югоизток от Рим, където се намирал прочут храм на _Фортуна_ (XXI, 52; XXVI, 9).
	__Александър Велики__ (356–323 г. пр.н.е.) — цар на Македония от 336 г., син на _Филип II_, възпитаник на _Аристотел_. Побеждавайки персите, подчинявайки царството на Ахеменидите, завоювал Средна Азия до река Инд и създал най-голямата в древността монархия, която се разпаднала след смъртта му, лишена от вътрешна връзка. Съществували легенди, че бил син на бог, който се явил при майка му в образа на змия (XXVI, 18; XXXV, 14).
	__Алия__ — Ляв приток на Тибър, край бреговете, на който в 387 или 390 г. пр.н.е. _галите_ победили в битка _римляните_ (V, 39; V, 49; XXII, 50).
	__Ало`рк__ (III в. пр.н.е.) — испанец от Ханибаловата армия, получил статута на „приятел и гостоприемник“ от жителите на обсадения от _Ханибал Сагунт_, на които той съобщил условията на _Ханибал_ за предаването на града (XXI, 14).
	__Амитерн__ — град в областта на сабините (XXI, 52).
	__Аму`лий__ (легенд.) — син на _Про`ка_, отнел от по-големия си брат _Нумитор_ царската власт над _Алба Лонга_, свален от престола и убит от внуците на _Нумитор Ромул и Рем_ (I, 3; I, 5).
	__Амфора__ — съд за течности и оттам — мярка за вместимост, равна на 26 литра. В _амфори_ се измервала и вместимостта на плавателните съдове. В този случай една _амфора_ е равна на 80 римски либри или на около 27 литра (XXI, 63).
	__Ана`гния__ — главен град на _херниците_. Намирал се в _Лациум_ (XXVI, 9).
	__Ание`н__ — река в _Лациум_, ляв приток на _Тибър_. Днес — река Анио (V, 39; VII, 9; XXVI, 10; XXVI, 11).
	__Аний, Лу`ций__ (IV в. пр.н.е.) — военачалник на _латините_ по време на Първата латинска война (340–338 г. пр.н.е.), (VIII, 3–6).
	__Ани`ций, Марк__ (III в. пр.н.е.) — военачалник на съюзния отряд от _Прене`сте_, който в 216 г. закъснял за битката при _Кана_ и се установил в _Кану`зиум_. След превземането на _Кану`зиум_ от _Ханибал_ в началото на 215 г. върнал оцелелите войници в _Прене`ете_ (XXIII, 19).
	__Анк Марций__ — вж. Марций, Анк.
	__Антемна`ти__ — жителите на _Анте`мна_, древен _сабински_ град на североизток от _Рим_, разположен там, където река _Аниен_ се влива в _Тибър_ (I, 9; I, 11).
	__Анте`нор__ (легенд.) — мъдър троянски вожд, съпруг на Теано, една от сестрите на царица _Хекуба_, приел в _Троя_ гръцките пратеници Одисей и Менелай и съветвал троянците да върнат Елена и да сключат мир. При превземането на крепостта гърците пощадили него и близките му. Стигнал преди _Еней_ в Италия и основал там град Патавий (днешната Падуа), (I, 1).
	__Антепила`ни__ — първите два реда войници (_хастатите_ и _принципите_) на построен за бой _легион_, стоящи пред _триариите_. Въоръжени били с тежко метателно копие (pilum), откъдето идва и името им (VIII, 9–10).
	__Антесигна`ни__ — първоначално воини от първите редици, които се сражавали пред знамената (signa) и имали задължението да ги защитават. По-късно избрана част от _легиона_, която поддържала в боя конницата, заемала опорните пунктове и така нататък (XXX, 32).
	__Антио`х III Велики__ (242–187 г. пр.н.е.) — цар на _Сирия_ от 223 г. до смъртта си, член на династията на _Селевкидите_. По време на управлението му държавата била разширена, като на изток достигнала до Индия, придобила значителен международен престиж, но в борбата с _Рим_ за Гърция (90-те години на II в. пр.н.е.) претърпял тежко поражение при Магнезия в 190 г., след което западна граница на държавата на _Селевкидите_ станала планината Тавър в Мала Азия (XXXV, 13).
	__Антио`х__ (II в. пр.н.е.) — син на цар _Антиох III Велики_ (XXXV, 13).
	__Антио`хия__ — столицата на елинистическото царство на _Селевкидите_, намираща се край река Оронт. Основана от Селевк I в 300 г. пр.н.е. заедно с другите градове със същото име в чест на баща му _Антиох_. Заедно с Александрия — най-забележителен икономически и културен център на Изтока. В римско време седалище на наместника на _Сирия_, по-късно императорска резиденция на Изток, средище на християнството. Разрушен в 538 г. от персите.
	__Анти`стий, Марк__ (III в. пр.н.е.) — _легат_ през 217 г. заедно с _Квинт Теренций_, изпратен от сената да върне в _Рим_ консула _Гай Фламиний_, за да извърши обичайните ритуали при встъпване в длъжност (XXI, 63).
	__Анхи`з__ (легенд.) — дардански владетел, внук на Асарк, син на Капис и Темида, на когото дарила любовта си Афродита и чийто син от нея бил _Еней_. Умрял в _Сицилия_ по време на пътуването на _Еней_ към Италия. Смятан за родоначалник на римския род на _Юлиите_ (I, 1).
	__Анций__ — град в _Лациум_ (VIII, 25; XXII, I).
	__Анци`ле__ — свещен кръгъл щит, който според мита бил спуснат от небето в отговор на молитвата, отправена от цар _Нума Помпилий_ към боговете да защитят _Рим_. Били изработени 11 копия (_анцилиа_), които били съхранявани в _Регията_ — древния царски дворец, — и с тях _салиите_ извършвали ритуалните си шествия през _Рим_ в месеците март и октомври (I, 20).
	__Апиевият път__ — първият стратегически път на римляните. Прокарването му започнало през 312 г. пр.н.е. по инициатива на _Апий Клавдий Цек_. Отначало стигал до _Капуа_, при Траян бил продължен до _Брундизий_ през _Тарент_ (XXII, 1; XXII, 15).
	__Апий Кла`вдий__ — вж. Клавдий Пулхер, Апий.
	__Апий Клавдий Крас__ — вж. Клавдий Крас Инрегилензис, Апий.
	__Апи`ола__ — град в _Лациум_, западно от _Албанската планина_, разрушен от _Тарквиний Приск_ (I, 35).
	__Аполон__ (мит.) — култът му проникнал много рано (ок V в. пр.н.е.) в _Рим_ от гръцките колонии в Италия, вероятно от _Куме_. Бил почитан най-вече във връзка с оракулите, със _Сибилата_ в _Куме_, със _сибилинските книги_. Август го смятал за свой покровител и му издигнал богат храм, наречен Аполинаре, на _Палатинския хълм_ (I, 56; XXII, 10).
	__Апу`лия__ — област в Югоизточна Италия (VII, 26; XXII, 9; XXII, 38-39; XXII, 43).
	__Арбо`кала__ — град на _вакцеите_ в _Тараконска Испания_ (XXI, 5).
	__Арге`и__ — 24 светилища в старите части на _Рим_, в които били принасяни от държавата изкупителни жертви на Марс (I, 21).
	__Аргиле`тум__ — квартал и улица в _Рим_ под _Капитолия_, непосредствено до _Форума_, на север от него. Там се намирал храмът на _Янус_, построен според преданието от _Нума Помпилий_ (I, 19).
	__Аргос__ — град в Гърция на полуостров Пелопонес, столица на областта Арголида. В Микенско време (II половина на II хилядолетие пр.н.е.) един от най-видните градски центрове. В императорската епоха важно пристанище на римските търговци (XXV, 25).
	__Ардеа__ — главният град на _рутулите_ в _Лациум_, южно от _Рим_, седалище на царя им _Турн_, опожарен след победата на _Еней_ над това племе (I, 57-60; V, 43; V, 48; XXI, 7; XXII, 1).
	__Аре`ций__ — град в Североизточна _Етрурия_, днес Арецо (XXII, 2–3).
	__Ари`мин__ — пристанищен град в _Умбрия_, област в североизточната част на Апенинския полуостров (XXI, 15; XXI, 63).
	__Аристо`де`м__ (VI-V в, пр.н.е.) — владетел на град _Куме_, при когото умрял последният римски цар _Тарквиний Горди_ (II, 34).
	__Ари`ция__ — едно от най-старите селища в _Лациум_ на _Апиевия път_, близо, до което имало свещена гора на _Диана_. В най-ранни времена в тази гора принасяли на богинята човешки жертви. Култов център на Латинския съюз през V-IV в. пр.н.е. (I, 50–51).
	__Аркадия__ — област в Централен Пелопонес, от която според преданието произхождал _Евандър_ (I, 5).
	__Арн__ — река в Северна _Етрурия_, която извира от Апенините и се влива в Тиренско море, днес Арно (XXII, 2).
	__Арпи__ — град в северната част на _Апулия_ (XXII, I; XXII, 9; XXII, 12).
	__Арси`йската гора__ — намирала се на север от _Рим_, около границата с _Етрурия_. Място на битката между _Тарквиниите_ с техните съюзници и римляните в 509 г. пр.н.е. (II, 7).
	__Ару`нт__ — брат на _Тарквиний Стари_, баща на _Егерий_ (I, 34).
	__Ару`нт Таркви`ний__ — вж. Тарквиний, Арунт.
	__Архимед от Сиракуза__ (287–212 г. пр.н.е.) — гръцки учен, направил много открития в областта на математиката и механиката. Нему принадлежат формулите за лицето и обема на цилиндъра и кълбото, принципът на зъбчатото колело, „вечното движение“ и др., както и откриването на закона за относителното тегло на тела, потопени във вода. По време на обсадата на _Сиракуза_ от римляните в хода на Втората пуническа война съоръжил в града редица средства за защита от неприятеля. Убит при превземането на _Сиракуза_ в 212 г. пр.н.е. (XXIV, 34; XXV, 31).
	__Ас__ — медна монета. Първоначално тежал 330 г. = една римска либра. От 217 г. пр.н.е. нататък теглото му намалява до една трета, но се предполага, че при религиозни обреди се е изчислявало по старата стойност. На нея отговарял въведеният приблизително по това време сребърен _сестерций_, равен на 2,5 _аса_. По-късно теглото на _аса_ намалява още и той става почти без стойност (XXII, 10).
	__Аска`ний__ (легенд.) — син на _Еней_ и _Креуза_, съпровождал баща си от _Илион_ до Италия (по друга версия син на _Еней_ и _Лавиния_, наследил след смъртта на баща си властта над _Лавиниум_). Около тридесет години по-късно основал _Алба Лонга_. Наричан още _Юл_ и считан от представителите на Юлиевия род в _Рим_ за техен родоначалник (I, 1; I, 3).,
	__Атал__ (III в. пр.н.е.) — жител на _Сиракуза_, издал на _Епицид_ преговорите за предаване на града на _Марцел_, които водела в 212 г. пр.н.е. проримски настроена група сиракузки граждани (XXV, 23).
	__Атенагор__ (III-II в. пр.н.е.) — началник на наемниците при македонския цар _Филип V_ в битката при _Кино`скефале_ в 197 г. пр.н.е. (XXXIII, 7).
	__Атий Тулий__ — вж. Тулий, Атий.
	__Ати`лии__ — плебейски род.
	__Ати`лий, Луций__ (III в. пр.н.е.) — квестор в 217 г. пр.н.е. убит при _Кана_ (XXII, 49).
	__Ати`лий Ре`гул__, Марк (III в. пр.н.е.) — консул в 256 г. пр.н.е. заедно с _Луций Манлий_, победил картагенския флот при нос _Енкомиум_, след което _Рим_ станал господар на почти всички африкански владения на _Картаген_. Консул през 217 г., пр.н.е., избран на мястото на загиналия в битката при _Тразименското езеро Гай Фламиний_ (XXIX, 28).
	__Ати`лий Сера`н__, Гай (III в. пр.н.е.) — претор в 218 г. пр.н.е., поел религиозен обет във връзка с лошите знамения, появили се в _Рим_ при приближаването на _Канибал_ към Италия. Загинал като пропретор в битката при _Кана_ в 217 г. пр.н.е. (XXI, 52; XXI, 63; XXII, 39).
	__Атис__ (легенд.) — син на _Алба_, легендарния шести цар на _Алба Лонга_ (I, 3).
	__Атриум__ (атрий) — помещение в италийския дом, в което се намирали огнището и домашният олтар. По-късно в богатите римски домове се превърнало в покрит вътрешен двор, заобиколен с колонада, с басейн на мястото на огнището, над който имало отвор в покрива. Намирало се до входа на дома (V, 41).
	__Ауспи`ции__ — свещенодействие, състоящо се в наблюдаване на полета, движението, храненето и песента на птиците, по които се гадаела волята на боговете. В _Рим_ нищо важно не можело да се предприеме, без да се извършат такива птицегадания според строго определения ритуал и без предзнаменованията да са благоприятни (XXI, 63; XXII, 9).
	__Ауфид__ — река в _Апулия_, край която римляните разположили своя лагер преди битката при _Кана_ (216 г. пр.н.е.), завършила с разгром на римската войска (XXII, 44).
	__Африканци__ — название на воините от африкански произход в армията на _Ханибал_ (XXII, 8-9; XXII, 46).
	__Ахейски съюз__ (около 280–146 г. пр.н.е.) — обединение на основата на съществували от древни времена съюз на 12 неголеми ахейски селища в северната част на Пелопонес, който се разпаднал в края на IV в, пр.н.е. с установяването на македонска хегемония над Гърция. Малко по-късно се възродил като антимакедонско обединение. Членовете му били автономни и равноправни, център на съюза бил ахейският град Егион. Влиянието на богатите и имотните слоеве в _Ахейския съюз_ оставило отпечатък върху цялата му политика — антидемократична по същество. Те, от една страна, се стремели да пазят независимостта си от _Македония_, а от друга, се нуждаели от подкрепата на македонския цар за противодействие срещу бедните и робите. Към края на III в. пр.н.е. с помощта на Македония _Ахейският съюз_ завладял редица нови територии в Пелопонес, в съюз с _Рим_ по време на Втората македонска война ахейците успели до 191 г. пр.н.е. да завладеят и Пелопонес, и области в Средна Гърция. От 148 г. пр.н.е., _Ахейският съюз_ започнал война с _Рим_, който все по-сигурно се установявал на Балканския полуостров. 146 г. пр.н.е., в която бил разрушен Коринт — най-значителният град на съюза, — се смята за край на независимостта на Гърция (XXXIII, 7).
	__Ахе`йци__ — жителите на областта _Ахея_ в Гърция, в поезията: гърци (I, 1). Членовете на Ахейския съюз (XXXV, 13).
	__Ахради`на__ — квартал в югоизточната част на _Сиракуза_, най-многолюдният и най-значителният; бил отдаден със стена от останалата част на града (XXIV, 33-34; XXV, 24; XXV, 31).
	__Аце`ра__ — град в _Кампания_, завладян от _Ханибал_ в 216 г., пр.н.е. (XXIII, 17; XXIII, 19).
	__Аци`лий Глабрио`н, Марк__ (III-II в. пр.н.е.) — народен трибун в 201 г. пр.н.е., предложил да се разгледа в народното събрание въпросът за сключването на мир с _Картаген_. Консул в 191 г., пр.н.е., победител на _Антиох_ и етолийците (XXX, 43).
	__Аци`лиеви анали__ — история на _Рим_, написана на гръцки език от _Гай Ацилий_, римски сенатор, живял около средата на II в. пр.н.е. (XXXV, 14).


>	Б
	__Балеа`рци__ — жителите на Балеарските острови — два острова на изток от _Тараконска Испания_, известни като опитни прашкари (XXII, 4; XXII, 46; XXX, 32).
	__Ба`нтий, Лу`ций__ — влиятелен ноланец от плебейски произход, участвувал в битката при _Кана_ на страната на _Рим_. След поражението на римляните станал активен привърженик на партията, ратуваща за предаването на града на _Ханибал_. _Марцел_ обаче го спечелил на своя страна (XXIII, 15).
	__Баргу`сии__ — народност в _Тараконска Испания_, северно от река Ебро, подчинена от _Ханибал_ в 218 г. пр.н.е. (XXI, 32).
	__Барки`ди__ — партията на привържениците на _Хами`лкар Ба`рка_ и на сина му _Ханибал_ в _Картаген_ (XXI, 1; XXI. 9; XXVIII, 12; XXX, 42).
	__Бе`бий Та`мфил, Квинт__ (III в. пр.н.е.) — по време на обсадата на _Сагунт_ (219 г. пр.н.е.) пратеник заедно с _Публий Валерии Флак_ в _Картаген_ с настояване да бъде наказан военачалникът, нарушил договора от 226 г. пр.н.е. Мисията им претърпяла неуспех (XXI, 6).
	__Бело`на__ (мит.) — богиня на войната, сестра и придружителка на _Марс_. Изобразявали я с дълга дреха, копие, щит и окървавен бич. В нейния храм на _Марсово поле_ заседавал сенатът при важни събития, свързани с мира и войната (VIII, 9).
	__Боми`лкар__ (III в., пр.н.е.) — началник на картагенския флот, който помагал на _Сиракуза_ по време на обсадата й (213–212 г. пр.н.е.), (XXV, 25).
	__Брен__ (IV в. пр.н.е.) — предводител на галите във войната с _Рим_ през 390–387 г. пр.н.е. Името му вероятно означавало „вожд“ и следователно не било негово собствено име, а титла (V, 38; V, 48).
	__Бру`тии__ — жителите на _Брутиум_ (Брутий) (XXX, 32).
	__Брутиум (Брутий)__ — област, заемаща югозападния край на Апенинския полуостров. В далечна древност се наричал _Енотрия_ (XXVIII, 12).


>	В
	__Вакце`и__ — войнствено племе в _Тараконска Испания_, покорено от _Ханибал_ в 220 г. пр.н.е. (XXI, 5).
	__Вале`рий, Марк__ (VII в, пр.н.е.) — първият _фециал-вербенарий_ в _Рим_, избран по време на войната на _Тул Хостилий_ с _Алба Лонга_ (I, 24).
	__Вале`рий Анциа`т__ (I в. пр.н.е.) — римски историк, представител на така наречената „млада аналистика“. Автор на съчинение в 75 книги, обхващащо римската история до _Сула_. Отнасял се твърде безкритично към изводите си (XXXIII, 10).
	__Валерий Ко`рвус, Марк__ (IV в. пр.н.е.) — в 349 г. пр.н.е. като военен трибун се отличил във войната срещу галите, откъдето получил и прозвището си, което означава „гарван“. _Консул_ през 348, 346, 343, 335 г., върховен жрец от 340 г. пр.н.е. нататък, победител на _волските_ и _самнитите_ (VII, 26; VIII, 9).
	__Вале`рий Попли`кола, Пу`блий__ (?-503 г. пр.н.е.) — римски благородник, взел дейно участие в изгонването на _Тарквиниите_ от _Рим_. _Консул_ през 509 и 504 г., пр.н.е., празнувал триумф за победите си над _сабините_ и _вейентите_, виден римски законодател, с чието име се свързват редица от законите на новоустановената римска република (I, 58-59; II, 2; II, 6-7; II, 11).
	__Вале`рий Поти`т, Лу`ций__ (V-IV в. пр.н.е.) — военен трибун с консулска власт през 417, 406, 403, 401, 398 г. пр.н.е., началник на конницата при диктатора _Марк Фурий Камил_ в 390 г. пр.н.е., видна личност от този период на римската история (V, 48).
	__Вале`рий Флак, Пу`блий__ (III в. пр.н.е.) — легат в 216 г. пр.н.е., участвувал в отбраната на _Нола_ (XXI, 6; XXII, 16).
	__Ве`зерис__ — рекичка в _Кампания_ до _Везувий_, известна с битката между _латини_ и _римляни_ в 340 г. пр.н.е. (VIII, 8).
	__Везу`вий__ — планина и вулкан в _Кампания_, югоизточно от _Неапол_ (VIII, 8).
	__Ве`и__ — древен град на река _Кремера_, северно от _Рим_, един от дванадесетте града на _Етруския съюз_. Водил продължителни войни с _Рим_. Бил завладян през 396 г. пр.н.е. от диктатора _Марк Фурий Камил_ (I, 15; II, 6-7; V, 38-39; XXII, 3; XXII, 14).
	__Вейе`нти__ — жителите на град _Веи_ (I, 15; I, 26; I, 30; I, 33; II, 13).
	__Ве`лити__ — лековъоръжени войници в римската армия, чието предназначение било да дразнят неприятеля с внезапни нападения (XXX, 32).
	__Вели`тра__ — град на волските в Южен _Лациум_. Римска колония от 494 г. пр.н.е. (II, 34; VIII, 3).
	__Ве`лия__ — достигаща до _Палатинския хълм_ височина в _Рим_, от която тръгвал към _Форума Свещеният път_ (II, 7).
	__Ве`нети__ — група племена, населявали в древността северният бряг на Адриатическо море, на североизток от река По. Според археологическите данни появили са се тук през XII-XI в. пр.н.е. Основният им поминък бил земеделие и скотовъдство, особено коневъдство. Главните им градове били Атесте (съвр. Есте) и Патавиум или Патавий (съвр. Падуа). Венетите били съюзници на _Рим_ в борбата му с келтските племена през IV в. пр.н.е. По време на Втората пуническа война (218–201 г. пр.н.е.) също били на страната на _Рим_. В началото на II в. пр.н.е., започнала римската колонизация на техните територии (I, 1).
	__Венера__ (мит.) — древна италийска богиня на вегетацията и пролетния цъфтеж. Била изместена и отъждествена с Афродита, култът, към която проникнал в _Рим_ през _Сицилия_, откъдето е и епитетът й _Ерицина_ — по името на планината Ерикс в _Сицилия_, нейно култово средище. В началото на III в. пр.н.е. култът й станал държавен в _Рим_. Постепенно от всички нейни функции надделяла тази на богиня на любовта, и то на чувствената любов. Като майка на _Еней_ и родоначалница на императорския Юлиев род и на целия римски народ, тя твърде рано придобила политическо значение — за римляните тя била закрилница на града, създателка на гражданския сговор и любовта между хората (I, 1; XXII, 9–10).
	__Вену`зии__ — град в _Апулия_, на река _Ауфид_, в подножието на планината _Ву`лтур_. В него избягал консулът _Гай Теренций Варон_ след поражението на римляните при _Кана_ в 216 г. пр.н.е. (XXII, 49).
	__Ве`ста__ (мит.) — римска богиня на свещеното огнище, на градската община, на _курията_, на дома. Култът й, възхождащ към най-древните индоевропейски традиции, един от изконните в _Рим_, бил свързан със светините на града — Паладия, донесен от _Еней_ и съхраняван в храма на _Веста_ като залог за мощта на _Рим_, и Регията — царския дворец. Нейните жрици — _весталките_ — поддържали в храма й свещения огън, който не бивало да угасва никога (I, 20; XXII, 10).
	__Веста`лки__ — жрици на _Веста_, девойки от знатни семейства., които служели на богинята в продължение на 30 години. Основното им задължение било да поддържат свещения огън в храма на _Веста_. Облечени и забулени в бяло, с диадема на главата, те извършвали обредите и се молели за благото на Римската държава. Ползували се с голяма почит и много привилегии. Личността им била неприкосновена (I, 3; V, 39–40).
	__Вету`рия__ — майката на _Гней Марций Кориолан_, повела римските _матрони_ към неговия лагер, когато той се готвел да нападне _Рим_, и го убедила да прекрати войната (II, 40).
	__Ви`ка По`та__ (Могъща победителка) — първоначалното име на богинята на победата Виктория. Храмът й се намирал на _Палатинския хълм_ (II, 7).
	__Ви`лий Та`пул, Пу`блий__ (III-II в. пр.н.е.) — римски пратеник, изпълнявал редица дипломатически мисии: 197–196 г. пр.н.е. в Гърция, 196 г. пр.н.е. при _Антиох III_ в Лизимахия и при _Евмен II_ в Пергам, както и при _Ханибал_ в Ефес (XXXV, 13–14).
	__Ви`неа__ — подвижен дървен навес с двускатен покрив и плетени стени, предпазван от подпалване с кожи и мокри торби. Бил употребяван при обсада (XXIII, 18).
	__Винди`кта__ — преторски жезъл на освобождението. Докоснатият с него роб ставал свободен (II, 5).
	__Вите`лии__ — римски род, участвувал в заговора за връщането на _Тарквиниите_ (II, 3; II, 7).
	__Военен трибун__ — началник на отделен легион. Във всеки легион трибуните били шестима и се редували при изпълнение на задълженията си, които били предимно военноадминистративни и стопански, но не и юридически. Всеки трибун управлявал легиона в продължение на два месеца (V, 38; V, 47-48; VII, 10; VII, 26; VIII, 6; XXII, 14; XXII, 38; XXII, 49-50; XXV, 23).
	__Во`лски__ — староиталийско племе в _Лациум_, живяло по двата бряга на река Лирис до Тиренско море. Водели чести войни с _Рим_, едва в 338 г. пр.н.е. били напълно подчинени и получили статут на римски съюзници (I, 53; II, 34-40; VII, 26; VIII, 5).
	__Волту`рн__ — югоизточен вятър, духащ откъм планината Вултур, която се намирала на границата между _Апулия, Лукания_ и _Самниум_. Пречел на римляните по време на битката при _Кана_ в 216 г. пр.н.е. (XXII, 43; XXII, 46).
	__Волумния__ — съпругата на _Гней Марций Кориолан_ (II, 40).
	__Вулка`н__ (мит.) — бог на разрушителната огнена стихия, отъждествяван с гръцкия Хефест, а също и на очистителния огън, откъдето е обичаят да се изгаря в негова чест оръжието на победения враг. Имал свой жрец — _фламин_, и празник — Вулканалии. Играел известна роля в магиите — приписвана му била способност да отсрочва с десет години повелите на съдбата (VIII, 10; XXII, 10).
	__Вултурн__ — река в Северна _Кампания_ (XXII, 14-15; XXIII, 14; XXIII, 17).
	__Върховен понтифекс__ — вж. понтифици.


>	Г
	__Га`бии__ — древен латински град между _Рим_ и _Пренесте_ със светилище на _Юно`на_. Бил най-значителният град от _Латинския съюз_. Според преданието бил завладян с хитрост от последния римски цар _Тарквиний Горди_. След изгонването на владетелския род от _Рим_ в този град потърсил убежище синът на царя _Секст Тарквиний_, но бил убит (I, 53-54; I, 60; V, 49; XXII, 14; XXV 1; XXV, 9).
	__Габи`ни__ — жителите на Габии.
	__Гадес__ — остров и град в _Испания_ Бетика, южната част на Испания, на запад от _Гибралтар_, който в древността се наричал Гадески проток. Градът играл известна роля във войните, водени от различни картагенски военачалници на европейския континент (XXVIII, 12).
	__Гай Аврелий__ — вж. Аврелий, Гай.
	__Гай Аквилий__ — вж. Аквилий, Гай.
	__Гай Ати`лий Серан__ — вж. Атилий Серан, Гай.
	__Гай Калпу`рний__ — вж. Калпурний Пизон, Гай.
	__Гай Клуи`лий__ — вж. Клуилий, Гай.
	__Гай Ле`лий__ — вж. Лелий, Гай.
	__Гай Лици`ний Калв__ — вж. Лициний Калв, Гай.
	__Гай Лута`ций Катул__ — вж. Лутаций Катул, Гай.
	__Гай Му`ций Сце`вола__ — вж. Муций Сцевола, Гай.
	__Гай Тере`нций Варон__ — вж. Теренций Варон, Гай.
	__Гай Флами`ний__ — вж. Фламиний, Гай.
	__Гай Центе`ний__ — вж. Центений, Гай.
	__Галеа`гра__ — кула от укрепителната система на _Сиракуза_ в северната част на града, близо до _Трогиланското пристанище_ (XXV, 23).
	__Гали__ (келти) — народност, населявала в древността земите на днешна Франция, Белгия, Швейцария и част от Британските острови. През 390 г. пр.н.е. галите завладели Рим (без _Капитолия_) и се оттеглили, като получили голям откуп. В 360 г. пр.н.е. отново нахлули в Лациум, но били отблъснати, а малко след това _Луций Фурий Камил_ ги победил в решително сражение. В 332 г. пр.н.е. бил сключен мирен договор. По време на Втората пуническа война през 218 г. пр.н.е. _Ханибал_ влязъл във връзка с племената в Южна Галия, покорени наскоро от Рим, и след като преминал _Алпите_, получил обещаната от тях подкрепа — те се влели в армията му и я увеличили повече от два пъти. След битката при Требия избухнало всеобщо въстание на келтските племена, но в същото време те водели тайни преговори с Рим, за да се осигурят срещу евентуални репресии при победа на Рим. Галите били окончателно покорени и превърнати в поданици на римска провинция от Гай Юлий Цезар в така наречените Галски войни от 58 до 51 г. пр.н.е. (V, 38-49; VII, 9-10; VII, 25-26; XXI, 32; XXI, 38; XXII, 1; XXIII, 14; XXII, 46; XXX, 32).
	__Галия__ — страната на _галите_. Има се предвид най-вече Южна Галия — днешна Северна Италия и Южна Франция (XXII, 43; XXIII, 14).
	__Галският залив__ — днешният Лионски залив (XXVI, 19).
	__Галските могили__ — място в центъра на Рим, където според легендата галите изгаряли труповете на умрелите от епидемията, избухнала, докато обсаждали Капитолия през 390 г. пр.н.е. (XXII, 14).
	__Гега`нии__ — римски род с албански произход (I, 30).
	__Гега`ний Мацери`н, Тит__ (VI-V в. пр.н.е.) — консул в 492 г. пр.н.е. заедно с _Публий Мину`ций Аугури`н_ (II, 34).
	__Ге`мин Ме`ций__ — вж. Меций Гемин.
	__Гений__ — първоначално божество, създател на рода, после бог на мъжката сила, олицетворение на вътрешните сили и способности на мъжа. Смятало се, че всеки мъж има свой _гений_. Особено се почитал геният на бащата на семейството (pater familias). Освободените роби почитали _гения_ на своя патрон. Свои _гении_ — духове покровители — имали градове, местности (всяка местност имала своя _гений_), корпорациите, войнските части и др. Най-често бил представян в образа на змия или на юноша с рог на изобилието и чаша. На _гения_ на Рим бил посветен на _Капитолия_ щит на _Форума_ имало негова статуя (XXI, 52).
	__Ге`нуа__ — пристанище и търговски град на _лигурите_, завладян от _Сципион Стари_ в 218 г. пр.н.е. (XXI, 32).
	__Гере`он__ — град на границата между _Апулия_ и _Самниум_, обсаждан продължително от _Ханибал_ в 216 г. пр.н.е. (XXII, 39; XXII, 44).
	__Ге`рион__ (мит.) — син на Хризаор и Калироя, великан с три тела, цар на испанския остров Еритея, убит от _Херкулес_, които му откраднал стадата от крави (I, 7).
	__Ге`тули__ — населението на областта Гетулия в Африка — южната част на днешно Мароко и Западна Сахара (XXIII, 18; XXX, 12).
	__Ги`тиум__ — крайморски град в Лакония (Гърция), днес Палиополис (XXV, 13).
	__Гней Корне`лий Ле`нтул__ — вж. Корнелий Лентул, Гней.
	__Гней Корне`лий Сципио`н__ — вж. Корнелий Сципион Калв, Гней.
	__Гней Ма`рций Кориола`н__ — вж. Марций Кориолан, Гней.
	__Гней Октавий__ — вж. Октавий, Гней.
	__Гней Помпей Велики__ — вж. Помпей Велики, Гней.
	__Гней Серви`лий Ге`мин__ — вж. Сервилий Гемин, Гней.
	__Големият канал__ — канал, водещ от _Форума_ към _Тибър_. Отводнявал долината между _Палатинския_ и _Капитолийския хълм_. Отначало минавал по повърхността, а през II в. пр.н.е. стените му били покрити със свод (I, 56).
	__Го`ни__ — град в _Тесалия_ (Северна Гърция), в западната част на долината _Темпи_, на десния бряг на река Пеней. Там се оттеглил _Филип V_ след поражението си при _Киноскефале_ (XXXIII, 10).


>	Д
	__Да`мип__ (III в. пр.н.е.) — лакедемонец, който по време на обсадата на _Сиракуза_ в 214 г. пр.н.е. бил изпратен от обсадените да моли за помощ македонския цар _Филип V_ и бил заловен от римляните (XXV, 23).
	__Деку`рия__ — десятка, най-малкото подразделение в римската конница (XXII, 38).
	__Делфи`__ — град и светилище във Фокида, в подножието на планината Парнас с най-прочутия оракул в древността, играл немалка политическа роля. Божествените отговори били предавани на смъртните от пророчицата Пития (I, 56; XXIII, 14).
	__Дема`рат__ (VII в. пр.н.е.) — виден представител на рода на Бакхиадите, управлявал дълго време в Коринт. След свалянето на Бакхиадите и поемането на властта от тирана Кипсел (окл. 657–627 г. пр.н.е.) емигрирал в етруския град _Тарквинии_. Баща на римския цар _Тарквиний Стари_ (I, 34).
	__Децемви`ри__ — в най-общ смисъл колегия от десет души. В текста става дума за жреческа колегия, която съхранявала и тълкувала _сибилинските книги_, отговаряла за култовете на Новите божества в Рим и се грижела за провеждане на _лектистерниумите_ (XXI, 52; XXII, 1; XXII, 9–10).
	__Де`ций__ — вж. Деций Мус, Публий.
	__Де`ций Мус, Публий__ (?-340 г. пр.н.е.) — известен герой от републиканската епоха. Като военен _трибун_ се отличил във войната срещу самнитите в 343 г. пр.н.е., като _консул_ в 340 г. пр.н.е. се жертвувал във войната с _латините_, за да спаси римските войски (VIII, 9–10).
	__Диа`на__ (мит.) — древна италийска богиня на горите и полята, на животните и лова, на Луната и нощните вълшебства, и на родилките под името Луцина. Прочуто било нейното светилище в _Ариция_ — култов център на _Латинския съюз_. Като покровителка на латините, тя придобила политическо значение и й бил построен храм на _Авентинския хълм_ в _Рим_. Денят на основаването му — 13 август — бил празник на робите. По-късно била отъждествявана с Артемида, Селена, Изида (XXII, 10; XXV, 23).
	__Дикта`тор__ — извънредна _магистратура_ в _Рим_. Бил избиран на заседание на сената по предложение на _консул_, когато над града надвиснала някаква много голяма непосредствена опасност — външна или вътрешна. Имал право на властта в продължение на шест месеца, но веднага след отстраняване на опасността бил длъжен да се оттегли. На него били подчинени всички останали _магистрати_, с изключение на _народните трибуни_. Бил върховен военачалник на пехотата. Той си назначавал помощник — началника на _конницата_ (I, 23-24; V, 48-49; VII, 9-10; VII, 25-26; VIII, 10; XXII, 8-12; XXII, 15; ХХIII, 14; XXVI, 10).
	__Друе`нция__ — река в _Галия_, ляв приток на долен Родан, днес — Дюранс (XXI, 32).
	__Дука`рий__ (III в. пр.н.е.) — _гал_ от племето _инсубри_, убил консула _Гай Фламиний_ в битката при _Тразименското езеро_ (XXI, 6).


>	Е
	__Ева`ндър__ (мит.) — син на Хермес и на аркадската нимфа Никострата, почитана в _Рим_ като _Кармента_. Още преди Троянската война основал на мястото на бъдещия _Рим_ аркадската колония _Пала`нтеум_ на хълма, наречен по-късно _Палатин_. Според преданието пренесъл в Италия писмеността и култовете на Деметра, Посейдон, _Херакъл_, Нике и Пан (латинския _Луперк_). Оказал гостоприемство на _Херакъл_ и _Еней_. В подножието на _Палатинския_ хълм имало олтар и статуи на _Евандър_ и сина му _Палант_ (I, 5; I, 7).
	__Евга`неи__ — легендарно племе, живяло по земите на венетите и после изтласкано от тях в _Алпите_ (I, 1).
	__Евме`н__ (III-II в. пр.н.е.) — цар на _Пергам_ от 197 до 159 г. пр.н.е., съюзник на римляните във войната им с _Антиох_ III (XXXV, 13).
	__Еври`ал__ — укрепен хълм в западната част на _Сиракуза_ (XXV, 25).
	__Ега`тски острови__ — три острова при северозападния край на _Сицилия_, място на решителната победа на римския флот над картагенския в 241 г. пр.н.е., която поставила край на Първата пуническа война (XXX, 32).
	__Еге`рий__ — внук на коринтянина _Демарат_, братов син на _Тарквиний Приск_, баща на _Тарквиний Колатин_ — единия от първите двама _консули_. Името му означава „беден, нещастен“ (I, 34; I, 57).
	__Еге`рия__ (мит.) — изворна нимфа, гадателка, съпруга или любима и съветничка на римския цар _Нума Помпилий_. Била почитана и като богиня на ражданията, и като _Диана_ в нейния лес при _Ариция_, а също така и заедно с _Камените_ пред _Порта Капена в Рим_ (I, 19; I, 20).
	__Еги`мур__ — остров срещу _Картаген_, който затварял Картагенския залив (XIX, 27).
	__Еди`л__ — магистратска длъжност, учредена заедно с тази на _народните трибуни_ и първоначално двамата _плебейски едили_ били техни помощници. Местопребиваването им било в храма (aedes) на _Церера_, откъдето идва и названието им. От 367 г. пр.н.е. започнали да се избират още двама — _курулни едили_, — които задължително трябвало да са _патриции_. Главните им задължения били; cura urbis — грижа за благоустройството и реда в Рим наред с редица полицейски функции; cura annonae — грижа за продоволствието и наблюдение на пазарите; cura ludorum — организиране на народни зрелища и игри. Срокът на _магистратурата_ им бил една година (XXII, 49; XXVI, 10).
	__Екви (екви`коли)__ — старо войнствено италианско племе, населявало земите, североизточно от _Рим_, между областите на _сабините_ и _херниците_, по поречието на река _Аниен_ от _Тибур_ и _Пренесте_ до _Фуцинското езеро_. Били съюзници на _волските_, водили продължителни войни с _Рим_. Окончателно били покорени през III в. пр.н.е. (II, 32; II, 40; II, 53).
	__Еле`на__ (мит.) — дъщеря на _Зевс_ и Леда, сестра на Кастор и Полидевк (Полукс) и Клитемнестра. Омъжена за спартанския цар Менелай. Отвличането й от троянския принц Парне станало причина за Троянската война. В Лакония _Елена_ била почитана като божество на умиращата и възкръсваща природа (I, 1).
	__Елея__ — град на западното крайбрежие на Мала Азия (XXV, 13).
	__Елий Пет Публий__ (III в. пр.н.е. — 174 г. пр.н.е.) — виден римски държавник. _Претор_ през 203 г. пр.н.е., _началник на конницата_ при _диктатора Гай Сервилий Гемин_ в 202 г. пр.н.е., консул в 201 г. пр.н.е., когато завършила и Втората пуническа война, _а`вгур_ от 208 г. пр.н.е. до смъртта му. Един от първите юристи в _Рим_ (XXX, 40).
	__Еми`лий Ле`пид, Марк__ (III в. пр.н.е.) — _претор_ в 217 г. пр.н.е., който бил натоварен с грижата да поеме и извърши определени религиозни обреди след битката при _Тразименското езеро_ (XXII, 9).
	__Еми`лий Па`вел, Лу`ций__ (III в. пр.н.е.) — _консул_ през 219 и 216 г. пр.н.е. заедно с _Гай Теренций Варо`н_. Загинал в битката при _Кана_, след като въпреки неговата воля колегата му влязъл в сражение с _Ханибал_ (XXII, 38–50).
	__Емпо`рия__ — пристанищен град в Североизточна _Испания_, колония на Фокея (XXV, 9).
	__Ене`й__ (мит.) — един от първите троянски герои, дардански вожд, син на Приамовия братовчед _Анхиз_ и на Афродита (Венера). След като _Троя_ паднала в ръцете на елините, той бил пощаден от тях заради благочестието и храбростта му. Повел с флота свита от оцелели троянци и понесъл отечествените _пенати_, стария си баща и сина си _Асканий (Юл)_. След много премеждия пристигнал заедно с троянците в _Лациум_ и бил посрещнат дружелюбно от лаврентския цар _Латин_, който видял в лицето на чужденеца вещания от предсказанията бъдещ съпруг на дъщеря му _Лавиния_. Обявил им война _Турн_, царят на _рутулите_, годеник на _Лавиния_. _Еней_ победил и убил _Турн_, но паднал убит и _Латин_. След смъртта му _Еней_ се възцарил, като обединил с местните племена своите _троянци_. Станал родоначалник на римляните и след смъртта си възлязъл обожествен на небето. Тридесет години по-късно синът му _Асканий (Юл)_ основал в подножието на _Албанската планина_ града _Алба Лонга_, метрополията на по-късния _Рим_ (I, 1–3).
	__Еней Силвий__ — вж. Силвий.
	__Енети__ — племе, населяващо _Пафлагония_ (Мала Азия), съюзник на _Троя_. Според легендата част от _енетите_, водени от троянеца _Антенор_ след падането на _Троя_, се заселили в областта на днешна Венеция (I, 1).
	__Епи`пола__ — квартал на _Сиракуза_, който се намирал в северозападната, най-високата част на града, (XXV, 24).
	__Епи`р__ — планинска област в северозападната част на Гърция (XXIV, 34; XXXIII, 7–10).
	__Епици`д__ (III в. пр.н.е.) — един от водачите на прокартагенската партия в _Сиракуза_, която успяла да завземе властта в 214 г. пр.н.е. В продължение на две години отблъсквал римляните от града. _Марцел_ успял да превземе _Сиракуза_ едва когато картагенците вече нямали възможност да й помагат — в 211 г. пр.н.е. (XXIV, 33; XXV, 23–25).
	__Ерици`на__ — епитет на Афродита (Венера) по името на планината Ерикс в _Сицилия_, където имало нейно светилище — вж. Венера (XXII, 9–10).
	__Есквили`н__ — най-големият и най-високият от седемте хълма на _Рим_. Намира се в североизточната част на града (XXVI, 10).
	__Есквили`нската порта__ — една от градските порти на _Рим_. Намирала се на хълма _Есквилин_, в североизточната част на града (II, 11; XXVI, 10).
	__Етолийски съюз__ (ок. 367–168 г. пр.н.е.) — съюз на гръцките племена, населявали областта _Етолия_ в Средна Гърция, основан през IV в. пр.н.е. От средата на века се превърнал в значително политическо обединение на полисите в Средна Гърция с център Терма, свързани в борбата срещу _Македония_ за отстояване на независимостта си. В условията на развитата робовладелска икономика _етолийците_ намерили своето място като енергични пирати роботърговци. По време на първите две войни на _Рим_ с _Македония_ (215–205 и 200–197 г. пр.н.е.) съюзните градове били на страната на _Рим_. След Третата македонска война (168 г. пр.н.е.), в която етолийците не подкрепяли _Рим_, съюзът престанал да съществува (XXV, 23; XXXIII, 7; XXXV, 13).
	__Етоли`йци__ — членовете на _Етолийския съюз_ (XXV, 23; XXXV, 13).
	__Етрурия__ — богата и плодородна област в Централна Италия, между _Тибър_, Тиренско море и Апенините, населявана някога от _етруските_. Днес Тоскана (I, 2; I, 35-36; II, 34; XXI, 63; XXII, 7).
	__Етруски (турски; на гръцки — тирсени или тирени)__ — древни племена, населявали в I хилядолетие пр.н.е. северозападната част на Апенинския полуостров, областта _Етрурия_, и създали развита цивилизация, предшествуваща римската. Произходът им е неясен. Античната традиция смята, че произхождат от изток. В съвременната наука преобладава мнението, че източните пришълци са били само част от етническите групи, участвували във формирането на _етруските_, осъществило се в самата Италия докъм VIII в. пр.н.е.
	Във VII в. пр.н.е. _етруските_ вече имали многочислени градове крепости от типа на гръцките полиси. Вероятно към края на VII в. пр.н.е. възникнала конфедерацията на дванадесетте етруски града-държави (_Веи, Тарквинии, Пере, Волсиний_ и др.). Постепенно влиянието на етруските се разпространило почти върху цяла Италия. Но конфедерацията се оказала политически нестабилна. Усилвала се също активността на външните врагове — гърци, _самнити_. В хода на войните с _Рим етруските_ загубили един след друг най-важните си градове.
	_Етруските_ оказали силно влияние върху културното развитие на древна Италия, особено на римляните, за които били образец в приложните изкуства и строителното дело. От _етруските_ римляните приели ред особености на политическата организация, структурата и въоръжението на армията, инсигниите на управляващите лица. Митологията и религията на етруските оказали силно влияние върху римската митология и религия. Смята се, че чрез _етруските_ племената от Средна и Северна Италия приели гръцкото писмо (I, 2-3; I, 8; I, 15; I, 23; I, 30-31; I, 60; II, 6-7; II, 10–13).
	__Ефес__ — крайморски град в Мала Азия срещу остров Самос. В II в. пр.н.е. бил част от държавата на _Селевкидите_. В него потърсил убежище и подкрепа _Ханибал_, след като в 195 г. пр.н.е. влязъл в конфликт с картагенските първенци и напуснал _Картаген_ (XXXV, 13).


>	З
	__Закинт__ — остров в Йонийско море, на запад от _Пелопонес_, днес Занте. Според преданието бил метрополия на _Сагунт_ (XXI, 7).
	__За`ма__ — укрепен град в Южен Зевгитан (Нумидия), на югозапад от _Картаген_. В 202 г. пр.н.е. недалеч от него се провела решителната битка между _Сципион Африкански_ и _Ханибал_, донесла на _Рим_ победата във Втората пуническа война (XXX, 32).
	__Зевс__ (мит.) — върховен гръцки бог, неограничен владетел на небето и земята, над боговете и хората. Бог на дневната светлина, на всички небесни и атмосферни явления, от които зависи плодородието. Той пращал росата, дъжда, снега и вятъра, мятал мълниите, въдворявал ред и хармония сред природата, бил застъпник на божествената справедливост в държавата и семейството (XXIV, 33).


>	И
	__Ибе`р__ — река в Северна _Испания_, днес _Ебро_, граница между сферите на влияние на _Рим_ и _Картаген_ според договора, сключен между тях в 226 г. пр.н.е.
	__И`ди__ — петнадесетият или тринадесетият ден от месеца. По време на Втората пуническа война на мартенските _иди_ (15 март) встъпвали в длъжност новоизбраните консули (XXI, 63).
	__Илерге`ти__ — племе в _Тараконска Испания_ с главен град _Иле`рда_, подчинено на _Ханибал_ в 218 г. пр.н.е. (XXI, 32).
	__И`лион__ — другото име на Троя (вж. Троя), (I, 13).
	__Или`рия__ — планинска страна по източното крайбрежие на Адриатическо море на север от Гърция, приблизително на териториите на по-късните области Далмация, Босна и Албания. _Рим_ започнал да воюва с _Илирия_ в 229 г. пр.н.е., което е началото на неговата експанзия на Изток (XXIV, 34).
	__И`нсубри__ — келтско племе в Транспаданска _Галия_ — на север от река По — с главен град Медиоланум, днешния Милано (XXII, 6).
	__И`нуус__ (мит.) — така италийските овчари наричали _Фаун_, доброжелателно божество на полята и горите, който научил народа на земеделие, отъждествяван с гръцкия Пан и изобразяван като него. Особено го почитали пастирите, защото пазел стадата им от вълци. В негова чест били устройвани празненствата _Фауна`лии_ по селата през декември и _Луперка`лии_ в _Рим_ през февруари (I, 5).
	__Иса`лк__ — предводител на _гетулите_ в армията на _Ханибал_ (XXIII, 18).
	__Испания__ — название на територията на Иберийския полуостров, който още от древността се славел с находищата си на благородни метали и с плодородието на почвата си. Племената, които обитавали полуострова, били войнствени и някои от тях в продължение на няколко века отстоявали своята независимост. По крайбрежието му още във VI в. пр.н.е. били основани гръцки и финикийски колонии, но за първи път той привлякъл вниманието на една от големите средиземноморски държави — _Картаген_ — в III в. пр.н.е., когато след Първата пуническа война той загубил _Сицилия_. От 237 до 229 г. пр.н.е. _Хами`лкар Ба`рка_ успял да привлече на своя страна много от местните племена, испанци се сражавали и в армията на _Ханибал_. Военните действия в Испания по време на Втората пуническа война се водели с променлив успех до 206 г. пр.н.е., когато картагенците били окончателно изтласкани от полуострова. Но римското влияние там се ограничавало върху крайбрежната ивица — опорни пунктове за _Рим_ били градовете _Таракон_, _Нови Картаген_ и _Сагунт_. За да стабилизират своето господство, римляните започнали да основават военни поселения. В 197 г. пр.н.е. римските владения в _Испания_ били организирани в две нови провинции. След продължителни нелеки борби с местните племена римляните окончателно установили властта си в _Испания_ едва в 25 г. пр.н.е. (XXI, 1; XXI, 6; XXII, 9; XXII, 39; XXII, 46; XXVI, 18; XXVIII, 12).


>	К
	__Казили`нум (Казили`н)__ — град в _Кампания_ на река _Вултурн_, обсаждан и превзет от _Ханибал_ в 215 г. пр.н.е. На следващата година римляните си го възвърнали (XXII, 15; XXIII, 14; XXIII, 17; XXIII, 19).
	__Как__ (мит.) — син на _Вулкан_, огнедишащ разбойник, получовек-полуживотно. Живеел в пещера на _Авентинския хълм_. Откраднал от _Херкулес_ кравите на _Герион_ и затова бил убит от героя. Предполага се, че става дума за местно божество, чийто култ бил заменен с този на _Херакъл_ (I, 7).
	__Кала`ция__ — град в _Самниум_, на _Апиевия път_ между _Капуа_ и _Беневентум_ (XXIII, 14).
	__Ка`лес__ — древен град на _авзоните_ в _Кампания_ (XXII, 15).
	__Кали`кула__ — малка планина в _Кампания_, близо до _Казилинум_ (XXII, 15).
	__Калпу`рний Пизо`н, Гай__ (III в. пр.н.е.) — градски _претор_ в 211 г. пр.н.е. Когато _Ханибал_ наближавал _Рим_, на него била поверена защитата на цитаделата на _Капитолийския хълм_ (XXVI, 10).
	__Каме`ни__ (мит.) — изворни нимфи, стари италийски божества на песента и предсказанието, отъждествявани от римските поети с гръцките Музи. Светилището им се намирало недалеч от римската _Порта Капена_ (I, 21).
	__Камил__ — вж. Фурий Камил, Марк.
	__Кампа`ни__ — жителите на _Кампания_ (VIII, 5; VIII, 10).
	__Кампа`ния__ — богата и плодородна област в Централна Италия на юг от _Лациум_. Местното кампанско население, смесено със _самнити_, заемало част от _Кампания_ с градовете _Ате`ла, Казили`нум_ и Катания, които се намирали под влияние на _Капуа_ — най-големия град в областта. Районът на юг от _Капуа_ оставал за гърците. Към него се причислявали крайморските градове _Неа`пол_, Херкула`н, Помпе`й и Ста`бии. Разположената на североизток от тях област с големите, изпитали гръцко и етруско влияние градове Атела и _Нола_ били в приятелски отношения с _Неапол_. _Кампания_, включително и _Капуа_ станали римско владение след Първата самнитска война (343–341 г. пр.н.е.), (XXII, 14-15; XXII, 17).
	__Ка`на__ — село в _Апулия_, на десния бряг на река _Ауфид_, недалеч от _Канузиум_, близо, до което през лятото на 216 г. пр.н.е. _Ханибал_ разбил обединените армии на _консулите Луций Емилий Па`вел_ и _Гай Теренций Варо`н_ (XXII, 14-15; XXII, 17-18; XXII, 43; XXII, 49–50).
	__Кану`зиум (Кану`зий)__ — град в _Апулия_, на десния бряг на река _Ауфид_, в който се събрали оцелелите след поражението при _Кана_ римски воини (XXII, 50).
	__Капе`на__ — град в _Етрурия_, на река _Тибър_, в подножието на планината Сора`кте (XXII, I).
	__Капена`ти__ — жителите на _Капена_ (XXVI, 11).
	__Капе`нската порта (или По`рта Капе`на)__ — една от градските порти на _Рим_, в южната част на града, между _Авентин_ и _Целий_. От нея започвал _Апиевият път_, който водел за _Капуа_. Недалеч от нея имало светилище на _Камените_ (I, 26; XXVI, 10).
	__Ка`пет__ (легенд.) — син на _Ка`пис_, легендарен цар на _Алба Лонга_ (I, 3).
	__Ка`пис__ (легенд.) — син на _Атис_, легендарен цар на _Алба Лонга_ (I, 3).
	__Капито`лий__ — най-високата точка на Капитолийския хълм, западно от _Форума_, където в първата година на Републиката (509 г. пр.н.е.) било завършено строителството на храма на _Юпитер Всеблаг и Всемогъщ_, започнато от _Тарквиниите_, в който богът бил почитан заедно с _Юнона_ и _Минерва_. На противоположното възвишение на хълма се намирала градската крепост, която единствена се задържала в ръцете на римляните, когато в 390 г. пр.н.е. _Рим_ бил завладян от _галите_. В по-широк смисъл така се нарича целият Капитолийски хълм — политически и религиозен център на _Рим_ (I, 8; I, 12; I, 19; II, 7; II, 10, V, 38-48; VIII, 4-5; XXI, 63; XXII, 51; XXVI, 10–18).
	__Ка`пуа__ — древен град на _Кампания_, център и главен град на богата област със същото име, по десния бряг на река _Вултурн_. След битката при _Кана_ (216 г. пр.н.е.) минала на страната на _Ханибал_. Римляните си я възвърнали в 211 г. пр.н.е. (VIII, 6; XXII, 1; XXIII, 14-18; XXV, 23; XXVI, 18).
	__Кари`на__ — един от най-богатите квартали на _Рим_, близо до _Есквилинския хълм_ (XXV, 10).
	__Карме`нта__ (мит.) — аркадска нимфа, гадателка и лечителка, майка на _Евандър_, с когото се преселила от _Аркадия_ в _Рим_, по-късно — обожествена. Неин храм се издигал на склона на _Капитолийския хълм_, имала олтари при _Карменталската порта_ в _Рим_, между _Капитолия_ и _Тибър_. Празненствата й — _Карменталии_ — били чествувани на 11 и 15 януари най-вече от жените (I, 7; V, 47).
	__Карпета`ни__ — иберийска народност в _Тараконска Испания_, в басейните на реките Анас и Тадия, с главен град _Толе`тум_ (Толедо) (XXI, 5).
	__Картаген__ — колония на финикийския град Тир на брега на днешния Туниски залив, основан в 814 г. пр.н.е. Разцветът му започнал през IV в. пр.н.е. Постепенно разпространил своето влияние над останалите финикийски градове по африканското крайбрежие, имал подвластни нему градове в _Испания_ и _Сицилия_, принадлежали му най-важните острови в Западното Средиземноморие. Към края на IV и началото на III в. пр.н.е. се превърнал в най-силната държава в югозападната част на Средиземноморския басейн. Икономическата основа на могъществото му била посредническата търговия, а също и селското стопанство. Политическата система в _Картаген_ била олигархия. Начело на държавата стояли двама суфети, избрани от народното събрание, по името, на които се отбелязвала годината, но висшата власт била съсредоточена в ръцете на аристократите от съвета, състоящ се от 300 души. Картагенската армия била наемна. Командували я понякога видни картагенци, понякога наемни военачалници. Случвало се картагенските военачалници да действуват, независимо от управляващата олигархия и да влизат в конфликт с нея. В резултат от първите две войни с _Рим_ (втората половина на III в. пр.н.е.) _Картаген_ бил лишен от владенията си извън Африка, от флота си, от правото да води войни и трябвало да заплати голяма контрибуция. След Третата пуническа война (149–146 г. пр.н.е.) градът бил разрушен, изгорен и сравнен със земята, жителите му — продадени в робство, а владенията му — превърнати в римската провинция Африка (XXI-XXX).
	__Картало`н__ (III в. пр.н.е.) — картагенски военачалник, командувал Ханибаловата конница (XXII, 15; XXII, 19).
	__Карте`я__ — главен град на племето _о`лкади_ в _Испания_, на юг от _Толетум_ (XXI, 5).
	__Каудинските теснини__ — проход в Северозападен _Самниум_ на _Апиевия път_, близо до град _Каудий_. В него през 321 г. пр.н.е. по време на Втората самнитска война римляните били обкръжени от _самнитите_ и капитулирали, след което били принудени да минат под ярем — най-голямото унижение за победените (XXII, 14).
	__Кве`стор__ — първата помощна на _консула магистратура_. Квесторите отговаряли за хазната и за държавния архив. Първоначално били двама, после броят им нараснал. По време на военен поход се грижели за финансирането на армията и за продажбата на плячката. По-късно отделни _квестори_ се грижели за финансовите операции във връзка с флота, с водоснабдяването и акведуктите. _Магистрат_ със същите функции помагал на наместника на провинцията (XXII, 49; XXIII, 15; XXX, 32).
	__Квинквере`ма__ — кораб с пет реда весла (XXX, 13).
	__Кви`нкций__ — римски род с произход от _Алба Лонга_ (I, 30).
	__Кви`нкций Пен, Тит__ (IV в. пр.н.е.) — диктатор в 361 г. пр.н.е. (VII, 9).
	__Кви`нкций Фламини`н, Тит__ (III-II в. пр.н.е.) — римски военачалник, победител на македонците при _Кино`скефале_ в 197 г. пр.н.е. В 196 г. пр.н.е. на Истмийските игри обявил свободата на гръцките градове от _Македония_ и приемането им под покровителството на _Рим_. Във вътрешните работи на гръцките полиси той покровителствувал аристократическите партии, във връзка, с което им помагал в действията срещу спартанския тиран Набид (XXXIII, 7-10; XXXV, 13).
	__Квинт Бе`бий Та`мфил__ — вж. Бебий Тамфил, Квинт.
	__Квинт Клавдий__ — вж. Клавдий, Квинт.
	__Квинт Клавдий Квадригарий__ — вж. Клавдий Квадригарий, Квинт.
	__Квинт Лутаций__ — вж. Лутаций Церкон, Квинт.
	__Квинт Минуций__ — вж. Минуций Терм, Квинт.
	__Квинт Сулпиций__ — вж. Сулпиций Лонг, Квинт.
	__Квинт Теренций__ — вж. Теренций, Квинт.
	__Квинт Теренций Кулео`н__ — вж. Теренций Кулеон, Квинт.
	__Квинт Фа`бий Ма`ксим__ — вж. Фабий Максим Кунктатор, Квинт.
	__Квинт Фа`бий Пи`ктор__ — вж. Фабий Пиктор, Квинт.
	__Квири`н__ (мит.) — дребно италийско божество. В античността етимологията на името му се свързвала или със сабинския град _Курес_, или със сабинската дума quiris — копие. Първоначално бил почитан от _сабините на Квиринала_. Включен бил в римския пантеон след сключването на мира между Ромул и Тит Таций. •Според съвременните изследвания в основата на името _Квирин_, както и на думата „курия“, е vir — „мъж, гражданин“. _Квирин_ е бог на събранието на римските граждани, за което говори и тяхното старинно тържествено название „_квирити_“. Бил свързван и отъждествяван с богове като _Марс, Ромул, Янус_. В по-късно време култът на _Квирин_, изтласкан от култа на _Марс_ и на _Юпитер_, не играел особена роля. Бил възстановен от Август като култ на обожествения _Ромул_ (I, 20; I, 32; V, 40).
	__Квири`ти__ — тържествено прозвище на римските граждани, вж. _Квирин_ (I, 13; I, 24; I, 26; I, 32; II, 7; VIII, 6).
	__Кили`кия__ —​ област ​в югоизточната част​ на ​Мала Азия, между _Пафлагония_ и​ _Сирия_. ​От VI в. пр.н.е.​била под персийска власт, но в 333 ​г. пр.​н.е. била завладяна​ от​Александър Македонски. От 101 ​г. пр.​н.е., била обявена​ за​ римска провинция, когато се превърнала в свърталище на пирати (XXV, 13).
	__Кино`скефале__ — име на местност и два хълма в _Тесалия_, между Скотуса и Ограми, където в 197 г. пр.н.е. _Тит Квинкций Фламини`н_ нанесъл поражение на _Филип V Македонски_, с което бил сложен край на Втората македонска война (XXXIII, 7).
	__Клавдий, Квинт__ (III в. пр.н.е.) — _народен трибун_ през 218 г. пр.н.е., през 220 г. пр.н.е. въвел закон, ограничаващ сенаторите в областта на морската търговия (XXI, 63).
	__Клавдий Квадрига`рий Квинт__ (I в. пр.н.е.) — римски историк, представител на Късната аналистика. Неговите „Анали“ (летописи), или наречени още „История“, в 13 книги обхващали римската история от превземането на Рим от _галите_ (390 г. пр.н.е.) до диктатурата на _Сула_ (80-те години на I в. пр.н.е.). Запазените фрагменти свидетелствуват за риторически украсено и пълно с преувеличения изложение, за архаичен език. Бил използуван като извор от Ливий (XXXIII, 10; XXXV, 14).
	__Клавдий Крас Инрегиле`нзис, Апий__ (IV в. пр.н.е.) — _консул_ заедно с _Луций Фурий Камил_ през 349 г. пр.н.е., когато и умира (VII, 25).
	__Клавдий Марце`л, Марк__ (III в. пр.н.е.) — един от най-големите римски военачалници. Консул през 222, 214, 210, 208 г. пр.н.е., победител на галите в 222 г., в 216 г. пр.н.е. бил _претор_ и стоял начело на флота в Остия. След битката при Кана получил нареждане да смени консула _Варон_ и приел от него оцелелите след сражението войници в _Канузиум_. Успешно отбранявал от _Ханибал_ град _Нола_. След двегодишна обсада в 212 г. пр.н.е. превзел _Сиракуза_ (XXIII, 14-19; XXIV, 34; XXV, 23-24; XXV, 31).
	__Клавдий Пу`лхер, Апий__ (III в. пр.н.е.) — като _претор_ управлявал през 215 с пр.н.е. Сицилия, като консул в 212 г. пр.н.е. заедно с _Фулвий Флак_ възвърнал на _Рим_ град _Капуа_, който от 216 г. пр.н.е. поддържал _Ханибал_ (XXIV, 33–34).
	__Клалии__ — римски род с произход от _Алба Лонга_, към който според легендите принадлежал последният цар на _Алба Лонга Гай Клуилий_.
	__Кла`лия__ (легенд., VI-V в. пр.н.е.) — смела римска девойка, дадена като заложница на _етруските_ при сключването на мира в 509 г. пр.н.е. Избягала от тях и спечелвайки възхищението и на _етруските_, и на римляните, била освободена и възнаградена за смелостта си (II, 13).
	__Клие`нти__ — особен вид присъединени членове към патрицианските римски родове. Главата на рода бил техен покровител (патрон) и ги представлявал пред държавата и нейните институции. _Клиентите_ носели родовото име на своя патрон и участвували във всички сакрални прояви на рода. По-късно всички освободени роби ставали клиенти на бившия си господар (II, 35).
	__Клуйлии__ — вариант на името _Клелии_.
	__Клуйлий, Гай__ (легенд., VI в. пр.н.е.) — последният цар на _Алба Лонга_, обявил война на _Рим_, но умрял преди края й (I, 22–23).
	__Клуйлиев ров__ — ровът, заобикалял лагера на _Гай Клуилий_ при последния му поход срещу _Тул Хостилий_. Намирал се на 8 римски мили южно от _Рим_ (I, 23; II, 39).
	__Козето блато__ — място на _Марсово поле_, където според преданието изчезнал _Ромул_ (I, 9; I, 16).
	__Кола`ция__ — сабински град на река _Аниен_, източно от _Рим_, в който живеел _Тарквиний Колати`н_, единият от първите двама римски консули, произхождащ от царския род на _Тарквиниите_ (II, 57–59).
	__Коли`нската порта (или Порта Квирина`лис)__ — една от градските порти на _Рим_, в северозападната му част, при хълма _Квиринал_ (II, 11; V, 41; XXVI, 10).
	__Коми`ции__ — народното събрание в Древния _Рим_. Комициите били няколко вида;
	__куриа`тни комиции__ — събрание на _патрициите по курии_, възхождащо към родовия строй. В царската епоха (VIII-VI в. пр.н.е.) решавали въпросите на войната и мира и избора на царете. В епохата на Републиката загубили своето значение, запазвайки формално правото да дават военни пълномощия на _магистратите_ и да решават въпроси, свързани с отношенията между членовете на родовете и фамилиите;
	__центуриа`тни комиции__ — събрание по центурии, обединяващи патрициите и плебеите на принципа на имуществения ценз. Според историческата традиция били създадени в средата на VI в. пр.н.е. от _Сервий Тулий_. Първоначално от 198 центурии 98 били от първи разряд, което осигурявало превес на богатите граждани във вземането на всички важни решения. Постепенно се демократизирали чрез редица реформи. _Центуриатните комиции_ решавали въпросите на войната и мира, избирали висшите _магистрати_, изпълнявали съдебни функции;
	__трибутни комиции__ — събрание на всички граждани по териториални окръзи (три`би). Възникнали от събранията на плебеи, на които се избирали _народни трибуни_ и _плебейски едили_. В резултат от борбата на плебеите с _патрициите_ получили законодателна и съдебна власт и право да избират всички _некурулни магистрати_. Превърнали се в най-важния вид народно събрание в периода на Републиката.
	__Комициум (комиций)__ — място в северната част на _Форума_, където били провеждани народните събрания. Там се свиквали куриатните и в някои случаи _трибутните комиции_, докато _центуриатните_ се събирали на _Марсово поле_ (II, 10).
	__Компса__ — град в Южен _Лациум_ (XXIII, 14).
	__Конници__ — прослойка от богати _плебеи_, от която през царския период и Републиката била съставяна римската конница. През III-II в. пр.н.е. _конниците_ образували втората по важност прослойка след _сенаторите_, с имуществен _ценз_ 400 000 _сестерции_, превръщайки се в търговско-лихварско съсловие, тъй като взели в свои ръце търговията, събирането на данъците в провинциите, парично-лихварските операции. Макар да нямали политическата сила на сенаторската аристокрация, те имали голямо икономическо влияние (I, 36).
	__Консуалии__ — празник на _Консус_, древно римско божество, пазител на зърнените запаси, прибрани за зимата в подземни хранилища. Провеждал се ежегодно на 21 август и 15 декември и само тогава римляните имали достъп до подземния олтар на бога, който се намирал сред _Големия цирк_. На тържествата се устройвали надбягвания с коне и мулета, окичени с цветя. Впоследствие се слели с празника на _Нептун_, покровителя на конете. Според легендата празникът бил учреден от _Ромул_ при грабването на сабинянките (I, 9).
	__Консул__ — консулите били първите _магистрати_ на римската република, наследили всички светски пълномощия на царете. Били избирани от _центуриатните комиции_ за една година, която се отбелязвала с техните имена. Били двама с еднаква власт, отначало патриции, от IV в. пр.н.е. Единият трябвало да бъде _плебей_. Имали право да свикват сената и народа в _центуриатните комиции_. Председателствували заседанията на _сената_. Грижели се за обществения ред в _Италия_ и за защитата на общественото имущество. Постепенно с учредяването на другите магистратури били лишени от някои права. Така върховната съдебна власт минала в компетенциите на _преторите_, законодателната инициатива — у _народните трибуни_. Консулите решавали дали обстоятелствата налагат диктатура и посочвали диктатор, на когото се подчинявали. През останалото време на тях се подчинявали всички останали _магистрати_. По-късно сенатът давал и на тях диктаторски права със специална формула. Били главни представители на държавата по време на богослужения и върховни военачалници, командуващи пехотата. Когато били заедно, упражнявали властта, като се редували през два дена. Отличителните знаци на тяхната длъжност били 12 _ликтора_, пурпурен плащ и _курулно кресло_, _тога_ с пурпурна​ ивица​ (I, 60; II,​ 2-7; II, 11;​ II,​34-39,​V, 39; V, 47; VII, 9; VII, 25-26; VIII, 4-10; XXI, 6; XXI, 63; XXII, 8;​XXII,​11; XXII,​38-40; XXII,​49;​ XXVI,​10-18; XXX, 43).
	__Корбио`н__ — град на _еквите_ на северния склон на планината _Алгид_, югоизточно от _Рим_ (II, 39).
	__Кори`оли__ — град в _Лациум_, столица на _волските_, завладяна в 494 г. пр.н.е. от _Гней Марций_, който получил за това прозвището _Кориолан_ (II, 34; II. 39).
	__Корне`лий Кос, Авъл__ (IV в. пр.н.е.) — _началник на конницата_ в 349 г. пр.н.е. при диктатора _Тит Манлий Торкват_ (VII, 26).
	__Корне`лий Ле`нтул, Гней__ (III-II в. пр.н.е.) — военен трибун в 216 г. пр.н.е., участвувал в битката при _Кана_. _Консул_ в 201 г. пр.н.е., командир на римския флот в _Сицилия_, _авгур_ от 217 до 183 г. пр.н.е. (XXII, 49; XXX, 44).
	__Корне`лий Ле`нтул Кауди`н, Луций__ (III в. пр.н.е.) — _консул_ през 237 г. пр.н.е., цензор през 236 г. пр.н.е., _върховен жрец_ (понтифекс максимус) от 221 до 213 г. пр.н.е. (XXII, 9).
	__Корне`лий Малугине`нзис, Се`рвий__ (IV в. пр.н.е.) — началник на конницата в 361 г. пр.н.е. при диктатора _Тит Квинкций Пен_. (VII, 9).
	__Корне`лий Су`ла Фе`ликс, Луций__ (138–78 г. пр.н.е.) — римски политически деец и пълководец, започнал военната си кариера при Гай Марий, победил понтийския цар Митридат VI. Като ръководител на аристократическата партия в 86 г. пр.н.е. бил обявен извън закона. След като победил марианците в гражданската война, бил назначен за _диктатор_ с неограничени пълномощия и за неограничено време. Политиката му била в интерес на сенатската аристокрация. През 79 г. пр.н.е. _Сула_ неочаквано се отказал от пълномощията си и се отдал на литературни занимания (XXX, 45).
	__Корне`лий Сципио`н, Публий__ (?-211 г. пр.н.е.) — виден римски обществен деец и военачалник, баща на стария _Публий Ко`рнелий Сципион Африкански_. _Консул_ през 218 г. пр.н.е. заедно с _Тиберий Семпроний Лонг_, претърпял поражение от _Ханибал_ в сраженията при река _Тицин_ и _Требия_. От 216 г. пр.н.е. заедно с брат си _Гней_ командувал римските войски в Испания, спечелил редица победи над _картагенците_, но въпреки това не успял да задържи властта на римляните над Пиренейския полуостров. Загинал в битка (XXI, 32; XXIV, 31).
	__Корне`лий Сципио`н Африкански (Стари), Публий​__ (235–183 г. пр.н.е.) — велик римски пълководец, политик, държавник. Участвувал в битките при _Тицин_ (218 г. пр.н.е.), _Кана_ (216 г. пр.н.е.). След смъртта на баща си, който бил _консул_ през, 218 г. пр.н.е., получил върховното командуване на римските войски в _Испания_. Като _консул_ в 205 г. пр.н.е. поел командуването в _Сицилия _и въпреки съпротивата на сената пренесъл войната в Африка. В 202 г. пр.н.е. победил _Ханибал_ при _Зама_, с което бил сложен край на Втората пуническа война. За тези свои успехи получил прозвището Африкански. Последните години от живота му били изпълнени с политически борби, които в периода между 187 и 184 г. пр.н.е. прераснали в процеси срещу него и брат му и го принудили да напусне _Рим_ (XXVI, 18; XXX, 12-15; XXX, 32-35; ХХХ, 42-43; XXX, 45; XXXI, 26; XXXV, 14).
	__Корне`лий Сципио`н Калв, Гней__ (?-211 г. пр.н.е.) — брат на _Публий Корнелий Сципион_ и чичо на стария _Публий Корнелий Сципион Африкански_, _консул_ през 222 г. пр.н.е., загинал в битка (XXI, 32; XXIV, 31).
	__Корни`кулум__ — град в _Лациум_, разрушен от _Тарквиний Приск_, смятан за местожителство на родителите на _Сервий Тулий_ (I, 39).
	__Ко`са__ — древен град в _Етрурия_ на брега на _Тиренско море_ (XXII, 11).
	__Корто`на__ — град в Източна _Етрурия_, на север от _Тразименското езеро_ (XXII, 4).
	__Кохо`рта__ — една десета част от _легиона_, състояща се от три _манипули_ (по една _манипула хастати, принципи и триарии_), с численост около 500–600 души. Това деление на легиона било въведено в края на II в. пр.н.е. и направило римската армия по-маневрена. В разказа си за Втората пуническа война _Ливий_ обикновено употребява думата, когато се отнася за римски или картагенски съюзници, тъй като по това време съюзните градове били длъжни да дават определени военни контингенти — отряди с численост около 420 души, които били под командуването на praefecti sociorum (II, 11; VIII, 9; XX, 5; XXIII, 17; XXX, 32).
	__Кре`уза__ (легенд.) — дъщеря на Приам и Хекуба, съпруга на _Еней_, майка на _Асканий_, изчезнала по време на бягството от горящата _Троя_ (I, 3).
	__Кро`тон__ — гръцка колония в югоизточната част на Италия. Във VI в. пр.н.е. в него живял Питагор, който основал там своята философска школа (I, 28).
	__Крустуми`ни__ — жители на сабинския град _Крустуме`рия_, който се намирал на север от _Рим_, на левия бряг на _Тибър_ (I, 9; 11).
	__Ку`ме__ — древна гръцка колония в Италия на морския бряг в _Кампания_. Основан в средата на IX-VIII в. пр.н.е. от колонисти от остров _Евбея_, _Куме_ бил център на разпространение на гръцката култура сред _етруските, римляните_ и другите италийски народности. Значителен разцвет и могъщество градът достигнал в началото на V в. пр.н.е. Близо до _Куме_ се намирала прочутата пещера на прорицателката _Сибила_. В 338 г. пр.н.е. _Куме_ бил завоюван от _Рим_ и получил по-късно статут на муниципиум (II, 34; XXIII, 15).
	__Ку`рес__ — древен _сабински_ град на североизток от _Рим_. От него произхождали _Тит Таций_ и _Нума Помпилий_ (I, 13; I, 18; I, 34).
	__Куриа`ции__ — римски род, произхождащ от _Алба Лонга_, към който принадлежали тримата близнаци, на които било предоставено да разрешат изхода на войната между _Рим_ и _Алба Лонга_ в борба с тримата близнаци от римския род _Хорации_. Победа удържали римляните (I, 24-26; I, 30).
	__Ку`рия__ — обединение на няколко патрициански рода, аналогично на гръцките фратрии. Съгласно традицията _куриите_ били 30 (по 10 във всяка родова триба) и носели имената на сабинянките, прекратили войната между своите бащи и съпрузи. Начело на _курията_ стоял изборен курион. Всяка _курия_ имала място за събрания, наречено също _курия_, и свои светини. В периода на образуване на държавата _куриите_ станали най-важното държавно-политическо ядро на римското общество — вж. _комиции_ (I, 13; I, 30; I, 53; II, 35–36).
	__Курия (2)__ — сградата, в която сенатът провеждал заседанията си. Намирала се в северозападната част на _Форума_, в подножието на _Капитолийския хълм_. Според преданието първата курия била построена от _Тул Хостилий_. Запазената до днес е започната да се строи по времето на _Гай Юлии Цезар_ и преправена през III в. от н.е. (I, 35; VIII, 5; XXII, 7; XXX, 35).
	__Куру`лна длъжност__ — магистратска длъжност, свързана с правото на _курулно кресло_. В началото _курулните длъжности_ можели да бъдат заемани само от _патриции_ и понякога понятието се противопоставя на това за _плебейска магистратура_ (V, 41; XXII, 49).
	__Куру`лно кресло__ — сгъваем стол, украсен със злато и слонова кост, знак за привилегиите, които получавали висшите римски _магистрати с консулски и преторски права, диктаторът, началникът на конницата, курулните едили и фламинът на Юпитер_. Било дарявано и на високопоставени чужденци (I, 8; I, 20; XXX, 15).
	__Ку`рциево езеро__ — място на римския _Форум_, чието име пази спомена за времената, когато близките до _Тибър_ низини между хълмовете, наводнявани от реката, представлявали блата. Освен със сабинския вожд _Метий Курций_ (I, 12–13) легендата го свързва и с юношата _Марк Курций_, който в 362 г. пр.н.е. се хвърлил в пълно бойно въоръжение заедно с коня си в отворилата се на _Форума_ пропаст. Принасяйки се по този начин в жертва, осигурил спасението и благополучието на римския народ (I. 13).
	__Ку`рций, Ме`тий__ (легенд., VIII в. пр.н.е.) — сабински военачалник, участвувал във войната с _Рим_ след грабването на девойките. След примирието се преселил в новия град и поставил началото на римския _Курциев род_ (I, 12–13).


>	Л
	__Лаби`ки__ — старолатински град между _Ту`скулум_ и _Прене`сте_.
	__Лави`ниум (Лавиний)__ град в _Лациум_, южно от Рим. Според легендата бил основан от _Еней_ и наречен на съпругата му _Лавиния_ (I, 1; I, 3; 1, 6; I, 23; II, 2; II, 39).
	__Лави`ния__ (легенд., XII в. пр.н.е.) — дъщеря на митичния италийски цар _Латин_, който я дал за съпруга на _Еней_, защото според предсказанието очаквал зет чужденец. Майка на _Асканий_. На нейно име бил наречен град _Лавиниум_ (I, 2–3)
	__Лаврентийска област__ — областта на _Лаврентум_, древен латински град на юг от _Остия_, на 2 мили от морето, седалище на цар _Латин_. На това място _Еней_ за първи път стъпил в Италия (I, 1; VII, 25).
	__Лакеде`мон__ — другото име на Спарта, град в _Пелопонеската област_ Лакония (XXXV, 13).
	__Лакедемонец__ — спартанец (XXV, 23).
	__Ланувиу`м (Лану`вий)__ — град в _Лациум_ с прочут храм на _Юнона_ (XXI, 52; XXII).
	__Ларе`нция__ (легенд.) — съпругата на овчаря _Фаустул_, която отгледала _Ромул_ и _Рем_. По други версии била блудница, удостоена с вниманието на _Херкулес_ (I, 4).
	__Ла`ри__ (мит.) — домашни божества, покровители на дома и семейството у римляните и _етруските_. Първоначално били духовете на предците. Техните изображения — малки дървени или восъчни статуетки — били поставяни в ниша или ракла (_ларариум_) при огнището, близо до изображенията на _пенатите_. Римляните вярвали, че когато семейството напусне завинаги жилището, _ларите_ за разлика от _пенатите_ оставали в него, защото те всъщност са божества на мястото. Свои _лари_ покровители имали също отделните улици, посевите, езерата (1,29; VIII, 9).
	__Ли`рций Фла`вус, Спу`рий__ (VI-V в. пр.н.е.) — римски военачалник във войната с _етруските_ в 509 г. пр.н.е., консул през 506 и 490 г. пр.н.е., помощник на _Хораций Коклес_ в 508 г. пр.н.е., пратеник при _Кориолан_ в 488 г. пр.н.е. (II, 10–11).
	__Лати`н__ (легенд.) — родоначалник на племето _латини_. Според гръцкото предание бил син на Одисей (или на Телемах) и на нимфата Кирка, според латинското — на Фаун. Бил цар в _Лациум_ със седалище град _Лаврентум (Лаврент)_. Дал на _Еней_ гостоприемство, място да си построи нов град и ръката на дъщеря си _Лавиния_, която според предсказанието трябвало да се омъжи за чужденец (I, 1–2).
	__Латин Силвии__ — вж. Силвий.
	__Лати`ни__ — древни италийски племена, населявали областта _Лациум_, днес _Лацио_. Предполага се, че _латините_, както и другите индоевропейски племена са пришълци в Италия. Времето на заселването им и пътят, по който са дошли, не са установени със сигурност. Античната традиция и археологическите материали представят _латините_ като земеделски и в още по-голяма степен скотовъдци племена, живеещи в родови поселища и пазещи черти на първобитнообщинния строй с явни признаци на разложение. Религията им се характеризирала със земеделски и пастирски култове и магически обреди. Изпитали силно влияние от етруската култура. В началото на I хилядолетие пр.н.е. се обединили в _Латинския съюз начело с Алба Лонга_. С издигането на _Рим_ в негови ръце преминала властта над общините в _Лациум_ (I, 32-33; I, 35; I, 49; I, 52; VII, 25; VIII, 3-10; XXII, 7; XXII, 38; XXIII, 27).
	__Лати`ний, Тит__ (VI-V в. пр.н.е.) — римлянин, на когото в 491 г. пр.н.е. _Юпитер_ изпратил вещ сън с изискването да се повторят Големите игри, понеже не били проведени според изискванията (II, 36).
	__Латински празненства__ — в древността празник на Стария латински съюз, ръководен от _Алба Лонга_. След разрушаването на този град и преселването на жителите му в Рим римските царе станали ръководители на съюза и ежегодно извършвали жертвоприношения на _Диана на Авентинския хълм_, а по-късно — на _Албанската планина_. По време на Републиката _консулите_ при встъпването си в длъжност обявявали празненствата и принасяли жертва на _Юпитер Лациарис_ — покровителя на _Латинския съюз_ (XXI, 63).
	__Латински съюз__ — федерация на градовете в _Лациум_, възникнала в началото на I хилядолетие пр.н.е. и включвала според античната традиция 30 града. Първоначално съюзът бил ръководен от _Алба Лонга_, а от VI в. пр.н.е. бил оглавен от _Рим_. Съюзните общини имали общи религиозни празници, съюзното събрание решавало общите въпроси и споровете между тях. Усложняването на политическата обстановка в _Рим_ в края на VI и началото на V в. пр.н.е. позволило на някои латински общини временно да се освободят от римското господство. Съюзът начело с _Рим_ бил възстановен в 493 г. пр.н.е. при условие за взаимна помощ по време на война, участие в командуването и подялба на придобитото. След галското нашествие (390 или 387 г. пр.н.е.) съюзът се разпаднал, но после бил възстановен при по-изгодни за _Рим_ условия и просъществувал до Втората латинска война (340–338 г. пр.н.е.). (VII, 25; VIII, 4).
	__Латинският път__ — свързвал _Рим_ с _Капуа_, минавал през _Лациум_ (II, 39; XXII, 12).
	__Лацета`ния__ — област в Североизточна _Тараконска Испания_ (XI, 32).
	__Ла`циум__ — област в Централна Италия, между _Етрурия и Кампания_, по брега на Тиренско море. В нея се намира _Рим_. Днес — Лацио (1,53; VII, 4–5).
	__Лега`т__ — назначаван от _сената_ посланик, лице, упълномощено да изпълни политическо поръчение. В епохата на Късната република — помощник на пълководец или на наместник на провинция. От времето на Цезар легати започнали да командуват _легиони_. В императорската епоха _легатите_ на императора изпълнявали функциите на наместници в неговите провинции (VIII, 9-10; XXII, 12; XXIII, 16; XXX, 32).
	__Легио`н__ — основна боева единица в римската армия. Първоначално _легион_ се наричала цялата римска войска, която била около 3000 души пехота и 300 конници и се събирала само по време на война или за военно обучение. През V-IV в. пр.н.е. броят на _легионите_ се увеличил до два, после до четири и дори повече. От началото на IV в. пр.н.е. войниците започнали да получават малка заплата. _Легионът_ се състоял от 3000 души тежка пехота (по 1200 _принципи_ и _хастати_ и 600 _триарии_), 1200 души лека пехота (_велити_) и 300 конници. Различните категории се комплектували от различни имуществени класове римски граждани. Начело на легиона в периода на Републиката стоял _трибун_, а през императорската епоха — _легат_. Армията на един _консул_ обикновено се състояла от два легиона. Когато се налагало, били събирани допълнителни военни контингенти под командуването на _претори_, бивши _консули_ и бивши _претори_, _диктатори_ и др. С времето броят и числеността на _легионите_ се увеличили. През императорската епоха армията била професионална, наемна (I, 29-30; I, 32; II, 6; II, 39; VIII, 9-10; XXII, 5; XXII, 43; XXIII, 16; XXIX, 26).
	__Ле`ктика__ — носилка, обикновено закрита, в която пътували в града или вън от него богатите римляни, паланкин (II, 36).
	__Лектисте`рниум (лектисте`рний)__ — особен вид жертвоприношение, при което статуята на божеството се полага на ложе, застлано със скъпи платове, върху специална възглавница, (pulvinar), а пред ложето се поставя отрупана с ястия трапеза (XXI, 52; XXII, 1; XXII, 9–10).
	__Ле`лий, Гай__ (ок. 235 — ок. 160 г. пр.н.е.) — високообразован римлянин, приятел на _Публий Сципион Африкански_. Участвувал във военните действия срещу _Картаген_ в _Испания_ и Африка. В 202 г. пр.н.е. командувал италийската конница на левия фланг на римляните в битката при _Зама_ (XXX, 12; XXX, 32; XXX, 35).
	__Леонти`ни__ — град в _Сицилия_, на северозапад от _Сиракуза_, на река _Лис_. През 214 г. пр.н.е. сиракузкият тиран _Хиероним_ го отнел от римляните. След убийството на _Хиероним_ същата година _Марк Клавдий Марцел_ успял да го завладее отново (XXIV, 33).
	__Ли`бра__ — мярка за тегло, равна на 327,45 г., римски фунт (V, 47; XXII, 1; XXX, 45).
	__Лигу`ри__ — жители на Лигурия, област в западната част на Отсамна _Галия_ — на юг от река По. Войнствени и диви, те много трудно били покорени от римляните в III в. пр.н.е. Били съюзници на _Ханибал_. Техен отряд участвувал на негова страна в битката при _Зама_ (XXI, 38; XXX, 32).
	__Ли`ктори__ — служители при царете и висшите магистрати в _Рим_. Първоначално били техни телохранители, изпълнители на разпорежданията им и на определяните от тях наказания. Впоследствие само ги придружавали, изтъквайки техните големи права и високо положение. Носели сноп пръчки — _фасци_, в който извън очертанията на града била втъквана секира. _Диктаторът_ имал право на 24 _ликтори_, _консулът_ — на 12, _преторът_ — на 6, _императорският легат_ — на 5, _фламинът на Юпитер и весталките_ — по 1, ала техният _ликтор_ нямал право да носи _фасци_ (I, 8; I, 26; I, 40-41; II, 5-6; VIII, 7; VIII, 9; XXI, 63; XXII, 11; XXIII, 15).
	__Лилибе`й__ — нос на западния бряг на _Сицилия_ и важно пристанище със същото име, от което в 205 г. пр.н.е. _Сципион_ тръгнал за Африка (XXV, 31; XXIX, 26; XXX, 46).
	__Лици`ниев закон__ — закон от 367 г. пр.н.е., според който единият от _консулите_ трябвало да бъде _плебей_ (VII, 25).
	__Лици`ний Кале, Гай__ (IV в. пр.н.е.) — първият плебейски _началник на конницата при диктатора Публий Манлий Капитоли`и_ (368 г. пр.н.е.), един от първите _плебейски консули_ — според някои данни в 364 г. пр.н.е., според Ливий в 361 г. пр.н.е. заедно с _Гай Сулпиций Петик_ (VII, 9).
	__Лици`ний Ма`цер Калв, Гай__ (I в. пр.н.е.) — виден политик и историк от времето на Късната република. _Народен трибун_ през 73 г. пр.н.е., когато се проявил с унищожителни речи срещу нобилитета, претор през 68 г. пр.н.е. Написал „Летописи“ (Анали) най-малко в 16 книги, от които днес са запазени 20 фрагмента.
	__Ло`нгула__ — град на _волските_ близо до _Кориоли_ (II, 39).
	__Луканец__ — жител на _Лукания_, област в Южна Италия, между _Кампания, Апулия и Брутиум_ (XXII, 43).
	__Лукре`ций Триципити`н, Спу`рий__ (VI-V в. пр.н.е.) — _сенатор и градски префект при Тарквиний Горди_, баща на _Лукреция_, съпругата на _Тарквиний Колатин_ (I, 58-59; II, 2).
	__Лукре`ция__ (VI в. пр.н.е.) — съпруга на _Тарквиний Колатин_, изнасилена от _Секст Тарквиний_ — един от синовете на _Тарквиний Горди_. Самоубила се пред близките си с молба да отмъстят за нейното поругаване. Това послужило като повод за бунта срещу царя (I, 57–59).
	__Лукумо`н__ (етруск.) — название на всеки от дванадесетте старейшини, стоящи начело на градовете от Етруския съюз. Така се наричал _Тарквиний Приск_, преди да дойде в _Рим_ (I, 34).
	__Луперка`лии__ — староиталийски празник на плодородието и пречистването в чест на _Фаун_ (с прозвището Луперк — „прогонващия вълците“), бог на плодородието, пасищата и стадата, подобен на гръцкия _Пан Ликейски_. В Рим бил празнуван на 15 февруари при строга обредност. Жреците луперци принасяли в жертва пред пещерата Луперкал, в подножието на _Палатинския хълм_, козли и кози, после надявали на голо тяло прясно одраните им кожи и се впускали да обикалят _Палатинския хълм_, най-старата част на _Рим_ (I, 5).
	__Лута`ций Ка`тул, Гай__ (III в. пр.н.е.) — виден римски военачалник, поставен начело на римския флот в 242 г. пр.н.е., а през 241 г. пр.н.е. спечелил решителна победа над картагенците в морско сражение при _Егатските острови_, с което завършила Първата пуническа война (XXII, 14).
	__Лута`ций Церко`н, Квинт__ (III в. пр.н.е.) — _консул_ през 241 г. пр.н.е. заедно с _Авъл Манлий Торкват Атик_, през 236 г. пр.н.е. избран за _цензор_. Потушил въстанието на _фалискийците_ (XXX, 44).
	__Лу`цери__ — една от трите първоначални _триби_, на които _Ромул_ разделил римския народ (I, 13).
	__Луце`рия__ — град в северозападната част на _Апулия_, днес Лучера (XXII, 9; XXII, 14).
	__Луций Албиний__ — вж. Албиний, Луций.
	__Луций Аний__ — вж. Аний, Луций.
	__Луций Атилий__ — вж. Атилий, Луций.
	__Луций Бантий__ — вж. Бантий, Луций.
	__Луций Валерий__ — вж. Валерий Потит, Луций.
	__Луций Емилий Павел__ — вж. Емилий Павел, Луций.
	__Луций Корнелий Лентул__ — вж. Корнелий Лентул Каудин, Луций.
	__Луций Корнелий Сула__ — вж. Корнелий Сула Феликс, Луций.
	__Луций Манлий__ — вж. Манлий Вулзон Лонг, Луций.
	__Луций Нумизий__ — вж. Нумизий, Луций.
	__Луций Папирий Курзор__ — вж. Папирий Курзор, Луций.
	__Луций Пинарий__ — вж. Пинарий Ната, Луций.
	__Луций Тарквиний Приск__ — вж. Тарквиний Приск, Луций.
	__Луций Тарквиний Горди__ — вж. Тарквиний Горди, Луций.
	__Луций Тарквиний Колатин__ — вж. Тарквиний Колатин, Луций.
	__Луций Фурий Бибакул__ — вж. Фурий Бибакул, Луций.
	__Луций Фурий Камил__ — вж. Фурий Камил, Луций.
	__Луций Хостилий Манцин__ — вж. Хостилий Манцин, Луций.
	__Луций Целий Антипатер__ — вж. Целий Антипатер, Луций.
	__Луций Цинций Алимент__ — вж. Цинций Алимент, Луций.
	__Луций Юний Брут__ — вж. Юний Брут, Луций.


>	М
	__Ма`ворс__ — архаична форма на името _Марс_.
	__Маври__ — жителите на Мавритания, северозападната част на африканското крайбрежие. Славели се като конници и точни стрелци. Участвували в армията на _Ханибал_ (XXII, 14; XXX, 12; XXX, 31).
	__Магистра`т__ — лице, което заемало законна редовна политическа, административна или юридическа длъжност — магистратура (_консул, претор, едил, квестор, цензор_). Извънредни _магистрати_ били _диктаторът_, _началникът на конницата_ и интеррексът. Редовните магистратури траели една година и били винаги колегиални, сиреч изпълнявали се най-малко от двама души (I, 59; II, 34; II, 36; V, 49; VII, 6; XXII, 1; XXII, 7; XXVI, 18).
	__Маго`н__ (III в. пр.н.е.) — картагенски военачалник, по-млад брат на _Ханибал_, участник във военните операции в Италия и Испания (XXII, 2; XXII, 46; XXIII, 14; XXVIII, 12).
	__Македония__ — царство, разположено между планинската верига Пинд и долното течение на Струма. Дълго време стояла настрана от гръцкия свят, но във V в. пр.н.е. се намесила активно в живота му. Голяма сила _Македония_ станала по време на управлението на _Филип II_ (упр. 356–336 г. пр.н.е.), когато се превърнала в хегемон на елинския свят, и при сина му _Александър Велики_ (356–323 г. пр.н.е., упр. от 336 г. пр.н.е.), който покорил Персия и част от Индия. След смъртта на _Александър_ огромната му държава се разпаднала, но _Македония_, укрепена при Антигон Гонат (упр. 276–239 г. пр.н.е.), запазила влиянието си в елинския свят. По време на Втората пуническа война (219–201 г. пр.н.е.) в 215 г. _Картаген_ сключил съюз с македонския цар _Филип V_ и го въвлякъл във война с _Рим_, която се водила главно от съюзните с _Рим_ гръцки градове на Балканския полуостров. 4000 македонци начело с приближения на _Филип V_ пълководец Сопатер били изпратени на помощ на _Картаген_ и участвували в битката при _Зама_ (202 г. пр.н.е.). Веднага след Втората пуническа война _Рим_ започнал така наречената Втора македонска война, която завършила в 197 г. пр.н.е. с поражение на _Филип V_ в местността _Киноскефале_ в _Тесалия_. Окончателно _Македония_ била покорена от Рим в 168 г. пр.н.е., когато била разделена на четири окръга, а в 148 г. пр.н.е. след потушаването на избухналото в нея антиримско въстание станала римска провинция (I, 1; македонци — VII, 16; XXX, 42; XXXIII, 7).
	__Македонски легион__ — отряд от 4000 души, изпратен от македонския цар _Филип V_ на помощ на неговите съюзници — картагенците. Участвувал в битката при _Зама_ в 202 г. пр.н.е. (XXX, 32).
	__Малицио`за__ — гора на североизток от _Рим_, при която _Тул Хостилий_ победил _сабините_ (I, 30).
	__Мами`лий Тускула`нски, Окта`вий__ (VI-V в. пр.н.е.) — зет на _Тарквиний Горди_, произхождащ от знатния род на Мамилиите, който според преданието водел началото си от Телегон, сина на Одисей (Улис) и Кирка (Цирцея). Телегон бил основателят на град _Тускулум_, който се намирал на 25 км югоизточно от Рим. Навярно _Октавий Мамилий_ (или неговият син) е бил вождът на латините в битката при _Регилското езеро_ в 499 или 496 г. пр.н.е.
	__Ма`ни__ (мит.) — душите или сенките на мъртвите предци. По време на Каристиите — празника на семейната любов и съгласие, чествуван на 22 февруари от всички членове на семейството — _Маните_ излизали от своите обиталища, а цялото семейство отивали на гробовете на своите предци и уреждало там угощение за мъртвите. _Маните_ били считани за добри божества, но с тях били свързвани и редица опасения. Постепенно _Маните_ започнали да се сливат с _Ларите_ и _Гениите_. Били смятани също за пазители на гробовете. От края на Републиката станало модно епитафиите да започват с посвещение към Маните и с молба да дарят на покойника задгробно блаженство за добродетелния му живот.
	__Мани`пула__ — войсково подразделение в римската пехота — една тридесета част от легиона. Предполага се, че били въведени към края на _Самнитските войни_ (нач. на III в. пр.н.е.), макар че Ливий споменава за тях във връзка с последния римски цар _Тарквиний Горди_ (упр. 534–520 г. пр.н.е.). _Манипулата_ се състояла от две _центурии_ начело с центуриони, които командували двете й крила. Понякога един центурион командувал цялата _манипула_, а вторият му бил подчинен. От края на III в. пр.н.е. три _манипули_ образували една _кохорта_ (I, 52).
	__Ма`нлий, Тит__ (IV в. пр.н.е.) — син на _Тит Манлий Торкват_, наказан със смърт от него в годината на неговото консулство (340 г. пр.н.е.), задето нарушил военната дисциплина (VIII, 7).
	__Ма`нлий, Тит__ (III в. пр.н.е. — победител на сардите и _Хасдрубал, консул_ в 235 г. пр.н.е.), когато за втори път в римската история бил затворен храмът на _Янус_ на _Форума_, което означавало, че държавата не е в състояние на война (I, 19).
	__Ма`нлий Вулзо`н Лонг, Луций__ (III в. пр.н.е.) — консул заедно с _Марк Атилий Регул_ през 256 г. пр.н.е., когато се състояла една от най-големите морски битки в Античността — тази между римляни и картагенци при нос Енкомиум (Енкомион). Победата в нея направила римляните господари на почти всички африкански владения на _Картаген_ (XXIX, 23).
	__Ма`нлий Капитоли`н, Марк__ (V в. — 348 г. пр.н.е.) — консул в 391 г. пр.н.е. Бил наречен Капитолийски, защото в 390 (или 387 г. пр.н.е.) спасил римляните в крепостта на _Капитолийския хълм_ от нощно нападение на галите. Като защитник на правата на плебеите, бил обвинен в държавна измяна и в 384 г. пр.н.е. бил хвърлен от лобното място в Рим — _Тарпейската скала_. От този ден нататък никой патриций не можел да живее на Капитолия, а името _Марк_ било избягвано в рода на _Манлиите_ (V, 4).
	__Ма`нлий Торква`т, Тит__ (IV в. пр.н.е.) — виден римски пълководец и държавник, _консул_ през 347, 344 и 340 г. пр.н.е., диктатор през 353, 349 и 320 г. пр.н.е. Получил прозвището си след единоборството с един _гал_ във войната през 363 (или 360) г. пр.н.е. заради огърлицата (_торквата_), което смъкнал от врата му след победата си над него. Като _консул_ през 360 г. пр.н.е. по време на войната с латините заповядал да убият сина му, задето не се подчинил на заповед, въпреки че той допринесъл за победата. По-късно бил образец за римска дисциплина и дух (VII, 10; VII, 26; VIII, 5-7; VIII, 9–10).
	__Манлий Торква`т Атик, Авъл__ (III в. пр.н.е.) — _консул_ заедно с _Квинт Лутаций_ през 241 г. пр.н.е., когато бил сключен мир с _Картаген_ след Първата пуническа война (XXX, 44).
	__Марк Аврелий Кота__ — вж. Аврелий Кота, Марк.
	__Марк Аниций__ — вж. Аниций, Марк.
	__Марк Антистий__ — вж. Антистий, Марк.
	__Марк Атилий Регул__ — вж. Атилий Регул, Марк.
	__Марк Ацилий__ — вж. Ацилий Глабрион, Марк.
	__Марк Валерий__ — вж. Валерий, Марк (I, 24).
	__Марк Валерий Корвус__ — вж. Валерий Корвус, Марк (VII, 26; VIII, 9).
	__Марк Емилий__ — вж. Емилий Лепид, Марк.
	__Марк Клавдий Марцел__ — вж. Клавдий Марцел, Марк.
	__Марк Манлий Капитолин__ — вж. Манлий Капитолин, Марк.
	__Марк Минуций__ — вж. Минуций Аугурин, Марк (II, 34).
	__Марк Минуций Руф__ — вж. Минуций Руф, Марк (XXII, 8; 14; 15; 49).
	__Марк Папирий__ — вж. Папирий Мугилан, Марк.
	__Марк Помпоний__ — вж. Помпоний Матон, Марк.
	__Марк Фолий__ — вж. Фолий, Марк.
	__Марк Фурий Камил__ — вж. Фурий Камил, Марк (V, 43; V, 49; XXII, 3).
	__Марк Фурий__ — вж. Фурий Красипес, Марк (XXX, 42).
	__Марк Юний Пера__ — вж. Юний Пера, Марк (XXIII, 14).
	__Марк Юний Силан__ — вж. Юний Силан, Марк (XXIII, 15; XXVI, 18).
	__Марс или Маворс__ (мит.) — едно от най-древните божества на Италия и _Рим_, един от тримата богове, които първоначално образували римския пантеон (_Юпитер, Марс, Квирин_). Нему бил посветен март — първият месец на годината. Съществуват различни мнения за първоначалната природа на бога — смятат го и за божество на плодородието и растителността, и за бог на дивата природа, на всичко неизвестно и опасно, намиращо се извън поселището, и за бог на войната. Негови свещени животни били конят, кълвачът, бикът и вълкът (понякога хтоничен: с три глави). _Марс_ Градив (шествуващият) съпровождал воините, които отивали на бой. В негова чест били извършвани ритуални очистителни обреди на семействата, именията, също и на цялата Римска община. Като баща на _Ромул_, _Марс_ бил почитан и за родоначалник и закрилник на _Рим_. Нему било посветено _Марсово поле_ (вж. Марсово поле). Символи на бога били свещените копия (hastac) и щитове (ancilia) пазени в Регията (I, 4; I, 20; II, 5-6; VII, 9-10; XXI, 1; XXI, 9–10).
	__Ма`рси__ — сабинско племе в Централна Италия, живеещи в района на Фуцинското езеро (VIII, 7; XXII, 9).
	__Марсово поле__ — низина на левия бряг на Тибър, първоначално извън очертанията на _Рим_, посветена на бог Марс, където били провеждани прегледите на войската, а по-късно били организирани народните събрания по _центурии_, които избирали _магистратите_ (II. 5; XXV, 18).
	__Маруци`ни__ — сабинско племе в Централна Италия, живяло по десния бряг на река Атерн, с главен град Теате (XII, 9).
	__Марцел__ — вж. Клавдий Марцел, Марк.
	__Ма`рций, Анк__ (легенд., VII в. пр.н.е.) — четвъртият легендарен цар на _Рим_, внук на _Нума Помпилий_ по линия на дъщеря му, управлявал според преданието от 640 до 616 г. пр.н.е. Учредил ритуали за обявяване на война. Воювал _с латините_. Присъединил към _Рим_ хълма _Яни`кулум_ (_Яникул_), като го свързал с града посредством стена и мост, който бил и първият мост над _Тибър_. Основал _Остия_ (I, 32-35; I, 40; I, 52).
	__Ма`рций Кориола’н, Гней__ (легенд., край на VI — нач. на V в. пр.н.е.) — легендарен герой, получил прозвището си за храбростта, проявена при превземането на града на _волските Кориоли_ в 494 г. пр.н.е. Ожесточен противник на _плебса_, той се борил срещу създаването на длъжността на народните трибуни. По-късно преминал на страната на _волските_ и тръгнал с тях срещу _Рим_. Единствено молбите на майка му и на съпругата му го отклонили от намерението му да поведе враговете срещу родния град (II, 34–40).
	__Ма`рций, Нума__ (легенд., VIII-VII в. пр.н.е.) — първият върховен жрец (Pontifex Maximus), получил тази длъжност от _Нума Помпилий_ (I, 20).
	__Ма`сик__ — планина в северозападната част на _Кампания_ (XXII, 14).
	__Масини`са__ (238–149 г. пр.н.е.) — нумидийски владетел, отначало цар на месулиите и съюзник на _Картаген_, на чиято страна воювал в _Испания_ до 206 г. пр.н.е. _Сципион_ успял да го привлече на своя страна и неговата помощ изиграла решаващо значение по време на военните действия в Африка (205–202 г. пр.н.е.) и в битката при _Зама_ (202 г. пр.н.е.). След сключването на мирния договор в 201 г. пр.н.е. получил властта над цяла _Нумидия_ и част от африканските владения на _Картаген_. До смъртта си поддържал приятелски отношения с _Рим_ (XXIV, 34; XXX, 12-15; XXX, 32; XXX, 44).
	__Матро`на__ — омъжена жена, майка на семейство (II, 40; XXII, 1; XXII. 7).
	__Маха`рбал__ (III в. пр.н.е.) — пълководец на _Ханибал_, началник на картагенската конница (XXII, 6; XXII, 46; XXII, 51; XXIII, 18).
	__Меду`лия__ — сабинско градче в _Лациум_, на североизток от _Рим_ (1,53).
	__Мезе`нций__ (мит.) — етруски цар на град _Цере_, сражавал се на страната на _Турн_ срещу _Еней_, който го убил (I, 2–3).
	__Ме`зия__ — гориста група хълмове покрай десния бряг на _Тибър_, между _Веи_ и _Рим_ (I, 33).
	__Менс__ (мит.) — богиня, олицетворение на здравия човешки разум (XXII, 9–10).
	__Мерик__ (III в. пр.н.е.) — испанец, наемник в сиракузката армия, един от тримата, на които в 211 г. пр.н.е. било поверено ръководството на защитата на _Ахрадина_. Бил склонен от римляните да извърши предателство, благодарение на което те завладели последните части на града (XXV, 31).
	__Меркурий__ (мит.) — римското съответствие на гръцкия бог Хермес. Бил почитан най-вече като бог на търговията и печалбата (XXII, 10).
	__Меркурий__ (2) — нос в източния край на Картагенския залив (XXIX, 27).
	__Метавър__ — река в _Умбрия_. Място на поражението и гибелта на _Хасдрубал_, брата на _Ханибал_, в 207 г. пр.н.е. (XXIX, 26).
	__Метапонт__ — гръцка колония в Южна Италия, на северния бряг на _Тарентския залив_ (I, 18).
	__Метий Курций__ — вж. Курций, Метий.
	__Метий Фуфеций__ № — вж. Фуфеций, Метий.
	__Ме`ций Ге`мин__ (легенд., IV в. пр.н.е.) — латински военачалник по време на Първата латинска война (340–338 г. пр.н.е.), убит в двубой от сина на консула _Тит Манлий_ (VIII, 7).
	__Миля__ — мярка за разстояние, равна на 1481,5 м (1,23; VII, 9; XXII, 15; XXVI, 9; XXIX, 27).
	__Минерва__ (мит.) — староиталийска богиня на мъдростта, изкуствата и занаятите. Заедно с _Юпитер_ и _Юнона_ образувала Капитолийската триада, покровителствуваща _Рим_. Най-значителен бил култът на _Минерва_ на _Авентин_, където била почитана като богиня на занаятите и занаятчиите и покровителка на техните сдружения. По-късно била елинизирана и повлияна от култа на Атина (XXII, 1; XXII, 10).
	__Минту`рна__ — град на лаврунките в Южен _Лациум_, близо до устието на река Лирис. Римска колония от 296 г. пр.н.е. (VIII, 10).
	__Минуций, Публий__ (VI-V в. пр.н.е.) — консул в 492 г. пр.н.е. заедно с _Тит Геганий_ (II, 34).
	__Мину`ций Аугури`н, Марк__ (V в. пр.н.е.) — _консул_ през 497 и 491 г. пр.н.е. заедно с _Авъл Семпроний_, един от героите на легендата за _Кориолан_ (II, 34).
	__Минуций Руф, Марк__ (?-216 г. пр.н.е.) — началник на конницата при диктатора _Квинт Фабий Максим_ през 217 г. пр.н.е. Противопоставял се на тактиката на изчакване, следвана от _Фабий Максим_. В негово отсъствие спечелил победа, заради която получил права, равни на тези на _Фабий_. Загинал в битката при _Кана_ (XXII, 8; XXII, 14-1; XXII, 49).
	__Ми`нуций Терм, Квинт__ (III-II в. пр.н.е.) — _консул_ през 193 г. пр.н.е., _претор_ през 196 г. пр.н.е., като _народен трибун_ в 201 г. пр.н.е. предложил да се разгледа в народното събрание въпросът за сключването на мирния договор с _Картаген_. Изпращан с мисии в Сирия, Тракия, Азия (XXX, 43).
	__Му`рция__ (мит.) — местна нимфа, по-късно — епитет на _Венера_. Храмът на Венера-Мурция се намирал между _Авентин_ и _Палатин_ в низината, която носела същото име — Vallis Murcia. По-късно на това място бил построен Големият цирк (Circus Maximus), (I, 33).
	__Му`циеви ливади__ — място на десния бряг на _Тибър, дадено на Гай Муций Символа_ като награда за проявената храброст (II, 13).
	__Му`ций Сце`вола, Гай__ (легенд., VI-V в. пр.н.е.) — храбър римлянин, който по време на войната на _Рим_ с _етруските_ в 509 г. пр.н.е. проникнал във вражеския стан и се опитал да убие царя (II, 12–13).


>	Н
	__На`бид__ (III-II в. пр.н.е.) — спартански тиран от 206 до 192 г. пр.н.е. Първоначално бил съюзник на Рим. След битката при _Киноскефале_ всички гърци му обявили война, тъй като дейността му плашела аристократическите кръгове на гръцките полиси, поддържани от _Рим_. Бил победен в 195 г. пр.н.е. (XXXV, 13).
	__Народен (плебейски) трибун__ — магистратура, създадена след Първата _сецесия_ на _плебеите_ на Свещената планина в 494 или 470 г. пр.н.е. Първоначално били двама с двама помощници — _плебейските едили_. По-късно броят им достигнал 10. Избирани били на събрание на _плебса_, председателствувано от _плебейски трибун_. Основната им функция била защитата на правата на _плебеите_ срещу произвола на _патрициите_. С нея е свързано основното им право — ius auxilii (право на помощ), което се състояло в това, че всеки _трибун_ можел да вземе под своя закрила римски гражданин и дори да го избави от смърт. Домът на _трибуна_ бил неприкосновено убежище и самата му власт била свещена и неприкосновена (sacrosancta). _Плебейските трибуни_ имали право да се вмесват в действията на всички _магистрати_, с изключение на _диктатора_ и _цензора_. Тяхната забрана (veto) отменяла разпореждания на _магистрати_, постановления на народното събрание и на _сената_. Затова по-късно те станали основните инициатори на законопроекти. Извън града губели своята власт. _Магистратурата на трибуните_ отрано се изродила и станала аристократически институт за партизански борби (XXI, 63; XXX, 43).
	__На`сос или Ортигия__ — остров с цитадела в залива, южно от _Сиракуза_, част от града (XXV, 24; XXV, 31).
	__На`уций, Спу`рий__ (VI-V в. пр.н.е.) — _консул_ през 490 г. пр.н.е. заедно със _Секст Фурий_ (II, 39).
	__Началник на конницата__ — _магистратура_, съществувала още в царската епоха. По времето на Републиката до нея прибягвали в извънредни случаи — тогава _диктаторът_ си избирал _началник на конницата_, който бил и неговият пръв помощник (I, 59; VII, 9; VII, 26; XXII, 8; XXII, 12; XXII, 49; XXIII, 14).
	__Неа`пол__ — пристанищен град в _Кампания_, на западния склон на _Везувий_. Бил основан през VII в. пр.н.е. от колонисти от _Куме_. Гръцките жители на _Неапол_ се намирали в тесни връзки със _самнитите_, част от които в началото на V в. пр.н.е. живеели в града. От 326 г. пр.н.е. _Неапол_ бил съюзник на _Рим_, зависим от него. След битката при _Кана_ (216 г. пр.н.е.) _Ханибал_ безуспешно се опитвал да го привлече на своя страна (XXIII, 14–15).
	__Неа`пол__ (2) — квартал на _Сиракуза_, букв. „Новият град“ (XXV, 25).
	__Не`виевата порта__ — една от градските порти на _Рим_. Намирала се в южната част на града, между _Авентин_ и _Целий_ (II, 11).
	__Непту`н__ (мит). — бог на влагата и течащата вода. Станал и бог на моретата след ранното му отъждествяване с Посейдон, което обусловило и връзката на _Нептун_ с коня, и епитета му Equester, „конен“, и ролята му като бог на конническото съсловие. Въвеждането на празника му, който по-късно се слял с _Консуалиите_, се приписва на _Ромул_ (I, 9; XII, 10).
	__Ника`нор__ (III-II в. пр.н.е.) — приближен на _Филип V_, участвувал в битката при _Киноскефале_ — 197 г. пр.н.е.
	__Нови Картаген__ — град в _Тараконска Испания_, на брега на Средиземно море, основан от _Хасдрубал_ в 227 г. пр.н.е., база на картагенците по време на Втората пуническа война. Днес — Картахена (XXI, 5).
	__Но`ла__ — град в _Кампания_, на североизток от _Везувий_. След битката при _Кана_ _Ханибал_ безуспешно се опитвал да го привлече на своя страна (XXIII, 14; XXIII, 19).
	__Но`рба__ — град на _волските_ в _Лациум_, на югоизток от _Рим_ (II).
	__Нума Марций__ — вж. Марций, Нума.
	__Нума Помпилий__ — вж. Помпилий, Нума.
	__Нумиди`йци__ — племена, обитавали африканското средиземноморско крайбрежие, на запад от _Картаген_. На юг граничили с _гетулите_, а на запад — с маврите. Занимавали се предимно със скотовъдство и били отлични конници. В _Нумидия_ съществували две основни племенни обединения: на масилиите, обитаващи югоизточната част на страната, и на масесулиите, които живеели на северозапад. Владетелите им водели помежду си войни за надмощие, използувани от _Рим_ и _Картаген_ в стремежа им да привлекат съюзници по време на Пуническите войни. В битката при _Зама_ (202 г. пр.н.е.) голяма роля изиграла нумидийската конница на _Масиниса_, която се биела на страната на _Рим_. След войните владетелите на _Нумидия_ били в приятелски отношения с Рим до края на II в. пр.н.е., когато в резултат на така наречената Югуртинска война (111–105 г. пр.н.е.) част от страната била присъединена към римските владения в Африка. Западното африканско крайбрежие окончателно било подчинено на _Рим_ към средата на I в. пр.н.е. (XXII, 2; XXII, 14-15; XXII, 44; XXII, 46; XXII, 50; XXIV, 51; XXVI, 9; XXX, 12; XXX, 32).
	__Ну`мйзий, Лу`ций__ (IV в. пр.н.е.) — военачалник на _латините_ но време на Първата латинска война (340–338 г. пр.н.е., VIII, 3).
	__Нуми`к__ — река в _Лациум_, вливаща се в Тиренско море при _Ардеа_. Според преданието край нея бил погребан _Еней_ (I, 2).
	__Ну`митор__ (легенд.) — цар на _Алба Лонга_, потомък на _Еней_, баща на весталката _Рея Силвия_, дядо на близнаците _Ромул_ и _Рем_. Свален от престола от по-младия си брат _Амулий_, но възвърнат от внуците си, които убили тирана (I, 3; I’, 5–6).
	__Нуце`рия__ — град в Южна _Кампания_, на река Сарнус, превзет от _Ханибал_ в 216 г. пр.н.е. след битката при _Кана_ (XXIII, 15–16).


>	О
	__Окри`кул__ — град в _Умбрия_ на река _Тибър_, днес Отриколи (XXII, 11).
	__Окта`вий, Гней__ (III-II в. пр.н.е.) — претор в _Сицилия_ през 205 г. пр.н.е., _пропретор_ и началник на флота в Тиренско море през 204–203 г. пр.н.е. Офицер на _Сципион Африкански_, комуто той наредил след битката при _Зама_ да отведе римския флот в _Сицилия_ и да го предаде на консула _Гней Корнелий_ (XXX, 44).
	__Оли`мпиум__ — храм на _Зевс_ и градче със същото име на една и половина римска миля южно от _Сиракуза_ (XXIV, 33).
	__Олкади__ — племе, населяващо _Тараконска Испания_, на север от _Нови Картаген_, подчинено от _Ханибал_ през 219 г. пр.н.е. (XXI, 5).
	__Остия__ — пристанище на _Рим_ при устието на _Тибър_. Според легендата било основано от _Анк Марций_ (1, 33; 11,34;)
	__Отаци`лий Крас, Тит__ (?-211 пр.н.е.) — _претор_ в _Сицилия_ през 217 г. пр.н.е., пропретор в Сицилия и флота през 216–215 г. пр.н.е., понтифекс и авгур от 218 г. пр.н.е., дуумвир през 215 г. пр.н.е. за осветяването на храм на _Менс_; след превземането на _Сиракуза_ в 211 г. пр.н.е. изпратил в града жито, което пленил в _Утика_ (XXII, 10; XXV, 31).


>	П
	__Падус (Пад)__ — главната река в Северна Италия, днешната По (XXI, 32).
	__Паланте`ум (Пала`нтион)__ — град в _Аркадия (Пелопонес)_, основан от _Палант_, дядо или прадядо на _Евандър_, метрополия на основания от _Евандър_ град _Палантеум_ на _Палатинския хълм_ (I, 5).
	__Пала`нций__ — древно име на _Палатин_, видоизменено название на град _Палантион_ в _Аркадия_, откъдето дошъл _Евандър_, който основал селище на хълма (I, 5).
	__Палати`н__ — един от седемте хълма, на които е разположен _Рим_, и най-старата му заселена част. На него _Ромул_ получил знамението, че ще основе и владее града. По време на Републиката бил обитаван от най-видните римляни. През императорската епоха там се издигали дворците на императорите (I, 5-6; I, 12; I, 33; II, 10).
	__Пан Лике`йски__ (мит.) — син на Уран (или на _Зевс_, или на _Хермес_), бог на пастирите и на стадата, първоначално почитан на планината _Ликей_ в _Аркадия_ (I, 5).
	__Папи`рий Курзо`р, Лу`ций__ (IV-III в. пр.н.е.) — консул през 293 и 272 г. пр.н.е. Изявил се подобно на баща си Гай Папирий Курзор във войните срещу _самнитите_, срещу които предприел редица походи. Очевидно успехите му в тези войни са били значителни, за което свидетелствуват неколкократните му триумфи. Въвел първия слънчев часовник в Рим (XXII, 14).
	__Папи`рий Мугила`н, Марк__ (V-IV в. пр.н.е.) — римски _патриций_, герой на легенди, свързани с войната срещу галите в 390 или 387 г. пр.н.е. (V, 41).
	__Па`рма__ — малък кръгъл щит (II, 6).
	__Па`тера__ — плитка широка чаша за възлияния при жертвоприношения (XXX, 15).
	__Патри`ции__ — първоначално така били наричани пълноправните членове на римската община, на родовете, влизащи в нея при създаването й, които постепенно се превърнали в привилегирована част от обществото, ръководна върхушка, притежаваща родова знатност и значителни имоти (главно поземлени). Дори в Късната република от нея били излъчвани повечето _магистрати_ и _сенатори_. През царския период и Ранната република _патрициите_ имали решаващо икономическо и политическо влияние. По времето на Късната република имали преди всичко политическо значение, докато икономически по-силно било конническото _съсловие_. На _патрициите_ се дължи съществуващата в Ранната република класова аристократическа форма на управление (I, 8; I, 20; II, 34-35; V, 39; V, 41).
	__Пафлаго`ния__ — област в Северна Мала Азия между Витиния и Понта (I, 1).
	__Пе`дум__ — древен латински град на изток от _Рим_, на пътя за _Лабики_, завладян от _Кориолан_ в 490 г. пр.н.е. (II, 39).
	__Пели`гни__ — сабинско племе, населяващо Централна Италия, с главни градове Корфиний и Сулмон (VII, 4; VII, 6; XXII, 9).
	__Пелопонес__ — полуостров в южната част на Гърция, наречен така по името на Пелопс, който се преселил на него от Азия (I, 7).
	__Пена`ти__ (мит.) — домашни божества, свързани с хранителните припаси. По-късно тяхното значение нараснало. Римляните поставяли дървените им статуетки над огнището или в отделни домашни олтари. Когато трябвало да напуснат жилището си, вземали ги със себе си. Така при напускането на горящата Троя Еней понесъл към Италия своите Пенати. В храма на Веста в Рим почитали пред огнището Пенатите на римския народ (I, I).
	__Пе`ргам__ — град в Северозападна Мала Азия, на река Селин, столица на елинистическото Пергамско царство, значителен търговско-занаятчийски и културен район в елинистическия свят. Към средата на II в. пр.н.е. вече било силно римското влияние в Пергам. В 130 г. пр.н.е. той бил превърнат в римската провинция Азия (XXXIII, 7; XXXV, 13–14).
	__Перузи`йска кохорта__ — _кохорта_, част от военния контингент, изпращан по време на Втората пуническа война от римския съюзник град Перузия — един от дванадесетте големи етруски града, намиращ се на изток от _Тразименското езеро_ (XXIII, 17).
	__Пи`лей (пи`леум)__ — кръгла плъстена шапка, носена от робите при продаването или освобождаването им (XXX, 45).
	__Пиле`мен__ (легенд.) — троянски съюзник, вожд на пафлагонците пред _Троя_, убит от _Менелай_ (I, 7).
	__Пи`лус__ — _манипула_ от _триарии_ в римския _легион_. Първият центурион на първата _манипула триарии_ бил главният _центурион_ в _легиона_ (VIII, 8).
	__Пина`рии__ № — древен римски род, наследствени жреци на _Херкулес_ (I, 7).
	__Пина`рий На`та, Лу`ций__ (IV в. пр.н.е.) — като _претор_ през 349 г. пр.н.е. участвувал във войната с _галите_ и защитавал морското крайбрежие от пиратите. През 363 г. пр.н.е. бил началник на конницата при диктатора _Луций Манлий Империоз_ (VII, 25).
	__Пир__ (IV в. — 272 г. пр.н.е.) — талантлив военачалник, владетел на _Епир_, съюзник на гръцките градове в Южна Италия в, борбата им с _Рим_. От 280 до 275 г. пр.н.е. воювал с _Рим_ на италийска територия. Опитал се да създаде световна империя в Западното Средиземноморие по образец на Александровата държава. За кратко време завладял _Македония_, _Тесалия_. След двете си големи победи в 280 и 279 г. пр.н.е. претърпял поражение в 275 г. пр.н.е. от _Марк Курий Дентат_. Загинал при обсадата на Аргос (XXXV, 14).
	__Писиди`йци__ — жителите на _Писидия_ (XXXV, 13).
	__Писи`дия__ — планинска област в югозападната част на Мала Азия, на север от _Памфилия_ (XXXV, 13).
	__Питаго`р от Самос__ (VI в. пр.н.е.) — гръцки философ, основал в _Кро`тон_ философска школа. Според учението му Вселената била управлявана от числата, същността на нещата се криела в количеството и съотношението на частите. Учел, че безсмъртната душа се превъплъщава след смъртта в друго живо същество. Питагорейците имали голям принос за развитието на математиката, астрономията и теорията на музиката (I, 18).
	__Пи`тос__ — голям глинен съд с яйцевидна форма и широко устие, вкопаван обикновено в земята, в който се съхранявали зърнени храни (V, 40).
	__Пиценум (Пицен)__ — област в североизточната част на Апенинския полуостров, на юг от Анкона, на брега на Адриатическо море. _Рим_ установил там властта си в края на IV и началото на III в. пр.н.е. (XXI, 52; XXIII, 14; XXX, 9).
	__Плаце`нция__ — град в Северна Италия, на десния бряг на река _Падус_ (XXI, 52; XXI, 63).
	__Плебс__ — класово-съсловна общност в древния _Рим_ с все още неизяснен от науката произход. Първоначално не влизал в рамките на римската община, затова се предполага, че етническият им произход с римляните не е общ. Постепенно по-богатите _плебеи_ получавали и повече права. От тях се образувало _конническото съсловие_, което имало преди всичко военни функции и впоследствие се превърнало в търговско-лихварско съсловие. След дълга борба _плебеите_ получили достъп и до магистратурите (IV в. пр.н.е.), като дори си извоювали специална _плебейска магистратура_ — народен трибун (494 г. пр.н.е.). В Късната република представители на богати плебейски родове успели да достигнат до сенатска кариера, влезли в така наречения нобилитет, сиреч изравнили се напълно с _патрициите_ и се добрали до техните политически привилегии (II, 34-35; II, 39; V, 39; V, 41; XXI, 1, XXIII, 14; XXV, 23).
	__Полиоии`__ (200–122 г. пр.н.е.) — историк и теоретик на държавата. Роден в Мегалополис, един от ръководителите на _Ахейския съюз_. След Третата македонска война бил изпратен като заложник в _Рим_, където се включил в кръга на Сципион Емилиан. Впоследствие взел участие в неговите походи в Африка, станал свидетел на превземането и разрушаването на _Картаген_. Бил горещ поклонник; на римското държавно устройство. Автор на „Всеобща история“ на гръцки език в 40 книги, която обхващала събитията от 264 до 146 г. пр.н.е. От нея до нас са достигнали само 5 книги с разказа за Пуническите войни до битката при _Кана_ (XXX, 45; XXXIII, 10).
	__Политорий__ — град в _Лациум_, на юг от _Тибър_. Според преданието бил завладян и разрушен от _Анк Марций_ (I, 33).
	__Полуска__ — град на _волските_, завладян от римляните в 493 г. пр.н.е. и върнат на _волските_ от _Кориолан_ в 490 г. пр.н.е. (II, 39).
	__Помпе`й Велики, Гней__ (106–48 г. пр.н.е.) — прочут римски военачалник и политически деец. В 83 г. пр.н.е. е помагал на _Сула_. В 72 г. пр.н.е. спечелил победи в _Испания_ и участвувал в унищожаването на армията на Спартак. От 66 до 62 г. пр.н.е. спечелил редица победи на изток и разпрострял римската власт над нови територии, което му донесло прозвището Велики. Бил участник в Първия триумвират. След скъсването на _Цезар_ със _сената_ станал ръководител на сенатската коалиция в гражданската война с него. Разбит от _Цезар_ при Фарсала, а след бягството му в Египет бил убит от Птолемей XII (XXX, 45).
	__Помпи`лий, Ну`ма__ (легенд., упр. 715–672 г. пр.н.е.) — вторият римски цар, по произход _сабинянин_. На, него се приписва създаването на законите, въвеждането на лунния календар, на религиозните обреди и учредяването на най-важните жречески колегии (I, 18-22; I, 32–25).
	__Помпоний Мато`н, Марк__ (III в. пр.н.е.) — претор през 217 г. пр.н.е., споделил участта на римляните след поражението при _Тразименското езеро_ (XXII, 7). Не е сигурно дали същият _Марк Помпоний_ е бил _преторът_ през 204 г. пр.н.е. в _Сицилия_ (XXIX, 26).
	__Помпти`н__ — блатиста област по крайбрежието на _Лациум_, между _Цирцеи_ и _Тарцина_ (II, 34; VII, 25).
	__Понти`фици__ — една от най-старите жречески колегии, свързвана от римляните с времето на _Нума Помпилий_. Първоначално били четирима патриции, после към тях били прибавени четирима плебеи. От времето на _Сула_ достигнали до 15 души. Основното им задължение се състояло в надзор и правилно организиране на всички култове. Властта им обхващала цялото богослужение и се простирала над всички свещенослужители. _Понтифиците_ определяли присъствените и забранените дни, завеждали Annales Maximi (Великите летописи), в които записвали събитията по години. Начело на колегията стоял върховният по`нтифекс (Pontifex Maximus), в ръцете, на когото била съсредоточена цялата религиозна власт в _Рим_. Император Август се обявил за _върховен понтифекс_. След него всички императори носели тази титла (I, 20; II, 2; VIII, 8; XXII, 9).
	__Попи`лий Лена`т, Марк__ (IV в. пр.н.е.) — _консул_ през 359, 356, 354, 350 и 348 г. пр.н.е., предвождал римските войски в походи срещу _тибуртините_, във воините срещу _галите_, за победите, в които празнувал _триумф: фламин на Кармента_ (VII, 25–26).
	__Порсе`на__ (VI в. пр.н.е.) — цар на етруския град _Клузии_, съюзник на изгонените от _Рим Тарквинии_, постигнал победа над римляните в 509 г. пр.н.е. (II, 11–13).
	__Поти`ции__ — древен римски род, наследствени жреци на _Херкулес_. Родът се разпаднал, когато тази служба била предадена на държавни роби (I, 7).
	__Прене`сте__ — древен град в _Лациум_, в който имало прочут храм на _Фортуна_ с прорицалище, а също така храм на _Юнона_ (XXII, 1; XXII, 12; XXIII, 17; XXIII, 19).
	__ПpèTop__ — вторият по ранг след _консула_ римски магистрат. Първоначално бил един, патриций, избиран от _центуриатните комиции_, помощник и заместник на консулите. Главното му задължение било custodia urbis — охрана и поддържане на реда в града, откъдето произтичала и неговата углавна и гражданска юрисдикция, станала по-късно основна компетенция на _претора_. При нужда ставал администратор, законодател и военачалник. От 337 г. пр.н.е. длъжността била вече достъпна и за _плебеите_. В началото на III в. пр.н.е. прегорите станали двама, по-късно — шестима, при _Сула_ — осем, а през императорската епоха нараснали още повече. _Преторите_ били съпровождани от шестима _ликтори_. На следващата година като _пропретори_ управлявали отредена им от сената провинция (VII, 25-26; VIII, 10; XXI, 52; XXI, 63; XXII, 7; XXII, 9; XXII, 49; XXIII, 14; XXVI, 10).
	__Прету`ции__ — племе в южната част на _Пиценум_ (XXII, 9).
	__Префе`кт__ — букв. „поставен начело, началник“. Когато _консулите_ отсъствували от _Рим_, назначавали да ги замества _градски префект_, (вж. бел. 4 към I, 59). _Префекти_ управлявали от името на _Рим_ някои градове в Италия, отделните области в провинциите под ръководството на _проконсула_. Така се наричал и началникът на императорската охрана, началникът на нощната охрана в Рим, както и офицерите, крито командували съюзните отряди (I, 60; XXX, 42).
	__Принципи__ — тежковъоръжени войници, които съставяли една трета от _легиона_: 10 _манипули_ по 120 човека. Отначало образували първата, а впоследствие — втората бойна линия при строяването на легиона. Включвали се в боя, когато първата линия не успявала да отблъсне врага (VIII, 8-9; XXII, 5; XXX, 32; XXX, 35).
	__Про`ка__ (мит.) — син на _Авентин_, легендарен тринадесети цар на _Алба Лонга_, баща на _Нумитор_ и на _Амулий_ (I, 3).
	__Проко`нсул__ — след изтичане на едногодишния им мандат бившите _консули_ били назначавани за наместници в провинциите със съдебни, военни и административни пълномощия там (XXVI, 18).
	__Прокул Юлий__ — вж. Юлий, Прокул.
	__Пропретор__ — вж. претор (XXII, 8; XXVI, 18).
	__Птицегадание__ — вж. ауспиции.
	__Птолеме`й V__ (упр. 210–180 г. пр.н.е.) — египетски владетел от елинистическата династия на _Птолемеите_ (XXXV, 13).
	__Публий Валерий Попликола__ — вж. Валерий Попликола, Публий.
	__Публий Валерий Флак__ — Валерий Флак, Публий.
	__Публий Вилий__ — вж. Вилий Тапул, Публий.
	__Публий Елий__ — вж. Елий Пет, Публий.
	__Публий Корнелий Сципион__ — вж. Корнелий Сципион, Публий.
	__Публий Корнелий Сципион Африкански__ — вж. Корнелий Сципион Африкански, Публий.
	__Публий Минуций__ — вж. Минуций Аугурин, Публий.
	__Публий Семпроний Тудитан__ — вж. Семпроний Тудитан, Публий.
	__Публий Сулпиций Галба__ — вж. Сулпиций Галба, Публий.
	__Публйциев склон__ — улица в _Рим_, която отвеждала до _Авентинския хълм_, назована по името на двама _едили_, братя _Публиции_ (XXVI, 10).
	__Пулви`нар__ — специална възглавница или ложе, върху което поставяли изображението на божество при _лектистерниум_, метонимично — храм на божество. Оттук думата вероятно означава и свещеното място, на което било поставяно такова ложе (XXI, 52; XXII, 10).
	__Пу`ни__ (Puni Poeni, идващо от Phoenices — финикийци) — така римляните наричали жителите на _Картаген_, които бил финикийска колония. Затова и войните на Рим с Картаген се наричат Пунически. Често _Ханибал_ е назоваван Poenus (Картагенецът) (XXI, 1; XXI, 32; XXVI, 10; XXVI, 12).
	__Пупи`ния__ — неплодородна област в _Лациум_ (XXVI, 9).
	__Пурпур__ — червено багрило, добивано от някои миди. В древния _Рим_ дреха, оцветена с _пурпур_, била знак за висша власт. Пурпурна тога със златна бродерия носели римските царе, а по-късно — _триумфаторите_. Пурпурният плащ бил знак за върховна военна власт (imperium) на пълководеца. Висшите магистрати носели _тога_ с пурпурна ивица по края (toga praetexta). В императорската епоха никой, освен императора и неговото семейство нямал право да носи _пурпур_ (I, 8; XXI, 63; XXII, 1; XXII, 46).
	__Путе`оли__ — крайбрежен град в _Кампания_, между _Неапол_ и _Куме_, днес — Поцуоли (XXVI, 49).


>	Р
	__Ра`мни__ — една от трите първоначални триби, на които според преданието _Ромул_ разделил римския народ (I, 13).
	__Ра`фия__ — градче в Южна Сирия (XXXV, 13).
	__Реги`л__ — езеро в __Лациум__, при което по време на Първата латинска война римляните спечелили важна победа в 496 г. пр.н.е. (VIII, 5; VIII, 7).
	__Рем__ (легенд.) — брат близнак на _Ромул_, митичния основател и първи цар на _Рим_ (I, 5–7).
	__Рея Силвия__ — вж. Силвия.
	__Ро`дан__ — главната река в Югоизточна _Галия_, днес — Рона. _Ханибал_ я преминал в 218 г. пр.н.е. на път за Италия. (XXI, 32).
	__Ро`дос__ — остров до югозападното крайбрежие на Мала Азия със столица, носеща същото име. Елинистическа държава, процъфтявала през III в. пр.н.е., като посредник в транзитната търговия в тази част на Средиземноморието. Към края на III в. пр.н.е. потърсил покровителството на _Рим_ (XXXIII, 7).
	__Ромул__ (легенд., упр. 753–717 г. пр.н.е.) — основател и първи цар на _Рим_, син на _Марс_ и на жрицата _Рея Силвия_, дъщеря на _Нумитор_. Брат близнак на _Рем_, след смъртта си обожествен под името _Квирин_ и почитан като покровител на основание от него град (I, 4-9; I, 12; I, 15-16; I, 20-22; I, 30; I, 32; I, 40; I, 49).
	__Ромул Силвий__ — вж. Силвий.
	__Рора`рии__ — млади лековъоръжени войници, набирани от петия цензов клас. Те започвали сражението, като хвърляли камъни по неприятеля и веднага след това отивали на постоянното си място в строя — зад _триариите_, където играели ролята на резерв (VIII, 3; VIII, 9).
	__Ростра`ти__ — военни кораби с клюнообразен железен нос, с който пробивали неприятелските кораби (XXIX, 26).
	__Ру`тули__ — италийско племе в _Лациум_ с главен град _Ардеа_, враждебно към _Еней_. Било покорено от _Рим_ след продължителни войни (I, 2; I, 56-57; XXI, 7).


>	С
	__Саби`ни__ — древноиталийски племена, сродни с _умбрите_ и _оските_, обитавали териториите в Централна Италия, между реките _Тибър_, _Атерн_ и _Аниен_. Римските автори ги смятали за потомци на бога на слънцето Sabus и въз основа на суровите им обичаи им приписвали ту лакедемонски, ту персийски произход. Основният им поминък бил земеделие и скотовъдство. Съвременните изследователи смятат, че _сабините_, обитавали хълмовете _Квиринал_, _Виминал_ и _Есквилин_, са изиграли важна роля при образуването на римската народност. През V-IV в. пр.н.е. една част от _сабините_, невключени в римската държава, водила борба против _Рим_ и била покорена едва в 290 г. пр.н.е. В 268 г. пр.н.е. _сабините_ получили римско гражданско право. Те рано загубили своя език и се романизирали (I, 9-13; I, 18; I, 22; I, 30; I, 33-34; II, 37; XXII, 12).
	__Сагу’нт__ — елинизиран иберийски град в Източна Испания. Единствен от крайбрежните градове не се подчинил на _картагенците_ по време на техните действия в Испания от 237 до 219 г. пр.н.е., а сключил съюз с _Рим_ и с договора между _Хасдрубал_ и _Рим_ от 226 г. пр.н.е. било потвърдено независимото му положение. Обсаждането и превземането му от _Ханибал_ през 219 г. пр.н.е. било поводът за Втората пуническа война. От 212 г. пр.н.е. бил под римска власт (XXI, 1; XXI, 6; XXII, 18).
	__Сала`риев (Солен) път__ — този път водел от римската _Колинска порта_ на североизток. Името му е свързано с това, че по него била откарвана през земите на _сабините_ към Средна _Италия_ солта, добивана около _Остия_ (VII, 9).
	__Са`лии__ — колегия от 12 жреци на _Марс_, създадена според преданието от _Нума Помпилий_. През първата половина на март те обикаляли в старинни доспехи с култови танци и песни свещените места в _Рим_, носейки 12-те свещени щита — _анцилиа_ (I. 20).
	__Са`мниум (Са`мний)__ — област в Централна Италия, на североизток от _Кампания_ между _Лациум_ и _Апулия_, населена със _сабинско-оскски_ племена (XXII, 13-14; XXIII, 14).
	__Самни`ти__ — жителите на _Самниум_, древноиталийски племена от _умбро-оскско-сабелския_ клон. Планински племена, занимавали се предимно със скотовъдство. През V в. пр.н.е. част от тях се спуснала от планините и заела западните и югозападните области на Апенинския полуостров, смесвайки се с местните племена. През IV в. пр.н.е. бил образуван военен съюз на племена под ръководството на _самнитите_ — така наречената Самнитска федерация. През втората половина на IV и началото на III в. пр.н.е. водили с _Рим_ така наречените Самнитски войни, в резултат на които били покорени. Поддържали _Пир_ и _Ханибал_ по време на техните походи срещу _Рим_. Воювали срещу _Рим_ и по време на Съюзническата война (90–88 г. пр.н.е.) (VII, 4-6; VII, 10; XXII, 14).
	__Са`мос__ — голям остров в Егейско море, близо до азиатския бряг. Родно място на философа _Питагор_ (I, 18).
	__Сарди`ния__ — остров на запад от Италия. От VII в. пр.н.е. финикийците и гърците започнали колонизирането му. От 535 г. пр.н.е. той бил подчинен на _Картаген_, а от 238 г. пр.н.е. — на Рим, който създал там една от първите си провинции (XXI, 1; XXII, 1).
	__Сати`кула, Сатикуле`нска област__ — град и област в _Самниум_, на границата с _Кампания_ (XXIII, 14).
	__Са`трик__ — град на _волските_ в _Лациум_, на североизток от _Анциум_ (II, 39).
	__Сату`рн__ (мит.) — бог на сеитбата. Рано попаднал под влияние на гръцкия Кронос. Времето на неговото управление се смятало за Златен век на земята — века на равенство, изобилие и вечен мир (XXII, 1).
	__Сатурна`лии__ — празник на _Сатурн_ през месец декември. Започвал на седемнадесето число и траел първоначално три дни, а през императорската епоха — от пет до седем дни, по време на които спирала всякаква работа, хората се отдавали на забавления и удоволствия, изпращали си подаръци, обръщали се отношенията между господари и роби. В тези дни се празнувало временното възстановяване на Сатурновото царство на всеобщо равенство и благоденствие (XXII, 7).
	__Свещен път__ — свещената улица в _Рим_, която водела през _Форума_ към храма на _Юпитер Капитолийски_. По нея минавали триумфалните шествия (II, 13).
	__Свещената планина__ — хълм на брега на _Аниен_ в областта на _сабините_, на три мили от _Рим_. Там се оттегляли _плебеите_ при своите _сецесии_ (II, 34).
	__Свещена пролет__ — древен италийски обичай. В момент на бедствие бил даван обет да се посветят на боговете, най-често на _Марс_ и _Юпитер_, първите животни и деца, които ще се родят през следващата пролет. Животните били принасяни в жертва, а децата, щом достигнели пълнолетие, били изселвани от града (XXII, 9).
	__Секст Тарквиний__ — вж, Тарквиний, Секст.
	__Секст Фурий__ — вж. Фурий, Секст.
	__Селевки`ди__ — династия, управлявала от 312 до 64 г. пр.н.е., една от елинистическите държави в Мала Азия, наречена по основната й територия Сирийско царство (XXXV, 13).
	__Семпроний Атрати`н, Авъл__ (VI-V в. пр.н.е.) — _консул_ през 497 г. пр.н.е., когато бил осветен _храмът_ на Сатурн, и през 491 г. пр.н.е. заедно с _Марк Минуций_ (II, 34).
	__Семпроний Гракх, Тибе`рий__ (III в. пр.н.е.) — _началник на конницата при диктатора Марк Юний Пера_, избран след битката при _Кана_ (XXIII, 14; XXIII, 19).
	__Семпроний Лонг, Тибе`рий__ (III в. пр.н.е.) — _консул_ в 218 г. пр.н.е. заедно с _Публий Корнелий Сципион_ (XXI, 6; XXI, 63; XXX, 44).
	__Семпроний Тудита`н, Пу`блий__ (III в. пр.н.е.) — _военен трибун_ през 216 г. пр.н.е., участвувал в битката при _Кана_ (XXII, 50).
	__Сена`т__ — висш орган на държавната власт в републиканския _Рим_. Според легендата бил учреден от _Ромул_. През по-голямата част от републиканската епоха се състоял от 300 души — представители на старата родова аристокрация, бивши _магистрати_. Съставът на _сената_ бил определян от _цензора_. _Сенатът_ бил върховен законодателен орган, който упражнявал и висш контрол над външната политика, над финансите, религията. Всички висши _магистрати_ се съобразявали или се ръководели от _сената_. Подобна институция — съвет от 300 представители на аристократически родове, които фактически управлявали държавата — съществувала и в _Картаген_ (I, 8; I, 18; I, 22-23; I, 49; II, 2-3; II, 5; II, 12-13; II, 34-35; II, 39; V, 39; V, 48-49; VII, 25; VIII, 3; VIII, 5-6; XXI, 1; XXII, 1-3; XXII, 7; XXII, 11; XXII, 14 XXII, 49; XXVI, 10; XXX, 43).
	__Сервий Корнелий Малугине`нзис__ — вж. Корнелий Малугиненнзис, Сервий.
	__Сервий Тулий__ — вж. Тулий, Сервий.
	__Серви`лии__ — римски род, произхождащ от Алба Лонга (I, 30).
	__Серви`лий Ге`мин, Гней__ (?-216 г. пр.н.е.) — консул през 217 г. пр.н.е., заедно с _Гай Фламиний_. След битката при _Тразименското езеро_ предал _легионите_ си на _диктатора Квинт Фабий Максим_. Загинал в битката при _Кана_, където командувал центъра на римската армия (XXI, 15; XXII, 1; XXII, 8; XXII, 11; XXII, 39-40; XXII, 43-45; XXII, 49).
	__Сети`нец__ — жител на Сеция (VIII, 5).
	__Сеце`сия__ — многобройните войни на Рим довели до разораване на част от населението — предимно _плебеи_, които имали по-ограничени икономически и политически права. От друга страна, част от плебеите се замогнали, започнала борба на _плебса_ с аристокрацията за повече права и земя. Една от формите на тази борба са така наречените „_сецесии_“ (отделяния, оттегляния). Плебеите се оттегляли на _Свещената планина_ и отказвали да участвуват във военните действия. Първата _сецесия_ била през 494 г. пр.н.е. Резултатът от нея било учредяването на длъжността на _народните трибуни_, чиято основна функция била да защитават интересите на _плебса_ (II, 34).
	__Се`ция__ — град на _волските_ в _Лациум_, от източната страна на _Помптимските блата_. Римска колония от 382 г. пр.н.е. (VIII, 3).
	__Сиби`ла__ — жрица, гадателка, вдъхновена от Аполон. Отначало била само една, на име Херофила, която предсказвала от пещера в йонийския малоазийски град Еритра. Друга прочута Сибила (Амалтея) предсказвала по-късно от град _Куме_ в _Кампания_. Под нейно ръководство _Еней_ слизал в подземното царство. С времето броят на _Сибилите_ се увеличил на две, после — на три, за да достигне до десет. Най-голямо влияние в Италия имала кумската жрица. На нея приписвали написването на така наречените _сибилински книги_ (I, 7).
	__Сибили`нски книги__ — сборник от древни тайнствени предсказания, съчинявани през различни времена в гръцки и латински хекзаметри от неизвестни гръцки, римски и юдейско-християнски автори на загадъчен, неясен език. Според легендата били донесени на _Тарквиний Стари_ или на _Тарквиний Горди_ от _Сибилата_ в _Куме_. Съхранявани били в каменно ковчеже в храма на _Юпитер Капитолийски_. За тях се грижели _децемвирите_ и в момент на опасност за държавата по нареждане на _сената_ търсели в тях указания как да бъде предотвратена опасността. Съществували и дълго време след укрепване на християнството. Били изгорени едва през 407 г. от н.е. (XXI, 52; XXII, 1; XXII, 9).
	__Си`гния__ — град в _Лациум_, на югоизток от _Рим_. Римска колония от VI в. пр.н.е. (I, 56; VIII, 3).
	__Си`да__ — крайбрежен град в _Памфилия_, в южната част на Мала Азия (XXXV, 13).
	__Сидици`ни__ — племе в Северна _Кампания_ с главен град Теанум (Теан) (VIII, 4–5).
	__Силва`н__ (мит.) — полубожество, покровител на горите, посевите и стадата. Смятали, че понякога се появява из горите като призрак, издавайки сърцераздирателен звук (II, 7).
	__Си`лвий__ (легенд,) — първият цар на _Алба Лонга_, син или брат на _Асканий_, роден в гората (името му е свързано с думата silva — „гора“). _Царете на Алба_ — неговите потомци — също се наричали _Силвии_ (Еней Силвий, Латин Силвий, Ромул Силвий), което според Дж. Фрейзър свидетелствува за древния култ на гората, на дърветата, за връзката между култа на царете и на духовете на растителността (I, 3).
	__Си`лвия, Ре`я__ (легенд.) — дъщеря на _Ну`митор_, весталка, майка на _Ромул_ и _Рем_ (I, 3).
	__Си`лпия__ — град в _Испания_ (XXVIII, 12).
	__Синуе`са__ — град на границата на _Кампания_ и _Лациум_, римска колония от 295 г. пр.н.е. (XXII, 14–15).
	__Сираку`за__ — гръцки полис в югоизточната част на _Сицилия_, основан около 734 г. пр.н.е. от коринтяни. Основното занимание на жителите й било земеделие и морска търговия. Във VII-VI в. пр.н.е. те основали много колонии в _Сицилия_. През V-IV в. пр.н.е. била една от значителните средиземноморски държави. От 485 г. пр.н.е. я управлявали тирани. Водила продължителни борби с _Картаген_ за господство в _Сицилия_. Била съюзник на _Рим_ по време на Първата и Втората пуническа война. След 215 г. пр.н.е., минала на страната на _Картаген_. В 211 г. пр.н.е. след двегодишна обсада градът бил превзет от римляните (XXIV, 33-34; XXV, 23; XXV, 25–31).
	__Си`рия__ — страна между река Ефрат, Средиземно море, Тавърския хребет и Арабия. През III-I в. пр.н.е. била част от елинистическата държава на Селевкидите (XXXV, 13).
	__Си`факс__ (III в. пр.н.е.) — могъщ нумидийски владетел, цар на масесулите. Зет на картагенския военачалник _Хасдрубал_. От 213 г. пр.н.е. бил съюзник на _Рим_, около 205 г. пр.н.е. окончателно се ориентирал на страната на _Картаген_. Когато _Сципион_ прехвърлил войските си в Африка, картагенците разчитали единствено на силите на _Сифакс_, тъй като техните били много малко. Победен от римляните, които били подпомагани от неговия съперник — нумидийския владетел _Масиниса_, в 203 г. пр.н.е. той попаднал в плен и умрял в Италия (XXIV, 34; XXIX, 26; XXX, 12; XXX, 15; XXX, 44–45).
	__Сицилия__ — остров на юг от Италия. Най-древните й обитатели били сикулите и сиканите. От VIII в. пр.н.е. на острова започнали да бъдат основавани финикийски и гръцки колонии. От V в. пр.н.е. датират стремежите на _Картаген_ да я завладее. С особена острота борбата срещу картагенската експанзия била водена по времето на сиракузките тирани Дионисий I и Агатокъл. Картагенците били окончателно изгонени от острова по време на Първата пуническа война (264–214 г. пр.н.е.). В 241 г. пр.н.е. _Сицилия_ станала първата римска провинция, житницата на _Рим_. По време на Втората пуническа война отново се водели военни действия в _Сицилия_ от 214 до 210 г. пр.н.е., завършили с победа на римляните (I, 1; II, 34; 26; XXI, 1; XXII, 1; XXIV, 34; XXV, 25; XXIX, 26).
	__Сициний__ — вж. Сициний, Тит (II, 34).
	__Сициний, Тит__ (VI-V в. пр.н.е.) — _консул_ през 487 г. пр.н.е. заедно с _Гай Аквилий_. Не е ясно дали този _Сициний_ е идентичен с водача на Първата сецесия на плебса и един от първите народни трибуни, който е достигнал до нас и под името _Гай Сициний_ (II, 40).
	__Скорпион__ — бойна машина за хвърляне на камъни и стрели (XXIV, 34).
	__Со`зис__ (III в. пр.н.е.) — един от участниците в убийството на сиракузкия тиран _Хиероним_, приет от _Марцел_, докато той обсаждал _Сиракуза_, и изпратен от него да преговаря за предаване на части от града (XXV, 25).
	__Со`патер__ (III в. пр.н.е.) — приближен на македонския цар _Филип V_ (220–179 г. пр.н.е.), изпратен от него начело на 4000 воини на помощ на картагенците в Африка. След участието им в битката при _Зама_ заедно с една част от тях попаднал в плен при римляните (XXX, 42).
	__Софони`ба или Софони`сба__ (III в. пр.н.е.) — дъщеря на картагенския военачалник _Хасдрубал_, съпруга на нумидийските царе _Сифакс_ и _Масиниса_ (XXX, 12–15).
	__Споле`ций__ — град в южната част на _Умбрия на Фламиниевия път_, атакуван безуспешно от _Ханибал_ през 217 г. пр.н.е. (XXII, 9).
	__Спурий Ларций__ — вж. Ларций Флавус, Спурий.
	__Спурий Лукреций Триципитин__ — вж. Лукреций Триципитин, Спурий.
	__Спурий Науций__ — вж. Науций, Спурий.
	__Спурий Тарпей__ — вж. Тарпей, Спурий.
	__Спурий Фузий__ — вж. Фузий, Спурий.
	__Суе`са, Поме`ция__ — древен град на волските в _Лациум_, югоизточно от _Рим_, според преданието завладян от последния римски цар _Тарквиний Горди_, който с получените от превземането на града средства започнал строежа на Капитолийския храм на _Юпитер_ (I, 41; I, 53).
	__Суе`сула__ — град в _Кампания_, на югоизток от _Капуа_ (XXIII, 14; XXIII, 17).
	__Сулпи`ций Га`лба, Публий__ (III-II в. пр.н.е.) — римски военачалник по време на Втората македонска война (200–197 г. пр.н.е.).
	__Сулпи`ций Лонг, Квинт__ (V-IV в. пр.н.е.) — военен трибун, началник на намиращите се в римската крепост на _Капитолия_ воини по време на галската обсада от 390 или 387 г. пр.н.е. Уговорил с галския вожд _Брен_ оттеглянето на _галите_ срещу откуп (V, 47–48).


>	Т
	__Тавър__ — планинска верига в Мала Азия (XXXV, 13).
	__Таг__ — река в _Испания_, днес — Тахо (XXXI, 5).
	__Талант__ — гръцка мярка за тегло (26,2 кг) и парична единица с различна стойност в различните държави. Атическият талант имал 60 мини, стойността му била равна на около 6000 драхми (I, 53).
	__Таласий__ (легенд., VIII в. пр.н.е.) — според преданието бил знатен римски младеж, за когото при грабването на сабинянките водели красива девойки, викайки високо името му, за да не му я отнеме някой. Оттук името му останало като сватбен вик (I, 9).
	__Тана`квил__ (легенд., VII-VI в. пр.н.е.) — съпругата на _Тарквиний Приск_. Веща гадателка и лечителка (I, 34; I, 39; I, 41).
	__Тарако`н__ — крайбрежен град в Североизточна _Испания_, между Ибър и Пиренеите, главен град на _Тараконска Испания_, днес — Тарагона (XXVI, 9).
	__Тараци`на__ — град на _волските_ в _Южен Лациум_ на _Апиевия път_. Римска колония от 328 г. пр.н.е. (XXII, 15).
	__Тарент__ — древна гръцка колония в Италия, на брега на Тарентския залив, на мястото на съвр. Таранто. Бил основан ок. 700 г. пр.н.е. от спартанците. Голям търговско-занаятчийски център. От 272 г. пр.н.е. бил зависим от _Рим_ съюзник. По време на Втората пуническа война бил на страната на _Ханибал_. Отново бил покорен от римляните в 209 г. пр.н.е. (XXIV, 34).
	__Таркви`нии__ — древен етруски град на север от _Рим_. Според легендата бил основан от Тархон от Лидия. Бил един от най-важните и най-известни етруски градове, член на съюза на 12-те града, родина на _Тарквиний Приск_. След войните с Рим (359–354 и 310–308 г. пр.н.е.) загубил своята самостоятелност (I, 34; I, 39-41; II, 6–7).
	__Таркви`нии__ — римска царска династия от етруски произход, според преданието управлявала _Рим_ през VI в. пр.н.е. Свалена от властта с преврат, след който в _Рим_ била установена Републиката (I, 34; I, 60; II, 2).
	__Таркви`ний, Ару`нт__ (VI-V в. пр.н.е.) — син на последния римски цар _Луций Тарквиний Горди_, изпратен от него заедно е брат му _Тит_ в Делфи с допитване до оракула. Бил управител на град _Цирцеи_. Загинал в борба с _Луций Юний Брут_. Смята се, че образът е измислен (I, 56; II, 6).
	__Тарквиний, Секст__ (VI в. пр.н.е.) — син на _Тарквиний Горди_, помогнал му да завладее с коварство латинския град _Габии_, като се престорил, че минава на страната на враговете, с което спечелил доверието им, а после убил градските първенци. След установяването на Републиката бил убит в битката при _Регилското езеро_ (I, 53-54; I, 56–60).
	__Тарквиний, Тит__ (VI-V в. пр.н.е.) — син на _Тарквиний Горди_, изпратен от него заедно с брат му _Арунт_ в Делфи с допитване до оракула. Загинал в битката при _Регулското езеро_. Смята се, че образът е измислен и дублира _Секст Тарквиний_ (I, 56).
	__Тарквиний Горди, Луций__ (VI в. пр.н.е.) — последният, седми цар на _Рим_, управлявал от 534 до 510 г. пр.н.е. Взел властта с престъпление и управлявал, без да се съобразява със законите и сената, за което получил и прозвището си _Горди_. Укрепил връзките с _латините_ и ръководната роля на _Рим_ в Латинския съюз, водил война с волските и с _рутулите_, завладял с хитрост етруския град _Габии_. Започнал строежа на храма на _Юпитер_ върху _Капитолийския хълм_, усъвършенствувал Цирка, започнал прокарването на _Големия канал_. Бил свален от престола с преврат, след което в _Рим_ била установена Републиката (I, 49-54; I, 59-60; II, 2; II, 6–7).
	__Таркви`ний Колати`н, Лу`ций__ (VI-V в. пр.н.е.) — братов син на _Тарквиний Стари_, един от водачите на въстанието срещу последния римски цар, за повод, на което послужило оскърблението, нанесено му от сина на царя — _Секст_. Бил един от първите двама консули (за 509 г. пр.н.е.) заедно с _Луций Юний Брут_. Скоро бил принуден да се откаже от рода на _Тарквиниите_ и да се пресели в _Лавиниум_ (I, 57-60; II, 2).
	__Таркви`ний Приск (Стари), Луций__ (VII-VI в. пр.н.е.) — петият легендарен цар на _Рим_ от етруски произход, управлявал според преданието от 616 до 578 г. пр.н.е. Приписва му се въвеждането на много етруски обичаи и култове в Рим (I, 34-35; I, 39-41; II, 2).
	__Таркви`ния__ (легенд., VI в. пр.н.е.) — сестра на _Тарквиний Горди_, майка на _Луций Юний Брут_, един от водачите на въстанието срещу последния римски цар и единият от първите двама _консули_ (I, 56).
	__Тарпе`й, Спу`рий__ (легенд., VIII в. пр.н.е.) — началник на крепостта на Сатурнийския (Капитолийския) хълм по време на войната на _Ромул_ със _сабините_. Баща на _Тарпея_, която, подкупена, въвела враговете в крепостта (I, 11).
	__Тарпе`йска скала__ — намирала се на _Капитолийския хълм_, вероятно в северната му част. Провинилите се в държавна измяна били хвърляни от нея (VII, 10).
	__Та`ций, Тит__ (легенд., VIII в. пр.н.е.) — сабински цар на град _Курес_, който след грабването на сабинските девойки обявил война на _Рим_, а след помиряването на двата народа управлявал заедно с _Ромул_ обединената римско-сабинска държава (I, 11; I, 30; I, 34-35; I, 52).
	__Теле`на__ — древен град на _латините_, според преданието превзет от _Анк Марций_ във VII в. пр.н.е. (I, 33).
	__Те`мпе__ — долина в _Тесалия_, Северна Гърция, където _Филип V_ се оттеглил след поражението си при _Киноскефале_ (XXXIII, 10), _Теренций, Квинт_ (III в. пр.н.е.) — легат в 217 г. пр.н.е., изпратен заедно с _Гай Антистий_ да върне в _Рим_ _консула Гай Фламиний_, за да извърши обичайните ритуали при встъпване в длъжност (XXI, 63).
	__Тере`нций Варо’н, Гай__ (III в, пр.н.е.) — _плебейски консул_ през 217 г. пр.н.е. заедно с _Луций Емилий Павел_, привърженик на бързите, и решителни действия, победен от _Ханибал_ при _Кана_ (XXII, 38; XXII, 43–45).
	__Тере`нций Кулео`н, Квинт__ (III-II в. пр.н.е.) — римски сенатор, попаднал в плен при картагенците. След сключването на мирния договор в 201 г. пр.н.е. бил предаден на _Публий Корнелий Сципион Африкански_, когото почитал като свой освободител (XXX, 43; XXX, 45).
	__Теса`лия__ — област в Североизточна Гърция. Тесалийската конница била известна с уменията и силата си (XXXIII, 7).
	__Тиберий Семпроний Гракх__ — вж. Семпроний Гракх, Тиберий.
	__Тиберий Семпроний Лонг__ — вж. Семпроний Лонг, Тиберий.
	__Тиберий Юний Брут__ — вж. Юний Брут, Тиберий.
	__Тиберин__ (легенд.) — цар на _Алба Лонга_, дал името си на река _Тибър_, в която се удавил (I, 3).
	__Ти`бур__ — древен град в _Лациум_, източно от _Рим_, на река _Аниен_ (VII, 9; XXII, 11-12; XXX, 45).
	__Тибър__ — река в Средна Италия, която протича през _Рим_ и се влива в Тиренско море при _Остия_. Според легендата получила името си от _Тиберин_, митически цар на _Алба Лонга_, който се удавил в нея. (I, 4; I, 7; I, 15; I, 33; II, 5; II, 10-13; II, 34; V, 8; VII, 25, XXII, 11; XXII, 39).
	__Тит Геганий__ — вж. Геганий Мацерин, Тит.
	__Тит Квинкций Пен__ — вж. Квинкций Пен, Тит.
	__Тит Квинкций Фламинин__ — вж. Квинкций Фламинин, Тит.
	__Тит Латиний__ — вж. Латиний, Тит.
	__Тит Манлий__ — вж. Манлий, Тит.
	__Тит Манлий Торкват__ — вж. Манлий Торкват, Тит.
	__Тит Отацилий__ — вж. Отацилий Крас, Тит.
	__Тит Сициний__ — вж. Сициний, Тит.
	__Тит Тарквиний__ — вж. Тарквиний, Тит.
	__Тит Таций__ — вж. Таций, Тит.
	__Тит Херминий__ — вж. Херминий, Тит.
	__Тит Юний Брут__ — вж. Юний Брут, Тит.
	__Ти`ции__ — една от първоначалните римски триби, на които според преданието _Ромул_ разделил римския народ. Вж. _триба_ (I, 13).
	__Тицин__ — ляв приток на река По, днес — _Тичино_, мястото, където в 218 г. пр.н.е. _Ханибал_ нанесъл поражение на римляните (XXI, 15; XXI, 52).
	__Тога__ — характерна римска връхна дреха, обикновено бяла, при траур — сива. Тога с пурпурна ивица по края (praetexta) носели децата на пълноправните римски граждани до навършване на пълнолетие (17 години), както и магистратите и някои жреци. Царете носели пурпурна или така наречената toga picta (пурпурна, бродирана със злато), каквато в републиканската епоха носели _триумфаторите_ (VIII, 8; XXI, 63; XXX, 15).
	__Торква__ — незатворен обръч от желязо, сребро или злато, носен на шията като белег за знатност, като накит или като бойно отличие (VII, 10).
	__Тра`бея__ — връхна дреха, подобна на плащ, украсена с ивици — пурпурни или шафранови, — носена в тържествени случай от римските царе, а в републиканската епоха — от _консулите_, от _конниците_ при определени церемонии и от някои жреци, например _салиите_ при ритуалната им обиколка на _Рим_, авгурите и старшите _фламини_ (I. 41).
	__Тразименско езеро__ — езеро в Северна _Етрурия_, днес — Лаго ди Перуджа, близо, до което през 217 г. пр.н.е. _Ханибал_ разгромил войската на консула _Гай Фламиний_ (XXII, 4; XXII, 39; XXII, 46; XXXIII, 18).
	__Траки__ — племена, населявали в древността предимно днешните български земи. Наемници на _Филип V_ в битката при _Киноскефале_ (XXXIII, 7).
	__Тре`бия__ — десен приток на река По. При _Требия_ през зимата на 218 г. пр.н.е. _Ханибал_ нанесъл поражение на обединените армии, на консулите _Публий Корнелий Сципион_ и _Тиберий Семпроний_ (II, 39; XXI, 15; XXI, 32; XXI, 46; XXIII, 18).
	__Третина__ — една трета от _аса_. Първоначално била 110 г. после теглото на _аса_ намаляло (XXII, 10).
	__Триарии__ — най-възрастните и най-опитните воини в римската армия, които съставлявали една трета от _легиона_ — 10 _манипули_ по 60 човека — и се строявали в трета редица зад _хастатите_ и принципите като последен резерв (VIII, 8; VIII, 10; XXII, 5-6; XXX, 32; XXX, 34).
	__Три`ба__ — първоначално понятието означавало „племе“ и съответствувало на гръцкото „фила“. Съгласно римската традиция най-древното население на _Рим_ се състояло от 3 _триби_: _Рамни_ (латини), _Тиции_ (сабини) и _Луцери_ (етруски). Впоследствие „_триба_“ означавало териториален избирателен окръг, имащ един глас в трибутните комиции. Създаването на тези окръзи се приписва на _Сервий Тулий_ (VI в. пр.н.е.), който разделил римската територия на 4 градски и 17 селски _триби_. Впоследствие в процеса на завоюване на Италия числото им достигнало до 35. По подобен начин на териториални окръзи било разделяно населението и на други градове (XXV, 23; XXX, 43).
	__Трибун__ — вж. военен трибун.
	__Трибунал__ — оформено от пръст възвишение в центъра на лагера пред палатката на военачалника, откъдето той съдел войниците и произнасял похвални речи (II, 12; XXX, 15).
	__Трибунат__ — длъжността на _народните трибуни_, създадена в 494 (или 470) г. пр.н.е. за защита на _плебеите_ от _патрициите_ (II, 34-35; II, 39; V, 49).
	__Триумф__ — тържествено влизане в _Рим_ на пълководец, спечелил голяма победа. Шествието било предвождано от _сенатори_ и _магистрати_, след тях се движела колесницата, запретната с 4 бели коня, на която седял _триумфаторът_, олицетворяващ в очите на околните _Юпитер Капитолийски_, чиито атрибути той носел. След колесницата вървели воините, които носели плячката, макети на превзетите градове, водели знатните пленници. По _Свещения път_ шествието стигало до храма на _Юпитер Всеблаг_ и _Всемогъщ_, където били принасяни жертви и била разпределяна плячката. След това започнали пировете и игрите в цирка. Триумф бил устройван по решение на _сената_ и бил висша награда за пълководеца, чието име било записвано в Триумфалните фасти (31, 7; II, 38; V, 41; V, 49; VII, 25; XXI, 63; XXIII, 14; XXX, 15; XXX, 45).
	__Триципитин__ — вж. Лукреций Триципитин, Спурий.
	__Трогила`нско пристанище__ — пристанищно градче, северно от _Сиракуза_, извън градските й стени (XXV, 23).
	__Троя__ — древен град в Северозападна Мала Азия, в областта Троада, близо до морето, основан още през каменната епоха. През IV хилядолетие пр.н.е. многократно бил разрушаван и заселван. Достигнал до висок разцвет през II хил. пр.н.е. Разкрит чрез разкопки през 1868 г. от Х. Шлиман. Седмият от многото разкрити пластове предствлява развалините на Омировата Троя, разрушена и опустошена според антични сведения през XII в. пр.н.е., след като девет години отстоявали напора на гръцките воини, които искали да си върнат хубавицата Елена, съпругата на спартанския цар Менелай, похитена от троянския принц Парне. Чрез _Еней Троя_ се свързва с Рим (I, 21; I, 23).
	__Троя__ (2) — област в Северна Италия, в днешния Венециански залив. Според легендата там се установили енетите, водени от троянеца _Антенор_, преди _Еней_ да достигне Италия (I, 1).
	__Тул Хостилий__ — вж. Хостилий, Тул.
	__Ту`лий, Атий__ (VI-V в. пр.н.е.) — предводител на волските по време на войните им с _Рим_ в началото на V в. пр.н.е. (II, 35–40).
	__Ту`лий, Сервий__ (легенд., VI в. пр.н.е.) — шестият цар на _Рим_, управлявал според преданието от 578 до 534 г. пр.н.е., син на пленница, зет на _Тарквиний Стари_. На него се приписва построяването на градската стена и реформата, която разделя римските граждани на класи според имуществен ценз и представлявала преход от родовото към класовото общество в _Рим_, осигурявайки решаваща роля в управлението на най-заможната част от обществото (1, 39-41; I, 49-50; I, 59-60; II, 2).
	__Ту`лия__ (легенд., VI в. пр.н.е.) — дъщеря на _Сервий Тулий_, съпруга на _Тарквиний Горди_, подбудила го да свали от престола баща й. Преди това, за да се омъжи за него, убила неговия брат и сестра си (1, 59).
	__Ту`ника__ — дреха, обикновено без ръкави, подобна на гръцкия хитон, върху която извън дома мъжете обличали _тога_, а жените — стола. _Туниката_, която носели триумфаторите, била пурпурна, украсена с бродирани със злато изображения на палми (XXII, 46; XXX, 15).
	__Турдета`ни__ — най-многобройното племе в Южна Испания, подтиквано от _Ханибал_ към война със _Сагунт_ в 219 г. пр.н.е. (XXI, 6).
	__Ту`рдули__ — племе в Южна Испания, обитаващо земите на югоизток от _турдетаните_ (XXI, 14).
	__Ту`рма__ — конно подразделение, състоящо се от 30 души (VIII, 7; XXX, 12; XXXIII, 7).
	__Турн__ (легенд., XII в. пр.н.е.) — цар на _Ардеа_ и на племето _рутули_. Годеник на _Лавиния_, дъщеря на цар _Латин_, и затова главен противник на _Еней_, от когото бил убит (I, 2).
	__Турн Хердоний__ — вж. Хердоний, Турн.
	__Ту`ски__ — другото име на _етруските_. _Тибър_ бива наричан „_тускийски_“, защото извира от тяхната област (II, 34).
	__Туско море__ — Тиренско море (XXVI, 19).
	__Ту`скулум__ — древен град в _Лациум_. Играел активна роля в _Арицийския_ латински съюз. Единствен останал приятелски настроен към _Рим_, когато след галската война в 390 или 387 г. пр.н.е., възползувайки се от отслабването на _Рим_, латините се включили във войните срещу него (VIII, 7; XXVI, 9.)
	__Ту`ция__ — рекичка в _Лациум_, източно от Рим (XXV, 11).


>	У
	__Ули`кс__ (мит.) — латинското име на Одисей, син на Лаерт, цар на остров Итака, най-хитрият и най-остроумният от гърците, участвували в похода срещу _Троя_, по чийто съвет бил построен дървеният кон. След разрушаването на _Троя_ трябвало да преживее много премеждия и да скита 10 години, което е описано в Омировата поема „Одисея“. Едно от приключенията му е на остров Еея, където живеела вълшебницата _Кирка_ (рим. Цирцея), която превърнала половината от спътниците на Одисей в свине, а него задържала при себе си цяла година. Героят успял да развали магията й с помощта на биле, получено от Хермес, и да научи от нея за чакащите го занапред опасности. След двадесетгодишно отсъствие се върнал в Итака при вярната си съпруга Пенелопа. Според по-късен мит Одисей бил убит от своя син от _Кирка_ Телегон, който тръгнал за Итака да го търси, но се сбил с него, преди да го разпознае (I, 49).
	__Умбрия__ — област в Централна Италия, между _Етрурия_ и _Адриатическо море_ (XXII, 8–9).
	__Утика__ — стара колония на финикийския град Тир на северното африканско крайбрежие, северозападно от _Картаген_ (XXV, 31; XXIX, 28).


>	Ф
	__Фабий Максим Кункта`тор, Квинт__ (275–203 г. пр.н.е.) — велик римски пълководец и държавник, пет пъти избиран за консул, два пъти за _диктатор_. По време на Втората пуническа война като диктатор в 217 г. пр.н.е. след разгрома на римската армия при _Тразименското езеро_ прилагал тактиката на постепенно изтощаване на _Ханибаловата армия_, отклонявайки се от решително сражение, за което бил наречен „Кунктатор“ — „Изчакващият“. Римляните смятали, че на него дължат спасението си във Втората пуническа война (XXII, 8-15; XXII, 38; XXII, 44; XXII, 49).
	__Фа`бий Пи`ктор, Квинт__ (III в. пр.н.е.) — _консулар_ и _понтифекс_, поставил началото на римската аналистика със съчинението си „Анали“, в което на гръцки език по години били изложени главните събития от римската история от пристигането на _Еней_ в Италия до Втората пуническа война, в която бил участник. Фабий Пиктор познавал и гръцките, но използвал и латинските извори — консулските фасти, аналите, водени от _понтифиците_, устни предания и частни архиви. Него и непосредствените му продължители до средата на II в. пр.н.е. обикновено наричат „стари аналисти“ Тяхното изложение се характеризира с лаконичност и достоверност, когато се касае за близки до тяхното време събития. В разказите им за далечното минало се вплита легендарен материал, почерпан от устните предания и от гръцките исторически съчинения, по образец, на които те оформяли разказите си за някои събития. Произведенията им са ни познати само по фрагменти и цитати у по-късни автори. Що се отнася до „Аналите“ на _Фабии Пиктор_, впоследствие те били преведени на латински; той бил автор и на съчинение по сакрално право (II, 40: XXII. 7).
	__Фала`нга__ — боен ред на тежковъоръжената пехота, най-голямата тактическа единица във войската. Представлявала плътен блок, широк около 1,5 км, с 8–24 редици в дълбочина, с обща численост около 16–18 хиляди. Главното въоръжение било дълги копия. Фланговете й били охранявани от немногобройни конни отряди. _Филип II_, използувайки опита на гърците, създал прочутата македонска фаланга, при която воините се сгъстявали в по-плътни на ширина и дълбочина редици (обикновено до 16). Първите шест редици били въоръжени с различни по дължина копия — всяка следваща с по-дълги, достигащи до 5 метра. Пред строя и от двете му страни били разпръснати отряди лековъоръжени пехотинци, които започвали боя. На двата фланга се построявала прочутата със своята мощ, с числеността и организираността си македонска конница. _Фалангата_ действувала ефикасно само в равнинна местност и била по-трудноподвижна от римската манипуларна система (VIII, 8; XXXIII, 7–10).
	__Фала`рика__ — дълго метателно копие (XXI, 8).
	__Фалерий__ — главен град на областта Фалиск, в южната част на _Етрурия_. В него се намирали прочути храмове на _Юнона_ и _Минерва_. Бил покорен от _Рим_ в началото на IV в. пр.н.е. след _Веи_, както гласи преданието — от _Марк Фурий Камил_ (V, 43; XXII, 1).
	__Фалернското поле (Фалернската област)__ — северозападната част на _Кампания_ в подножието на планината _Масик_, прочута с виното си (XXII, 1415).
	__Фа`сци__ (знак за магистратска власт) — носен от ликтора сноп пръчки, превързан с ремъци. Когато _магистратът_ бил извън _Рим_, в него била поставяна и секира — знак за военните му прерогативи (II, 7).
	__Фа`устул__ (легенд.) — овчарят, намерил и отгледал _Ромул_ и _Рем_. (I, 4–5).
	__Фезуле__ — град в Северна _Етрурия_, днес — Фиезоле (XXII, 3).
	__Ференти`нум (Ференти`н)__ — град на _херниците_ в Централен _Лациум_ (II, 38; VII, 9; XXVI, 9).
	__Ференти`на__ (мит.) — древнолатинско божество. Свещената й гора се намирала на югоизток от _Алба_, на територията на град _Ариция_ — култовия център на _Латинския съюз_ (I, 50; I, 52; VII, 25).
	__Феро`ния__ (мит.) — древна италийска богиня, почитана от _етруските_, _сабините_ и _латините_. Храмът й се намирал на планината _Соракте_ в областта на _Капена_, където на празника й се събирали хора от трите народа. Божество на пролетта, на изворите, на полята и горите, на билките, на подземното царство, близка до Бона Деа. Имала и храм в _Тарацина_, където била почитана като съпруга на _Юпитер_ и отъждествявана с _Юнона_. В този храм се извършвало освобождаване на роби, което я направило особено популярна сред робите и либертините. В 211 г. пр.н.е. _Ханибал_ разграбил храма й (I, 30; XXII, 1; XXVI, 11).
	__Фециа`ли__ — колегия от 20 жреци, които изпълнявали службата на пълномощници на _Рим_ пред чуждите народи и държави за водене на преговори, обявяване на война и сключване на примирие при спазване на много древни религиозни обреди. Според преданието колегията била учредена от _Нума Помпилий_. _Фециалите_ били избирани от знатни семейства, вън от границите на _Рим_ действували по двама. Единият — _ вербенарий_ — носел свещени билки, откъснати от градската крепост на _Капитолийския хълм_ — знак за неприкосновеност и посланичество. Като докоснел с тях другиго, правел го Pater patratus — официален пълномощник и говорител. Той държал камък и скиптър — символите на римската власт и сила. При обявяване на война _фециалите_ хвърляли копие в земите на противника; при сключване на мир убивали свиня с кремъчен нож. По-късно загубили пълномощията си и се грижели само за обредите. (I, 23-24; I, 32-33; VIII 9).
	__Фи`дес__ (мит.) — римска богиня, олицетворение на верността, особено към клетвата. Била изобразявана като стара жена с класове и кошница, пълна с плодове. В _Рим_ й бил издигнат храм според преданието — от _Нума Помпилий_ (1,21).
	__Фидена`ти__ — жителите на _Фидена_, сабински град в _Лациум_, на левия бряг на _Тибър_, северно от _Рим_, колония на _Алба Лонга_. _Фиденатите_ били съюзници на _Веи_ по време на войните му с _Рим_ през V в. пр.н.е. (I, 15).
	__Фика`на__ — латински град на река _Тибър_, близо до _Остия_, според преданието превзет от _Анк Марций_ (I, 33).
	__Филип V Македонски__ (III-II в. пр.н.е.) — македонски цар от 221 до 178 г. пр.н.е., водил продължителни борби с гръцките градове и съюзи, които потърсили помощта на _Рим_ за борба срещу него, съюзник на _Ханибал_ по време на Втората пуническа война, което било повод за войните на _Рим_ и неговите гръцки съюзници с _Македония_ през 215–205 и 200–197 г. пр.н.е. В 197 г. пр.н.е. римската армия под предводителството на _Тит Квинкций Фламинин_ му нанесла решително поражение в местността _Киноскефале_ в _Тесалия_, след което той трябвало да се откаже от неотдавнашните си завоевания в Тракия и Гърция — изобщо от всички владения извън територията на страната си, да предаде на _Рим_ почти целия си флот и да изплати голяма контрибуция (XXIV, 33-34; XXV, 23; XXX, 42; XXXIII, 7-10; XXXV, 13).
	__Фило`дем__ (III в. пр.н.е.) — аргосец, участвувал в отбраната на _Сиракуза_ през 211 г. пр.н.е. Стоял начело на укреплението на хълма _Евриал_ и го предал на _Марцел_, когато разбрал, че градът е в ръцете на римляните (XXV, 25).
	__Фла`мини__ — много древна жреческа колегия, според преданието създадена от _Нума Помпилий_, състояща се от 15 души, които били задължени да се грижат за култа на определени богове. Трима от тях били старши (Maiores): жреците на _Юпитер_, _Марс_ и _Квирин_; те били избирани от патрициански фамилии. Останалите 12 били свързани с второстепенни божества (_Вулкан, Флора, Помона, Кармента_) и произхождали от плебейски родове. Главният — _Фламен Диалис_, който бил жрец на Юпитер — се ползувал с известни привилегии: имал право на _ликтор_, на _курулно кресло_, на _тога с пурпурна ивица_, но бил длъжен да спазва и многобройни забрани. Домът му, в който принасял жертви на _Юпитер Всеблаг_ и _Всемогъщ_, бил неприкосновено убежище за молители (I, 20-21; V, 39–40).
	__Флами`ниев път__ — път, построен от _Гай Фламиний_ по времето на неговата _цензура_ през 220 г. пр.н.е. Свързвал _Рим_ с _Аримин_, пресичал _Етрурия_ и _Умбрия_ (XXII, 11).
	__Фламиний, Гай__ (?-217 г. пр.н.е.) — виден римски военачалник и държавник, произхождащ от плебейски род. Дейността му била свързана със засилването на ролята на _плебса_ след Първата пуническа война. Като _народен трибун_ през 232 г. пр.н.е. в борба със _сената_ прокарал чрез народното събрание закон за разпределяне на галските земи, завоювани през 285 г. пр.н.е., между римските граждани. Това предизвикало война с галите (225–222 г. пр.н.е.). Избран за _консул_ през 223 г. пр.н.е., Гай Фламиний не се подчинил на _сената_, който се опитал да обяви избора му за незаконен и да го отзове, и нанесъл решително поражение на галите. Като _цензор_ през 220 г. пр.н.е. построил Via Flaminia и Circus Flaminius. _Консул_ за втори път през 217 г. пр.н.е., загинал в сражението при _Тразименското езеро_ (XXI, 15; XXI, 63; XXI, 3-7; XXII, 44; XXIII, 14).
	__Фохе`я__ — крайморски град в Йония, на северозапад от Смирна срещу остров Лесбос. Метрополия на Масилия (XXVI, 19).
	__Фо`лий, Марк__ (V-IV в. пр.н.е.) — _върховен понтифекс_ по време на войната на _Рим_ с галите (390 г. пр.н.е.), обрекъл на боговете старите римляни, а сред тях _сенаторите_ и бившите магистрати, които трябвало да останат в незащитения град при нападението на галите (V, 41).
	__Фо`ри__ — редове пейки в цирка, предназначени за зрителите (I, 35).
	__Форту`на__ (мит.) — римска богиня, олицетворение на съдбата, на непостоянството и несигурността. Закрилница на _Рим_ и на _Лациум_. В _Анциум_ и _Пренесте_ имало прочути нейни светилища с оракули. Култът й в _Рим_ бил въведен от предпоследния римски цар _Сервий Тулий_, син на робиня. Той й издигнал първия храм и учредил празника й на 24 юни, тачен особено от робите и _плебеите_. Притежавала много епитети и във връзка с тях нараснал броят на храмовете и светилищата й. Храмът на Женската Фортуна — Fortuna Muliebris — се намирал на 6 км от _Рим_, близо до _Латинския път_. Построен бил там, където _Кориолан_ се срещнал с майка си и жена си. В изобразителното изкуство богинята била представяна забулена, с кормилино гребло и жезъл като кормчийка на човешкия живот, с рога на изобилието и с малкия бог _Плутос_ в ръце, стъпила върху колело или кълбо — символите на превратността на съдбата (II, 40; XXI, 52; XXIII, 19).
	__Фо`рум__ — градски площад, център на обществения живот Forum Romanum — площадът в центъра на Рим между _Капитолий, Палатин, Есквилин, Виминал и Квиринал_, където на всеки девет дни се провеждал пазар и където се намирали важни храмове и обществени сгради. В северозападната част на _Форума_ се намирала _курията_ — сградата, в която заседавал _сенатът_, а пред нея _комициумът_ — мястото за народни събрания, както и рострите — ораторска трибуна, украсена с трофейни корабни носове (ростри). На Форума се намирали също най-древните светилища, символизиращи религиозното единство на града: кръглият храм на _Веста_ в югоизточната част на площада и така нареченият _Атриум_ на _Веста_, в който живели весталките. Недалеч от него се намирала Регията — царският дом, смятан за дворец на _Нума Помпилий_, всъщност много древна постройка с план, напомнящ микенския мегарон, в която била съсредоточена определена магично-религиозна власт. В нея били съхранявани свещените предмети на _Марс_ — щитовете (ancilia) и копията (hastae). През _Форума_ минавала свещената улица (Via Sacra), по която вървели тържествените процесии към храма на _Юпитер Капитолийски_. От времето на Републиката били храмовете на _Сатурн_, на Диоскурите и на Съгласието, както и олтарът на _Вулкан_. От II в. пр.н.е. на _Форума_ започнали да се строят по източен образец базилики — места за обществени събрания и разисквания. На _Форума_ се намирал и трибуналът, от който съдел градският претор (I, 12; I, 33; I, 59; V, 41; V. 43; XXII, 1; XXII, 7; XXVI, 10).
	__Фреге`ла__ — град в _Лациум_ на река _Лирис_ (XXVI, 9).
	__Фрузинон__ — град на _херниците_ в Централен _Лациум_, днес — Фрозиноне (XXVI, 9).
	__Фу`зий, Спурий__ (легенд., VII в. пр.н.е.) — _фециал-старейшина_ (pater patratus), официален пълномощник на Рим при сключването на споразумението между _Тул Хостилий_ и _Метий Фуфеций_ за разрешаване на враждата между _Рим_ и _Алба Лонга_ чрез единоборство между _Хорациите_ и _Куриациите_ (I, 24).
	__Фу`рии__ (мит.) — латинското съответствие на гръцките еринии — древни богини на възмездието, жестоко преследващи убийците, особено на кръвни роднини, пазителки на нравствения ред. Били изобразявани като старици със змии в косите и с бичове в ръцете (I, 59).
	__Фу`рий Биба`кул, Луций__ (?-216 г. пр.н.е.) — _квестор_ в 216 г. пр.н.е., убит при _Кана_ (XXII, 49).
	__Фу`рий Ками`л, Луций__ (IV в. пр.н.е.) — син на _Марк Фурий Камил_, диктатор в 350 г. пр.н.е., като консул в 349 г. пр.н.е. заедно с _Апий Клавдий Крас_ удържал решителна победа над галите (VII, 25–26).
	__Фу`рий Ками`л, Марк__ (V в. — 364 г. пр.н.е.) — легендарен римски пълководец, пет пъти избиран за _диктатор_, триумфирал като победител над _Веи_ (396 г. пр.н.е.), над галите, превзели _Рим_ (390 или 387 г. пр.н.е.), над _екви_ и _етруски_ (389 г. пр.н.е.) и отново над галите (367 г. пр.н.е.). Наричан бил „Ромул“, „баща на отечеството“, „втори основател на града“ (V, 43; V, 49; XXII, 3; XXII, 14).
	__Фу`рий Кра`сипес, Марк__ (III в. пр.н.е.) — пратеник на римския _легат_ в _Македония_ _Марк Аврелий Кота_ до римския _сенат_, за да обясни положението на Изток (XXX, 42).
	__Фу`рий, Секст__ (VI-V в. пр.н.е.) — _консул_ през 488 г. пр.н.е. заедно със _Спурий Науций_ (II, 39).
	__Фуфе`ций, Ме`тий__ (легенд. VIII в. пр.н.е.) — диктатор на _Алба Лонга_, избран за войната с _Рим_ след смъртта на последния албански цар _Гай Клуилий_ (I, 25: I, 26).


>	Х
	__Хадруме`т__ — финикийски търговски център на африканското крайбрежие, на 134 км южно от Тунис. В него избягал _Ханибал_, след битката при _Зама_. (XXX, 35).
	__Хами`лкар__, наречен _Ба`рка_ (Светкавицата) (?-229 г. пр.н.е.) — енергичен и способен картагенски военачалник, баща на _Ханибал_, застанал начело на картагенска армия през 247 г. пр.н.е. и донесъл известни успехи на картагенците. Потушил въстанието на наемниците, робите и зависимото от _Картаген_ местно население, подкрепяно от финикийските градове, което избухнало в Африка след края на Първата пуническа война. Скоро след това се прехвърлил в _Испания_, надявайки се да разшири и укрепи картагенските владения там, като вярвал, че експлоатирането на природните богатства на Пиренейския полуостров ще му даде възможност и средства да укрепи държавата и армията за бъдеща нова война с _Рим_. Успешно започнал да изпълнява плана си, преодолявайки съпротивата на местните племена, но загинал в битка през 229 г. пр.н.е. (XXI, 1).
	__Ха`нибал__ (247–183 г. пр.н.е.) — велик картагенски пълководец, оглавил армията през 221 г. пр.н.е., на 25-годишна възраст. В хода на Втората пуническа война преминал Алпите, победил римляните при _Тицин_ (218 г. пр.н.е.), _Требия_ (218 г. пр.н.е.), _Тразименското езеро_ (217 г. пр.н.е.) и _Кана_ (216 г. пр.н.е.); В 202 г. пр.н.е. при _Зама_ претърпял единственото си поражение от римските войски под командуването на стария _Публий Сципион Африкански_. През 195 г. пр.н.е. избягал при _Антиох III_ поради опозицията в _Картаген_ срещу него. След победата на римляните в Сирийската война с _Антиох Ханибал_ съгласно договора трябвало да бъде предаден на римляните. Той се укрил на остров Крит, после във Витиния, където в 183 г. пр.н.е. се отровил (XXI-XXXV).
	__Ханон Велики__ (III-II в. пр.н.е.) — картагенски държавник, враг на партията на _Баркидите_. Организатор на мирния договор със _Сципион_ през 201 г. пр.н.е. (XXI, 1; XXX, 42).
	__Ха`сдрубал__ (III в. пр.н.е.) — картагенски пълководец, зет на _Хамилкар Барка_, след смъртта, на когото получил върховното командуване на войските в _Испания_ и продължил завоевателната политика на своя предшественик. През 226 г. пр.н.е. основал Нови Картаген (днес — Картахена) и сключил с римляните договор, според който река Ебро била граница на сферите на влияние на _Рим_ и _Картаген_ в _Испания_. В 221 г. пр.н.е. бил убит в сражение (XXI, 1).
	__Ха`сдрубал, син на Гисгон__ (?-202 г. пр.н.е.) — картагенски военачалник, водил военните действия в _Испания_ през 216–214 г. пр.н.е. През 206 г. пр.н.е. бил разбит при град Илипа (днес Алкала дел Рио) от _Сципион Африкански_. Избягал през Гадес в Африка, където като главнокомандуващ вдигнал обсадата на Утика в 204 г. пр.н.е., но лагерът му бил изгорен от _Сципион_, а войската му — разбита в 203 г. пр.н.е. Бил обвинен в измяна и се самоубил преди боя при _Зама_ (XXI, 32; XXVIII, 12; XXIX, 28; XXX, 12-13; XXX, 32).
	__Хаста`ти__ — най-младите и неопитни воини в римския _легион_, въоръжени с дълги копия (hastae). Те съставлявали една трета от _легиона_ (10 манипули по 120 човека) и при строяване на легиона за бой били на първата линия (VIII, 8-9; XXII, 34).
	__Хекса`пилон__ — градските порти на _Сиракуза_, съставени от шест последователни камери, и кварталът около тях в северната част на града.
	__Херакле`я__ — гръцка колония в _Лукания_, на северното крайбрежие на _Тарентския залив_ (I, 18).
	__Хердоний, Турн__ (легенд., VI в. пр.н.е.) — един от ръководителите на _Латинския съюз_, противопоставял се на стремежите на _Тарквиний Горди_ да се наложи като водеща фигура в съюза (I, 50–51).
	__Хе`ркулес__ (мит.) — култът на гръцкия герой бил пренесен много рано в _Рим_, вероятно от някоя съседна гръцка община, може би от _Куме_. Установяването на култа му се свързва с легендарния: аркадски цар _Евандър_, на когото гостувал героят, след като убил великана _Как_, който му бил откраднал кравите на _Герион_. Макар че _Херкулес_ бил почитан като чужд бог в _Рим_, към функциите му се прибавили нови — той станал покровител на търговците, които сключвали договорите си около неговия олтар на Пазара за добитък и се кълнели в негово име. Така той станал и покровител на клетвата, вж. бел. №3 към I, 7 (I, 7; XXII, 1; XXVI, 10; XXIX, 28).
	__Херма`ндика__ — град на _вакцеите_ в _Тараконска Испания_, превзет от _Ханибал_ в 220 г. пр.н.е., днес — Саламанка (XXI, 5).
	__Херми`ний, Тит__ (легенд., VI в. пр.н.е.) — римски военачалник по време на войната с _етруските_ в 509 г. пр.н.е. (II, 10–11).
	__Хе`рники или Хе`рници__ — племе в _Източен Лациум_ с главен град _Анагния_, днес — _Анани_ (I, 40; I, 53; VII, 9).
	__Херси`лия__ (легенд.) — една от похитените сабинянки, съпруга на _Ромул_, след неговото обожествяване въздигната на небето и съчетана с основателя на _Рим_ като богиня Хора Квирини (I, 11).
	__Хибе`р__ — вж. Ибер.
	__Хиеро`н II__ (III в. пр.н.е.) — владетел на _Сиракуза_ от 269 до 215 г. пр.н.е. От 254 г. пр.н.е. бил съюзник на _Рим_ във войните с _Картаген_ (XXIV, 33-34; XXV, 24).
	__Хиеро`ним__ (III в. пр.н.е.) — сиракузки _тиран_ в 215–214 г. пр.н.е., внук на _Хиерон II_, сключил договор с _Картаген_ и започнал военни действия срещу _Рим_ (XXIV, 33).
	__Хи`мера__ — река в _Северна Сицилия_, вливаща се в морето близо до град _Хи`мера_, недалеч, от която през 211 г. пр.н.е. римляните нанесли поражение на обединените сили на гърците и картагенците (XXI, 9).
	__Химилко`н__ (III в. пр.н.е.) — картагенски военачалник, командувал флота по време на Втората пуническа война. Участвувал активно във военните действия в Сицилия през 214–211 г. пр.н.е. (XXIV, 34; XXV, 23).
	__Хипокра`т__ (III в. пр.н.е.) — един от водачите на прокартагенската партия в _Сиракуза_, успява да завземе властта в 214 г. пр.н.е. Заедно с картагенския началник на флота _Химилкон_ предприел опити да отнеме от римляните някои части от _Сицилия_. Били разбити окончателно в 211 г. пр.н.е. (XXIV, 33; XXV, 23; XXV, 25).
	__Хора`ции__ — древен римски род. Към него принадлежали тримата братя близнаци, които победили в единоборство тримата албански близнаци _Куриации_ и с това разрешили изхода на войната между _Рим_ и _Алба Лонга_ по време на третия римски цар _Тул Хостилий_ (I, 24–26).
	__Хора`ций Ко`клес__ (легенд., VI в. пр.н.е.) — герой от войната с _етруските_ през 509 г. пр.н.е. Не позволил на етруските да минат _Тибър_ и да влязат в _Рим_, като разрушил единствения дървен мост над реката (II, 10).
	__Хостий Хостилий__ — вж. Хостилий, Хостий.
	__Хости`лий Манци`н, Луций__ (?-217 г. пр.н.е.) — младеж, изпратен на разузнаване от _Хвинт Фабий Максим_. Попаднал в клопка и бил убит в завързалото се сражение (XXII, 15).
	__Хости`лий, Тул__ (легенд., VII в. пр.н.е.) — легендарният трети цар на Рим, управлявал според преданието от 672 до 640 г. пр.н.е. Разрушил _Алба Лонга_ и преселил жителите й в _Рим_. Водил войни със _сабините_ (I, 22-23; I, 26; I, 52; VIII, 5).
	__Хости`лий, Хо`стий__ (легенд., VIII в. пр.н.е.) — римски вожд по време на войната със _сабините_ след грабването на девойките. Дядо на третия римски цар _Тул Хостилий_ (I, 12; I, 22).


>	Ц
	__Це`лери__ — римска конница от 300 души, създадена от _Ромул_ като привилегирован отряд от представители на родовете от трибите _Рамни, Тиции и Луцери_. _Нума Помпилий_ увеличил броя им до 600, а _Тарквиний Горди_ — до 1200. Командувал ги tribunos celerum (I, 15).
	__Це`лиевият хълм__ — един от седемте хълма, върху които бил разположен _древният Рим_. Намира се в югоизточната част на града. Според преданието на него били заселени жителите на _Алба Лонга_ след разрушаването на града им. Там било и жилището на цар _Тул Хостилий_ (I, 30; I, 33; II, 11).
	__Це`лий Анти`патер, Луций__ (II в. пр.н.е.) — юрист и автор на история на Втората пуническа война. Използувал повече и по-добре подбрани извори от своите предшественици. Придал, както казва Цицерон, по-голяма звучност на историята (XXIX, 27).
	__Цензор__ — един от най-важните _магистрати_ в Рим. Цензорската длъжност, която била колегиална и се състояла от двама души, била учредена през 443 г. пр.н.е. От 351 г. пр.н.е. до нея получили достъп и _плебеите_. Задълженията на _цензорите_ се състоели в периодично извършване на имуществен ценз, разпределяне на гражданите по _триби_ и _центурии_, преброяване на населението, а около 312 г. пр.н.е. започнали да съставят и списъците на _сенаторите_. Във връзка с това те трябвало да надзирават нравите в обществото (cura moruro). _Цензорите_ определяли величината на данъците, митата, финансирането на обществените работи и така нататък. Отначало били избирани през пет години за срок от година и половина, после мандатът им се увеличил до петгодишен срок (XXVI, 10).
	__Центе`ний, Гай__ (III в. пр.н.е.) — _пропретор_ в 217 г. пр.н.е. Начело на 4000 конници бил изпратен от _консула Гней Сервилий_ на помощ на колегата му _Гай Фламиний_ при _Тразименското езеро_. Победен от _Ханибал_ в _Умбрия_ (XXII, 8).
	__Центуриатни комиции__ — вж. комиции.
	__Центурио`н__ — началник на _центурия_, стотник (I, 52; VIII, 6; VIII, 8).
	__Центу`рия__ най-малкото войсково подразделение в римската пехота. Първоначално се състояло от 100 души, по-късно от 30 за _триариите_ и от 60 за _принципите_ и _хастатите_ (I, 13; XXII, 38; XXVI, 18).
	__Цере__ — един от главните градове на етруските. Намира се в Южна Етрурия, днес — селцето Черветери (I, 2; I, 50; V, 40; XXI, 52; XXII, 1).
	__Цере`ра__ (мит.) — латинското съответствие на _Деметра_. Богиня на плодната, раждаща земя и на земеделието, а също така богиня на майчинството и брака. Впоследствие _Церера_ била смятана само за богиня на житните култури и плодородието, заради което била на особена почит сред селяните. В епохата на борбите между _патриции_ и _плебеи_ _Церера_ оглавила плебейската триада (_Церера, Либер, Либера_), на която в 493 г. пр.н.е. бил построен храм в долината между _Палатина_ и _Авентина_. Смята се, че _Церера_ винаги е била богиня на _плебса_, тъй като нейният _фламин_ винаги бил _плебей_, цереалиите (празникът на Церера) били включени в календара на Нума във връзка с приобщаването на част от _плебеите_ към римската община. Храмът на плебейската триада станал център на борбата между _патриции_ и _плебеи_, там бил съхраняван архивът на _плебейските магистрати_, той бил убежище на преследваните _плебеи_. След помиряването на _патриции_ и _плебеи Церера_ станала обща богиня, но старата й роля отново била възстановена във връзка с изострянето на отношенията между народа и нобилитета, когато _Церера_ била противопоставяна на богинята на нобилитета _Кибела_. През III в. пр.н.е. култът на _Церера_ се сближил с този на _Деметра_, а на _Либера_ — с този на _Персефона_. Постепенно култът й бил доста елинизиран, били въведени и женски мистерии по подобие на елевзинските в Елада. С _Церера_ било свързвано изобретяването на земеделието и въвеждането на законите, приобщили човешкия род към цивилизацията (XXII, 10).
	__Цетра`ти__ — лековъоръжени войници с caetra — малък кожен щит (XXII, 7–10).
	__Ци`нций Алиме`нт, Луций__ (III в. пр.н.е.) — _претор_ през; 210 г. пр.н.е., като _пропретор_, наместник в _Сиракуза_. Автор на историческо съчинение „_Летописи_“ на гръцки език, започващо от основаването на _Рим_ и свършващо до неговата епоха (XXI, 38).
	__Ци`рта (Кирта)__ — нумидийски град, столица на царството на _Сифакс_. След неговото поражение в 203 г. пр.н.е. станала столица на цяла _Нумидия_, управлявана от _Масиниса_ (XXX, 12; XXX, 44).
	__Цирце`и__ — крайбрежен град и нос в _Лациум_, римска колония от VII в. пр.н.е., днес — Чирчелло (I, 56; VIII, 3).
	__Цирце`я__ (мит.) — латинското име на Кирка — морска нимфа, магьосница, дъщеря на бога на слънцето Хелиос и на океанидата Перса. Живеела заедно със своите нимфи според гърците на самотния остров Еея, според римляните — на нос _Цирцеи_. Превръщала попадналите на острова моряци в различни животни. Превърнала спътниците на Одисей в свине, а с него живяла цяла година, предсказала му опасностите, които го очакват в по-нататъшния му път. Според някои версии син на Цирцея и Одисей (лат. Улис) бил Телегон, който убил баща си, без да го познае, а после се оженил за Пенелопа — съпругата на Одисей, която го чакала на остров Итака, а за _Цирцея_ се оженил Телемах, синът на Одисей и Пенелопа. После всички се преселили на островите на блажените (I, 49; II, 39).


>	Ю
	__Юве`нта__ (мит.) — богиня, олицетворение на младостта и на вечно младата мощ на държавата. За нея бил отделен кът в храма на _Юпитер_ на _Капитолийския хълм_, а по-късно й бил издигнат храм в _Големия цирк_ (Circus Maximus) в Рим. Отъждествявана с гръцката _Хеба_ (XXI, 52).
	__Юл__ (легенд.) — другото име на _Асканий_, сина на _Еней_ от _Креуза_ или _Лавиния_. Основал град _Алба Лонга_. Почитан като родоначалник на римския род _Юлии_, чиито най-важни представители са великият пълководец и политик _Гай Юлии Цезар_ (100–44 г. пр.н.е.) и осиновеният му наследник _Октавиан Август_, първият _принцепс_, управлявал от 27 г. пр.н.е. до 14 г. от н.е. (I, 3).
	__Юлий Це`зар Октавиа`н Август__ (23 септ. 63 г. пр.н.е. — 19 авг. 14 г. от н.е., упр. 27 г. пр.н.е. — 14 г. от н.е.) — първият римски _принцепс_, племенник на _Гай Юлий Цезар_, обявен за негов наследник в завещанието му. С победата си над _Антонии_ и _Клеопатра_ завършил гражданската война, започната след смъртта на _Цезар_. Съсредоточавайки в свои ръце властта, съхранил традиционните републикански институции, а управлението му получило името „принципат“ (първенство). При него бил извършен окончателният преход от република към монархия (I, 19; XXVII, 12).
	__Юлий, Про`кул__ (легенд., VIII в. пр.н.е.) — римлянинът, на когото според легендата се явил __Ромул__ на другия ден след възнасянето си на небето като _Квирин_ и комуто известил волята на боговете _Рим_ да бъде център на света. С тази сага родът на _Юлиите_ узаконявал своето право да бъде наследник на _Ромул_ (I, 16).
	__Юний Брут, Луций__ (легенд., VI в. пр.н.е.) — племенник на _Тарквиний Горди_, син на сестра му _Тарквиния_. Един от водачите на бунта срещу последния римски цар и във войните за окончателното му изгонване. Един от първите двама _консули_ строго наказали синовете си за държавна измяна. Загинал в последното победно сражение с армията и съюзниците на царя в 509 г. пр.н.е. (I, 56-60; II, 2–6).
	__Юний Брут, Тиберий__ (VI в. пр.н.е.) — син на първия римски _консул Луций Юний Брут_, участвувал заедно с брат си _Тит Юний Брут_ в заговора, който подготвял връщането на _Тарквиниите_ в _Рим_. След разкриването на заговора двамата братя били наказани със смърт от баща им (II, 3).
	__Юний Брут, Тит__ (VI в. пр.н.е.) — син на _Луций Юний Брут_ и брат на _Тиберий Юний Брут_, вж. _Юний Брут, Тиберий_ (II. 3).
	__Юний Пе`ра, Марк__ (III в. пр.н.е.) — _консул_ през 230 г. пр.н.е. Избран за _диктатор_, който да поеме ръководството на армията и да продължи войната след битката при _Кана_ в 216 г. пр.н.е., провел допълнителен набор, въоръжил дори откупени от държавата роби и затворници (XXIII, 14).
	__Юний Сила`н, Марк__ (III в. пр.н.е.) — римски военачалник, ръководил отбраната на _Неапол_ след битката при _Кана_ в 216 г. пр.н.е. Като претор бил в _Етрурия_ през 212–211 г. пр.н.е., а като _пропретор_ от 210 до 206 г. пр.н.е. бил изпратен за помощник на _Сципион_ в _Испания_ (XXIII, 15; XXVI, 18).
	__Юно`на__ (мит.) — богиня на брака, майчинството, на жените. Смятало се, че всяка жена имала своя _Юнона_, както всеки мъж имал своя _Гений_. Съпруга на _Юпитер_, отъждествява с гръцката _Хера_. Със завоюването на _Италия_ култовете на _Юнона_ в другите градове били пренесени в _Рим_, което й дало нови функции и епитети: Regina (Царица), Lucina (Светла — задето извеждала новороденото на бял свят), Sospita (Спасителка), Rumina (Кърмачка), Fulgura (Мятаща мълнии). Moneta (Съветница. Предупредителница) — при нейния храм до крепостта на _Капитолия_ се намирала монетарницата на _Рим_. Заедно с _Юпитер_ и _Минерва_ образувала _Капитолийската триада_, покровителствуваща _Рим_. За нейния култ се грижели главно матроните. На нея били посветени празниците Матроналии (1 март) и Капратинските нони (7 юли) с неясен произход (V, 47; XXI; 52; XXII, 1).
	__Юпитер__ (мит.) — бог на светлината, на небето и на всички небесни и атмосферни явления, от които зависи земното плодородие. Бил призоваван за свидетел на клетвите, смятали го покровител на частните и междудържавните договори. Многобройните му епитети са свързани с различните му функции и случаи, в които бил призоваван. Към _Юпитер Статор_ (Спиращ бягството) се обърнал _Ромул_ по време на битката със _сабините_. _Нума Помпилий_ посветил на _Авентин_ олтар на _Юпитер Елиций_ — това прозвище е свързано с вярата, че чрез някои магически действия може да се предизвика мълния. На _Юпитер Феретрий_ (Носещ победата, Даващ плячка) пълководците поднасяли на носилка най-хубавата част от плячката, особено доспехите на вражеския вожд, убит лично от римския военачалник. Като италийски бог бил почитан от всички общини. По политически съображения в Рим бил приет _Юпитер Лациарис_, покровителят на _Латинския съюз_ начело с _Алба Лонга_. Най-важен в политическо отношение за Рим бил luppiter Optimus Maximus (_Юпитер Всеблаг и Всемогъщ_), поел в себе си всички функции на _Юпитер_, символ на _Рим_ и на неговото могъщество, наричан и _Юпитер Капитолийски_ по мястото на храма му на _Капитолийския хълм_, където бил почитан заедно с _Юнона_ и _Минерва_ (I, 12; I, 20; I, 24; I, 31; I, 33; I, 41; II, 36; VIII, 5-7; VIII, 9; XXI, 63; XXII, 1; XXII, 9).


>	Я
	__Яни`кулум__ — хълм на десния бряг на _Тибър_. Според легендата бил свързан с _Рим_ по времето на четвъртия римски цар _Анк Марций_ (640–616 г. пр.н.е.); когато бил построен и първият дървен мост над _Тибър_. Хълмът служел като предмостово укрепление по време на войните с _етруските_ през V в. пр.н.е. Бил заселен и включен в очертанията на града сравнително късно (I, 33-34; II, 10-11; II, 13; V, 40; XXII, 4).
	__Янус__ (мит.) — староиталийско божество на вратата, на входа и изхода. Първоначално бил бог на къщния праг, после станал бог на прехода, на всяко начало и край. Бил изобразяван с две лица, обърнати в противоположни посоки. На него били посветени всички първи минути, часове, дни. Изобразяван бил на аса — най-малката монетна единица. Името му се споменавало първо в молитвите. Храмът му в _Аргилетум_ до _Римския форум_, построен според преданието от _Нума Помпилий_, представлявал покрит пасаж, през който минавала войската, когато тръгвала на поход. По време на война двете врати на храма стояли отворени. Затваряли ги няколко пъти в римската история. В чест на _Янус_ били празнувани Агоналиите на 9 януари в Регията под ръководството на жреца му Rex Sacrorum (Царя на свещенодействията). Допуска се възможността да е съществувал мит за него като за творец на света, тъй като се откриват някои прилики между него и древните богове — демиурзи (I, 19; I, 32; VIII, 9).
	__Ярем__ — две копия, забити в земята, свързани отгоре с трето. Под тази „арка“ прекарвали победените неприятели и това се смятало за най-голямото унижение за тях. На този обред били подложени римляните след поражението им при Кавдинските теснини през 321 г. пр.н.е. по време на Втората самнитска война (327–304 г. пр.н.е.), (II, 34; XXII, 4).
@	Сирма Печовска
