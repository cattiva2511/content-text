>	Въведение

	Нормален делничен ден. Използвам хубавото време, за да изляза на разходка. Вървейки по улицата с любопитство се взирам в лицата на хората. По принцип съм човек, който обича да анализира поведенческите им реакции в този така динамичен и непредвидим съвременен свят. С горчивина установявам, че напоследък вместо спокойни и усмихнати лица, преобладават хората с безизразност и страх в очите. Неусетно започвам мислено да разсъждавам на тази тема.
	С неохота съзнавам, че страхът, който ни е сковал през последните години, не само контролира нашето ежедневие, но сякаш е погубил и жаждата ни за живот. Стремейки се към комфортен и предвидим начин на съществуване дотолкова сме потънали в рутина, че всяко нещо, което не се вписва в нашите планове и представи за света ни обезкуражава и кара да се чувстваме безпомощни. Замислям се колко от минаващите покрай мен хора усещат, че им е нужна промяна? Подготвени ли са за нея? В повечето случаи дори само мисълта за подобен обрат в нашия живот, ни изпълва със страх от неизвестното и несигурността, която го съпътства. Имаме ли ясна представа, че отказвайки се да поемем този риск, ние се предаваме на нерешителността и пораженството, в резултат на което сме принудени да платим висока цена? Например често достигаме до състояние на депресии и други психологични проблеми, именно по простата причина че се получава разминаване между нашите желания и нашите действия. Бавно, но сигурно разрушаваме волята си за борба с предизвикателствата на живота, в резултат на което започваме да губим истинската си същност и неминуемо достигаме до срив в психическото си състояние.
	Така приключих безмълвния монолог със себе си. Прибирам се вкъщи и съвсем спонтанно се заражда идеята за тази книга. Напомням си, че лично съм преживяла тези чувства. Дълбоко в мен напира желание да споделя част от собствения си опит, с тайната надежда, че по някакъв начин ще успея да помогна на някого другиму да възвърне душевното си равновесие или да подобри здравето си, след като с практични насоки успея да го упътя към правилната посока — ВЪТРЕШНАТА ПРОМЯНА!


>	Психологически причини за промяна

>>	Глава 1
>>	Ирационалният страх

	Почти цял живот се боря с диагноза паническо разстройство, познато още като страхова невроза или паник атака. Усъвършенствала съм се до толкова, че в очите на човек долавям първите признаци за нея. Зная колко е трудно да останеш сам със себе си, да се противопоставиш на страховете си, както и да се опълчиш на собствените си ограничения и предразсъдъци, които в повечето случаи затормозяват и социалния ни живот.
	Автоматично си задавам въпроса: В крайна сметка дали по-голямата част от нашето общество не се е предало на този ирационален страх? Опитвам се да си отговоря по най-логичния за мен начин. Започвам с дефиницията за промяна. Всеобщо известен факт е, че промяната е действие, което е свързано със свободата да сътворим нещо по желания от нас начин. Неминуемо обаче едно ново действие провокира поемане на отговорност относно последствията, които го съпътстват. Може би по тази причина, преди да предприемем такава голяма стъпка е необходимо да се сблъскаме със собствените си ирационални страхове. Именно тяхното приемане и надживяване ще ни дадат първоначалния тласък. Или казано с други думи, по този начин ще придобием смелост и кураж да скъсаме с миналото и да продължим към бъдещето.
	За огромно съжаление с течение на времето съм установила, че голяма част от нас се срамуват да признаят страха си като слабост и погрешно го потискат — пак от страх, но този път какво ще кажат хората? Така се достига до задълбочаване на проблема, което в не редки случаи води до колебания в настроенията и силни психически разстройства. Стигайки до емоционални сривове, тези хора отклоняват помощта на семейството, приятелите и дори на професионалисти като психотерапевти или психиатри, отново поради догми и предразсъдъци на които робуват. Възприемат положението, в което са изпаднали, като съдба и игнорират последствията. От моя гледна точка, този начин на мислене е не само примитивен, но и много опасен. Нека ви дам прост пример: Разболяваме се от грип или друго физическо неразположение. Къде отиваме? На доктор. Защо тогава се срамуваме да лекуваме душата си? Колкото по-дълго време потискаме страха в нас, толкова по-лесно формираме и задълбочаваме негативни чувства и емоции на психическо ниво, което вследствие се отразява и на физическото ни състояние.
	Едва ли съществува човек в света, който поне веднъж в живота си не е изпитвал чувство на паника. Наред с физическите й симптоми, той се поддава на внушението, че всичко е загубено и нещо фатално ще се случи. В този момент не е в позиция да осъзнае колко силно преувеличава състоянието си, което показва нагледно неговата спешна нужда от помощ, за да предприеме някаква промяна и поеме по пътя към подобрението си. В подобни ситуации просто се отдаваме се на агресия, негодувание, гняв… вместо да търсим начини за възстановяване на душевното си равновесие и добро физическо здраве. Запитваме ли се кого точно лъжем в този момент — хората, които биха ни заклеймили в лудост или себе си? Кому всъщност е нужно това?
	Ще се постарая в края на всяка глава в тази книга да споделям част от придобития ми опит свързан с разискваната тема. Поради това сега ще опиша моето решение за гореспоменатите проблеми. Накратко, за да се справя с тях аз без всякакво колебание избрах пътя към промяната. Като начало приех паниката, изживях я и тогава започнах борбата си срещу нея. Бях в началото на жизнения си път и нямах друга алтернатива. Първата ми стъпка бе да се образовам по темата, тъй като информацията според моите възприятия е най-ценното оръжие за всякакъв тип ситуации, в които ни въвлича животът. Четях много литература и постепенно възвърнах куража и вярата си, че ще се справя. Знаех, че ще ми е нужно търпение и нагласих съзнанието си, така че нищо, което би се случило в хода на този процес да не възприемам като фатално. Мотивирах се, че ако не успея днес, ще продължа утре, като по този начин ще създам собствен имунитет срещу предизвикателствата на живота. От голямо значение се оказа и фактът, че спрях да изпитвам чувство за вина при изпитването на този вид емоция — Страхът. В моментите, в които не успявах да се овладея, престанах да се порицавам в лабилност и липса на воля. Възприех болката, която произлизаше от усещанията ми като вик на моята душа за промяна в мисленето и предприемане на някакви действия. С две думи — промяна в начина ми на живот.
	Намерих за уместно да напиша тази книга с примерни насоки, защото вярвам, че все повече хора от тези с безизразните лица и страх в очите жадуват за ново начало, независимо дали мисълта за него е все още на подсъзнателно ниво или в началния си ход.
	Смятам за удачно да завърша увода на първата глава с теорията на д-р Малидома Патрис Соме, северноафрикански шаман, според който психичните заболявания /от рода на депресия, паника и прочее/ представляват трансформация в съзнанието на човека и неделима част от неговото еволюиране. Той вярва, че по този начин даденият индивид е избран да предаде някакъв вид послание на обществото. Доктор Соме възприема тези хора като мост между духовния и физическия свят. Реших, че е уместно да цитирам неговите възгледи, защото за да поемем по пътя на промяната, от първостепенна важност е да приемем себе си безусловно. По този начин ще укрепим вярата в собствените си възможности и смело ще се устремим към нелекия, но правилен начин за нашето усъвършенстване. Искрено се надявам да съм провокирала вашето любопитство и всяка следваща глава да ви изпълва с кураж за положителна крачка в бъдещето.


>>	Глава 2
>>	Силата на негативните емоции

E>
	Страхът е в основата на твоето нещастие и на твоята болест. Страхът може да бъде победен само с любов. Изпълни се с любов и няма да остане място за страха. Изпълни се с любов и няма да остане място за болестта. Прости на другите, прости на себе си и ще бъдеш свободен.
@	Дийпак Чопра
E$

	В първата глава обърнах особено внимание на страха, именно защото той е бича на 21 век. Както вече отбелязах, това бе и основната причина, която ме вдъхнови да напиша тази книга.
	Страхът е нормално човешко чувство, когато се свързва с нашия инстинкт за самосъхранение. Прескачайки обаче тази тънка граница започва осезаемо да ни вреди. Разглеждайки го като негативна емоция ние говорим за така наречения стаен страх. Стаеният страх поражда стаен гняв. Стаеният гняв от своя страна провокира негативно отношение към заобикалящата ни среда. Това обезателно поражда депресия на психическо ниво. Често не само дочуваме, но и използваме изрази като: „Защо все на мен?“, „С моя късмет“, „Какво и къде сгреших?“, „Животът е гаден“ и прочее. Убедени сме, че всичко, което се случва в заобикалящата ни среда е преднамерено срещу самите НАС. По този начин незабелязано допускаме превъплъщаването ни в ролята на жертви. Започваме да се въртим безцелно в един омагьосан кръг, чакайки да дойде идеалното време, в което ще настъпи промяна в нашия „злощастен“ живот. Негативните емоции, които изпитваме в този момент не само натоварват психиката ни, но бавно влошават състоянието на нашия организъм — спрямо природните закономерности, психическото и физическото състояние на човека са неразделно свързани. Продължавайки да живеем по този инерционен модел на поведение, неминуемо животът ще ни извади от мудната ни житейска фаза с провокирана от собственото ни подсъзнание болест или някаква друга реална опасност. Питам се тогава, защо в крайна сметка оставаме шокирани от този съвсем естествен ход на развитие, изначално заложен в нашата природа?
	За съжаление, най-трудното в този процес е да проумеем факта: когато не успяваме да контролираме отрицателните чувства, които изпитваме /като гняв, завист, ревност, вина, омраза, обида/, ние губим ценна енергия, която би трябвало да насочим към правилното функциониране на нашия организъм. В противен случай „работим“ срещу себе си, като се самоунищожаваме. В този последователен ред на разсъждения, обезателно достигаме до извода, че именно отрицателните мисли, критиката и вечното недоволство предизвикват неблагоприятни преживявания за нас. Те пък от своя страна създават излишно стресово състояние на организма. Обичайно, когато стресът от бушуващите в нас емоции и чувства е по-дълготраен, организмът ни изпада в дистрес. Вследствие на това имунната ни система бавно се разрушава и телата ни съвсем естествено стават податливи на всякакви болести. Именно по тази причина болестта, която е придружена от страдания става първостепенен фактор за нашето пробуждане.
	Признавам, тъй като не съм доктор, няма да изпадам в разнообразието от болести на които може да бъде подложен човешкият организъм, но съм твърдо убедена, че всяка болест е вид предупреждение за промяна в мисленето и действията ни. Етап, в който е наложително да преосмислим живота си и да поставим ново начало.
	Ще се постарая да подкрепя теорията си с личен пример от моя живот, който допринесе за натрупване на някакъв опит относно темата за съкрушителната сила на емоциите. На този етап от живота си бих казала, че именно в онзи момент започна моето духовно пробуждане.
	Годината бе 1989, месецът март. Бях ученичка в елитна гимназия, далеч от родителите си. Домашният телефон прозвъня късно през нощта. Новината носеше смърт на много близък човек. Изпадайки в шок, разбрах като в полусън, че трябва да се прибера възможно най-рано на следващия ден. Първото ми кръщение в наченките на моя живот. Отново същата година, но месецът е септември. Датата е 8 — помня, защото промени мисленето ми из основи. С приятели решихме да се позабавляваме преди старта на предстоящото училище като отидем сред природата, далеч от шумния живот в столицата. Но съдбата ни бе подготвила неприятна изненада. На връщане в града катастрофирахме. Едва ли някога напълно ще забравя усещането и мислите, които препускаха със скоростта на светлината в моето съзнание, докато се търкаляхме в дълбоката пропаст. Не бих искала да навлизам в детайли, тъй като в последващите 17 дни живеех сюрреалистично. Поради физическото си възстановяване през следващите няколко месеца, завърших годината като частна ученичка, полагайки изпити в гимназията. Наред с това обаче, смея да твърдя, че поставих началото на голяма психологическа битка със себе си. Все пак това бе моето второ препятствие през текущата година, която смея да твърдя се оказа доста трудна, но решаваща за моето духовно пробуждане. Съвсем естествено в началото бях тотално объркана и не осъзнавах какво се случва. Колкото и да се съпротивлявах, с течение на времето се предадох на страха. Четири години след случилото се, изпитах и първите физически симптоми от дълбоко стаения страх. Получих извънредно тежка бъбречна криза, която тотално ме сломи психически. По същото време преживях и първата си паническа атака. Започнах да се замислям за смисъла на живота и присъствието ни на този свят. След приложените методи на традиционната медицина, взех решение да посетя Лидия Ковачева. По това време едва ли имаше човек, който да не бе чувал за нейното лечение, базирано на пречистване на организма и отстраняване първопричината за болестта. Самата тя бе излязла от хватките на смъртта, четейки много медицински книги и събирайки голям набор от информация относно функциите на физическото ни тяло. Нейният ментор бе Пол Брег. Навлязла в детайлите на неговата философия за гладолечението, с течение на времето, Лидия Ковачева бе изготвила собствена програма за прочистване на тялото — от 7 до 21-дневно гладуване с чай и плодове. Поглеждайки ме тя кратко изрече: „Нервната система моето момиче е пряко свързана с бъбреците“. Подложих се на стриктно лечение, под нейно наблюдение в продължение на два месеца. Тъй като резултатите бяха фантастични, в мен се породи любопитство относно тази теория. Четях природно лечение, четях езотерика — от специализирани списания до дебели книги. Бях ненаситна за отговори и по този начин, несъзнателно поех по моя път към промяна и пробуждане за духовността. Не зная дали е от особена важност, но наскоро открих протрит дневник от тийнейджърските си години, в който съм описвала трепети и емоции в ежедневието си. Беше ми интересно да погледна назад във времето и го препрочетох. С изненада установих, че поради несподелена любов, в продължение на година и половина преди гореспоменатите събития, аз почти всеки ден меланхолично съм отбелязвала, че животът ми няма смисъл. Това ме накара понастоящем да се замисля: Дали бе съвпадение или сама бях утежнила неприятностите си поради натрупване на негативни емоции и излишно напрежение в себе си?
	Но нека се върна отново в съдбоносната 1989 година. Благодарение на гореспоменатите събития, именно в този период постепенно започнах да придобивам ясна представа, че отговорността за поддържане на добра кондиция и отлично здраве е изцяло моя. Осъзнах, че ако се опитам да приемам жизнените ситуации като уроци без излишно емоционално съпротивление, ще успея да повиша имунитета си срещу предстоящи заболявания и неприятности. Разбрах, че опълчвайки се на вътрешните си страхове, ще допринеса за повдигане на самочувствието и жизнената си енергия.
	Целта на даденият от мен пример е, че след като бе по силите на една 15-годишна тийнейджърка да осъзнае необходимостта от промяна, както и да потърси начини за осъществяването й, вие можете да бъдете абсолютно сигурни, че имайки желание, безпроблемно ще успеете. От вас зависи само да вземете това решение. Не се страхувайте да опитате, не губите нищо!


>>	Глава 3
>>	Сянката на позитивното мислене

	Всеки от нас е запознат с предимствата на положителното мислене, но не всеки от нас прави разлика между понятието „позитивен“ реалист при разрешаване на проблемите и съзнателно игнориращ неприятностите „оптимист“. В старанието си да бъда обективна относно емоциите и чувствата, смятам за нужно да се спра именно на сенчестите страни на така нареченото позитивно мислене. Някак си съвсем естествено, по-голямата част от обществото свързва позитивното мислене с духовното развитие. В следващата глава подробно ще разгледам понятието духовно развитие, но тук накратко бих искала да спомена, че спрямо моя мироглед духовността представлява сила, която ни помага да открием собствената си идентичност. Или казано по друг начин чрез нея ние установяваме връзка с Вселената и успяваме да намерим пътя към себе си, вслушвайки се в подсъзнателното си АЗ. В определени случаи, погрешното възприемане на позитивното мислене може да ни отклони безвъзвратно от пътя към духовността.
	Концентрирането върху идеята да мислим нереално положително психолога д-р Джон Уелууд отъждествява с духовно отклонение. Той обяснява това като начин, при който хората използват различни духовни практики и вярвания, с цел да избегнат конфликта със себе си. Това може да включва неподходящи за нас емоционални чувства, не излекувани рани и неудовлетвореност при сантименталните ни нужди. Вследствие на това, ние не само се дистанцираме от действителността губейки реална представа за нея, но съвсем умишлено сътворяваме илюзорен свят, в който създаваме зона на комфорт, в резултат на което неминуемо се отдалечаваме от личните си проблеми. Казано накратко, подсъзнателно целим да избегнем болката. Акцентирайки само върху положителното, съвсем естествено започваме да се изолираме и потискаме чувствата си, като за оправдание използваме „достигането си на високо ниво на духовност“. Съвсем угодно обаче забравяме, че духовният човек помага, а не парадира с опита си. Гореспоменатото отчуждение от социалната среда е убийствено за човешката раса, тъй като ние не сме създадени да живеем сами в този свят, а именно с това си действие отричаме не само необходимостта да се впишем в обществото, но и цинично показваме презрението си към него. Развиваме особена критичност към „по-ниско развитите в духовен план“, след като безцеремонно ги „отсяваме“ според начина на изразяване на техните емоции /като страх, гняв и прочее/, без да отчетем факта, че понякога те имат реално основание за тях, защото по този начин освобождават натрупаното напрежение. И вместо да се опитаме да ги разберем, надменно ги осъждаме като първобитни, лабилни и т.н., без дори да направим и най-малко усилие да се поставим на тяхно място отчитайки провокиралата ги ситуация. Моля ви не прибързвайте да ме заклеймявате в противоречие относно отношението ми към негативните емоции, тъй като впоследствие ще обясня какво имам предвид.
	В предишната глава разгледах последиците от негативните чувства и теорията, че от особено важно значение за нашето здраве е да се стремим към контрол над тях. С други думи, за да бъде даден човек реален оптимист спрямо моите възприятия означава да умее да постига баланс на емоционално ниво, контролирайки усещанията си, но без да ги отрича. По този начин, запазва самообладание в трудни ситуации, което спомага за най-добрия изход от връхлетелите го проблеми.
	Както вече отбелязах: Гневът и страхът са естествена човешка реакция на организма, когато показват проблемите срещу които би трябвало да се изправим — независимо дали те са свързани с нас самите или с околните. Ако потискаме тези емоции, това обезателно ще доведе до болест на физическо ниво. От морална гледна точка бих казала, че това довежда и до лицемерие срещу собствената ни личност. В случая обаче, когато гневът и страхът прескочат нормалната граница като съпътстващи елементи във всяка наша житейска ситуация, и особено когато ни попречат да водим балансиран социален живот е време да осъзнаем, че спешно се нуждаем от установяване на контрол върху тях. В противен случай емоциите се превръщат в разрушителна сила, поддържаща постоянна отрицателна енергия в нас, чийто краен резултат са обземащите ни меланхолични състояния и депресии. И това за съжаление е само началото.
	Нека да се опитаме да си представим две различни ситуации в ежедневието, като разгледаме реакция на духовно развиващ се човек и реакция на човек с духовно отклонение. При първата ситуация нека си представим жена, която влага в работата си такава всеотдайност, че често се налага да пренебрегва собствените си нужди. Избираме професията й на случаен принцип — например доктор, което изисква пълно себеотдаване и огромна заетост, но в същото време помагайки на всеки нуждаещ се, тя се чувства удовлетворена и щастлива. С други думи професионалистка, която не може емоционално да си позволи да бъде безразлична към нуждаещ се пациент, защото това би я натоварило повече в сантиментален план. При едно от паричните й възнаграждения, се оказва, че 1/3 от пациентите й не са заплатени от Здравната каса, като в цифри това се оказва значителна сума. Съвсем нормално първата й реакция е обида и гняв. Е, не е чудно, нали? Колкото и да се стараем да бъдем позитивни и да помагаме на хората, единици са тези, които могат да оцелеят в изцяло материален свят с максимата „Парите са зло“. Вече споменах, че едно е да приемаш материалното като средство за оцеляване и съвсем различно е да си обсебен от него в степен, в която нарушаваш всички човешки ценности.
	Но нека да се върнем на примера. След първоначалния пристъп на гняв, тя спокойно обмисля ситуацията и взима крайно решение да даде на себе се ден/два, за да се справи с емоционалния си дисбаланс и трезво да помисли относно последващите си действия. Благодарение на този умен ход, тази жена успява да отреагира по-възможно най-толерантният, но твърд начин за разрешаването на проблема си. Мисля, че, именно тук е мястото да отбележа, че в определени ситуации не разполагаме с дълго време на размисъл и бързата реакция е наложителна. Тогава лично аз се осланям на опита и интуицията си. Примерът, който споделих показва практично, че позитивност не означава да пренебрегваме проблемите си. Позитивност е да намерим най-добрия начин за нас да се изправим срещу ситуацията без опустошителни емоции, които ще се отразят на реалната ни преценка. И ролята на първоначалните чувства, които се пораждат се в нас, е да покажат какво е провокирало негативността ни и с какво точно е необходимо да се справим.
	Със следващата ситуация ще акцентирам върху аспектите на духовното отклоняване. Нека да разгледаме като пример отношения при млада семейна двойка. Бих искала да отбележа, че с примерите си не визирам определени хора /ако някой е преживял подобни ситуации е пълна случайност/. Нека си представим жена с добра професия и модно източно духовно хоби, което в самото начало използва като начин за релаксация и пробуждане на вътрешното си аз. С течение на времето, тя дотолкова се вманиачава в него, че безвъзвратно загубва връзка с реалността. Първата й стъпка е да напусне работа, обявявайки на всеослушание, че парите нямат стойност. На въпроса зададен от съпругът й: „Как смята да живее?“, въодушевено цитира истории, чието съдържание черпи от наводнилите ни през последните години „позитивни“ книги и теории. Партньорът й търпеливо се опитва да й обясни, че за да гони човек мечтите си, най-важното е да има реална преценка относно собствените си възможности, както и трезва оценка за всички варианти що се касае до постигането им. Дава й обикновен пример, че той също вярва в мечтите си, но колкото и да иска да стана известен рали състезател, няма данните и качествата за това. За съжаление, духовните идеи и практики на съпругата му вече са се трансформирали в опасен его-капан, вследствие на което превес е взела безотговорността. Чрез съпругата си, този млад мъж има възможността да разбере какво означава да използваш духовността за оправдание, когато не намираш сили да се изправиш срещу страховете си, за да откриеш решение на реалния проблем, който ги е предизвикал /независимо дали този проблем се корени в детството или е възникнал вследствие на преживян стрес/. Самовлюбена в своята доброта и значимост неговата партньорка не приема възгледите му, натъртвайки арогантно, че го превъзхожда духовно.
	Историята не спира до тук. Съпругата започва да изявява желание да посещава семинари и курсове от различно естество, без дори да осъзнава, че мъжът й е прав и тя търси загубеният път към себе си. Тъй като той я обича безумно с охота плаща скъпите курсове. Това обаче не променя теорията й относно необходимостта от финансова стабилност за постигане на прищевките си. Надменно излъчва фалшива бодрост, подплатена с вечно ухилено лице /до инфантилност/. Продължава да поддържа налудничавите си принципи, като сляпо се подчинява на лековати решения, в които за съжаление, винаги съпругът й поема отговорността за последствията, които ги застигат. Това я превръща в абсолютно ненадежден човек и партньор. Стига се до там, че тази млада жена загубва ясна представа къде е и какво иска да промени? Стигнал до отчаяние съпругът й продължава да плаща, но този път вече с надеждата, че тя ще направи връзка със здравия си разум. За съжаление мозъкът й се оказва до толкова „промит“, че без лечение няма връщане назад. И тук стигаме до два изхода. Жената решава да приеме професионална помощ и постепенно осъзнава истинската същност на духовността, вследствие на грешките допуснати по пътя към пробуждането си. Или по лошия вариант: тя отказва лечение и използва момента, за да обвини партньора си в примитивност и нежелание за развитие, след което го напуска. Сблъсквайки се за първи път с финансовата си зависимост, сякаш изведнъж осъзнава, че без пари не може да оцелее. Започват дела за имущества и други така познати житейски действия, докато не се стигне до цинизъм към партньора, абсолютно неприемлив за духовните хора. Това е типичен пример, който описва в детайли последиците при духовното отклонение на човешкия индивид.
	Може би по тези причини фразата „Бъди позитивен“ изречена от хора с „криворазбрана духовност“, винаги поражда повод за дискусия в мен. Няма как да се „носим на розови облаци“ игнорирайки ТЪМНАТА страна на живота, защото по този начин ще задълбочим съпътстващите ни проблеми. И когато метафорично казано се „озовем отново на земята“ и реалността ни настигне ще бъдем умопомрачително неадекватни. Но изправяйки се срещу предизвикателствата на живота с вяра и трезва преценка в собствените си възможности, неминуемо ще открием най-добрите решения за преодоляването им, както и ще извлечем важни поуки за бъдещи такива. За мен това е най-висшата форма на позитивизъм. Или както казва Дейл Карнеги: „Когато животът ти поднесе лимон, направи си лимонада!“. С други думи казано — нека да приемем и изживеем ситуациите, и откривайки причините за тях да действаме с възможно най-малко емоции.
	Във връзка с написаното до тук бих искала да обобщя, че в последните години на демокрация пазарът ни е залят от информация, която ни учи да бъдем позитивни. Съзнаваме ли обаче личната си отговорност за пресяването й, преди да я използваме? Лично аз искрено симпатизирам на някои автори, но много от тях категорично отричам. Признавам си, имало е случаи, когато изложените обяснения и вярвания за позитивното мислене са ми наподобявали сектантски организации и мантри. Не ми се нрави прекаленото състрадание, доброта и толерантност, защото от личен опит установих, че те са признак на инфантилна наивност и могат да ни въвлекат в сериозни неприятности. Аз също се стремя да подхождам с добро, но към хора, които искат и заслужават това; хора, които показват необходимото уважение към моята индивидуалност. Разбира се не е възможно да подобрим сами целият свят, носейки на плещите си проблемите му. Ако обаче всеки промени своята представа за хармония и добро поемайки отговорност за собствените си проблеми и последиците от тях, ако всеки анализира поведението си спрямо околните, ще спрем да се подчиняваме безразсъдно на собственото си его. В резултат на това ще намалим страданията, които понякога сами си причиняваме. Именно това е видът позитивно мислене, което не само ще ни държи здраво в реалността, но и ще ни осигури по-хармонично и спокойно земно съществуване. Останалото е бизнес с цел промиване на мозъка на човека и лесна манипулация. Мислете положително, за да не питате, за да не се задълбочавате, но пък за сметка на това да живеете в илюзия, включваща измамна представа относно истинската ви същност. И като завършек бих искала да обобщя, че създавайки зависимост към този вид бизнес ние губим независимостта на вътрешното си аз. А това е в противоречие с духовността и стопира желанието ни за развитие.


>>	Глава 4
>>	Същността на духовното развитие

	Бих искала да разгледам духовното развитие на човека като един от начините за балансиране на човешките емоции. Може би някои от вас ще погледнат твърде скептично на тази тема, но тъй като лично за мен тя е от съществена важност за поддържане на добро здраве и водене на щастлив и хармоничен живот, имам желание да изложа част от моите възгледи.
	Като за начало ще започна с цитат от Слава Севрюкова, доайена на психотронната наука в България. За тези, които не са чували за нея накратко ще обясня, че тя е всепризнат феномен на световно ниво. В книгата си „Бъди в този свят, но не от този свят“ тя открито споделя своите възгледи. Цитирам: „Когато осъзнаем, че сме част от Вселената и сме тук на Земята за да се усъвършенстваме духом, избирайки сами препятствията в живота преди нашето раждане; Когато повярваме в прераждането, тогава ще започне нашето духовно развитие — без страх, защото ще освободим духа си за това“.
	Всеки човек има различно възприятие към света и по индивидуален начин интерпретира информацията от заобикалящата го среда. На базата на неговите усещания и познания, той сътворява както собствена представа за живота и смъртта, така и за необхватния и необясним всемир. Вследствие на това Вселената бива възприемана по различен начин от обществото. За част от хората тя е съвкупност от енергии и материи, за други е свързана с представата ни за Бог, а трети предпочитат да я разглеждат като между галактическо пространство… След изключителни колебания в резултат на изобилната информация, която жадно поглъщах, с цел да намеря отговор на въпросите си, аз установих, че спрямо моя мироглед Вселената е поток от енергия. Осъзнах, че, за да бъда в мир със себе си е от особена важност да установя синхрон с нейните закони.
	Обикновено всички хора на планетата се раждат с определена духовност, но впоследствие от тях зависи дали и до каква степен ще я развият? Решавайки да поема по дългия и нелек път на духовността, искрено се надявах да открия истинската си същност, както и да погледна от различен ъгъл света, в който живеем. Въпросът, който неистово ме вълнуваше бе: „Коя съм аз и каква е моята мисия на Земята?“. Не знаех до колко съм подготвена психически за предстоящите отговори, затова взех решение постепенно да давам възможност на душата си да израства.
	В самото начало ме привлече идеята да се концентрирам върху препятствията за развитие на духовното в нас по пътя на земното си съществуване. Така постепенно открих, че основната причина за изграждане на фалшивата ни идентичност е погрешното възприемане на вътрешното ни его. За огромно съжаление, често то е подчинено на нашите представи за високо социално положение, а в най-лошият вариант на груб материализъм. За да не ме разберете погрешно, обезателно искам да поясня какво имам предвид. Както споменах в предходната глава, живеем в материален свят и парите са необходимост, без която няма как да оцелеем на Земята. Именно по тази причина, когато отричаме изцяло нуждата им, нашето поведение граничи с лицемерие и лъжа към себе си и околните. Чувайки израза „Парите не са важни“, веднага контрирам с въпроса: „Как смятате да поемете сметките си?“. Не можем да отречем очевидното, а именно че парите ни дават свобода за развитие. Нека обясня какво имам предвид. Според пирамидата на Маслоу, ако потребностите от по-ниско ниво за съществуването на човешкия индивид не са задоволени, той няма как да премине в удовлетворяване на потребностите си на по-високо ниво. С други думи, за да достигнем етапа на нашето самоусъвършенстване, би трябвало на първо място да задоволим физиологическите си нужди, след което личната си сигурност /здраве, емоции и т.н./, и накрая да преминем към етапа на самоуважението и самочувствието относно собствената си принадлежност в нашето земно битие. Тогава съвсем спокойно можем да се отдадем на познания и самоусъвършенстване. Тук е мястото да отбележа, че границата между стойността на парите, които са необходими за нормалната ни задоволеност и „ламтежа“ за натрупването им като единствена цел в живота, според мен се нарича груб материализъм. Материализмът потъпква всякакви морални и човешки ценности и е един от най-сигурните начини за отдалечаването ни от духовното пробуждане. Бих искала да се аргументирам защо мисля така. В момента, в който престъпим гореспоменатата граница, започваме съвсем съзнателно да изграждаме фалшива представа за „мисията си“ в живота, в резултат на което, изцяло се отдаваме на земни пороци довеждащи до утвърждаване на негативното ни отношение към битието.
	Търсейки логично обяснение относно първопричината за този вкоренен материализъм, реших да преразгледам накратко измененията в начина на живот на Земята, настъпили по време на еволюирането на човечеството. Стигнах до извода, че политиката и икономиката в света са вид манипулативни средства в ръцете на правителствата. С тяхна помощ се създават модерни институции, които налагат догми, както и разновидни правила с цел умишлено ограничаване на свободната ни воля. Неусетно се озоваваме в порочен коловоз, в който не само нямаме време да развием мисленето си, но губим връзката с подсъзнателното си АЗ. Накратко, основният ни приоритет става нашето оцеляване на физическо ниво. Притиснати от обстоятелствата, в самото начало се борим за най-необходимите си средства за съществуване, което пък от своя страна ни прави лесно податливи на манипулация. И така… манипулирайки ума ни, тези новосъздадени от цивилизацията „институции“, безвъзвратно сломяват волята и мечтите ни и прекъсват връзката ни с независимостта и свободата на духовното, заложено в нас от природните Вселенски закони. Именно така парите стават основната ни цел в живота. Обаче, както споменах в самото начало, независимостта на духа е основата за пробуждането и усъвършенстването на АЗ-ът. Или казано по друг начин, с ограничаването на свободната воля, наложените догми заличават истинската ни същност и постепенно променят нашата идентичност.
	Естествената ни реакция срещу тази външна намеса е вътрешно съпротивление на подсъзнателно ниво, вследствие на което се пораждат негативни чувства и емоции. Например дълго стаеният гняв, който е натрупан срещайки предизвикателства при борбата ни за оцеляване, не само ни обърква съзнателно, но води до страх и подчинение. От своя страна страхът ни ограничава и започваме да се чувстваме изгубени, неспокойни и безпомощни. И вместо да направим интроспекция на истинския проблем, просто приемаме ролята на жертви, оправдавайки се, че обществото като цяло ограничава развитието на потенциала ни и действията от наша страна са абсолютно безсмислени. Докато един ден намираме основателна причина за пробуждането си. Тогава бавно започваме да проумяваме хитрата стратегия на „криворазбраната цивилизация“.
	Връщайки се на тезата, че свободната воля е в основата на духовното ни развитие, разгадаваме същността на измамата в този начин на управление. Не сте ли съгласни, че човек не може да бъде манипулиран, когато съзнателно усеща правото си на избор? Когато той се чувства свободен, непременно се стреми към обогатяване на своите знания и откриване на нови хоризонти. Именно тогава започваме да изразяваме готовност за усъвършенстване и стремеж към вътрешно пробуждане, с помощта на което достигаме до отговорите на въпросите относно нашата същност.
	Много хора смесват интелектуалното развитие с духовното. Според моите виждания, едното се основава изцяло на науката, докато другото е свързано със загадъчността на свръхестественото и необяснимото.
	Като завършек бих искала да разгледам и положителните страни на ИЗРАСТВАНЕТО, надявайки се да дам отговор на въпроса, а именно: „Защо е необходимо да се стремим към ДУХОВНОСТТА?“.
	Според моето лично виждане, духовността е процес, благодарение на който ние ставаме по-самостоятелни, по-търпеливи и по-толерантни при вземане на решения, както и при контактуването ни в социална среда. Процесът има различни фази, през които преминаваме. В самото начало оставаме по-често насаме със себе си, давайки си време да осмислим внимателно нашия живот до настоящия момент. След което бавно, но сигурно се изправяме срещу страховете и безсилието в нас, което от своя страна ни дава възможност да приемем собствените си грешки до момента, както и да се поучим от тях. По този начин не само се доближаваме до истинската си същност, но трупаме ценен опит, който ще ни бъде от полза, търсейки верният път за постигане на баланс между земното и духовното си съществуване. Тръгвайки по този път имаме шанса да се измъкнем от пипалата на матрицата, в която неусетно са ни вписали, тъй като с течение на времето, придобиваме смелост и увереност да прекъснем наложените си самоограничения, пречещи ни да направим връзка с Вселената на която принадлежим и от която произлизаме. Това от своя страна означава да се сбогуваме с негативните си навици и грешно изградени представи и внушения, като предоставим шанс на душата си да ни води. Няма спор, трудно се постига този синхрон и със сигурност не от първия път. Но когато сме упорити и последователни, въпреки съпътстващите ни на моменти провали или колебания, ние със сигурност успешно намираме верния път към себе си.
	Подобно на всяка предишна глава в книгата, аз бих желала да се спра на част от моя жизнен опит в процеса на духовното ми развитие. Съвсем откровено мога да заявя, че в младежките си години несъмнено доста често съм се отклонявала от Висшите закони на Вселената, базирайки се на това, че моят живот бе съвкупност от периодично повтарящи се спадове и устремения. Бях излагана на последователност от предизвикателства, към които яростно се бунтувах, не осъзнавайки че изразходвам ценната си енергия нахалост. Последиците както вече описах бяха неизбежни. По труден за мен начин достигнах до извода, че пренебрегвайки първите признаци на отклоняване от духовния си път, влизам в сблъсък не само със себе си, но и в разрив с Вселенските закони. Следователно знаех, че неминуемо ще последва определена ситуация в моето битие, която ще ме принуди да спра и да преосмисля живота си, за да потърся нов вариант, в който ще намеря спасение — именно пътя към духовността. Добих ясна представа за човека като форма на висш разум, който идва на Земята, за да претърпи метаморфоза в личното си развитие. Затова проумях, че ако не искам да попадна във водовъртежа на един цикличен омагьосан кръг, ще трябва да приема направените до момента грешки и отговорно да се поуча от тях, за да спра да ги повтарям. Както във всяко едно начинание началото бе най-трудно, тъй като мисълта да застана срещу себе си и да преодолея страха си от неизвестното плашеща.
	Осъзнавайки, че духовното развитие е свързано с промяна в нас, от една страна ми предстоеше борба в емоционален план, за да се науча да контролирам негативните си мисли и по този начин да погледна реално на живота. От друга страна бе физическата ми трансформация, която бе свързана с успокояване на ума чрез прочистване на организма и здравословно хранене. Оставайки сама със себе си, правейки разбор на собствените си виждания, постепенно се научих да си вдъхвам увереност и кураж, за да продължа в неизвестността. Използвах всяка свободна минута за „презареждане“ на организма и усъвършенстване на ума си чрез методи на релаксация /на тях ще се спра по-подробно в следващия раздел/. Благодарение на това неусетно започнах да осъзнавам, че не бунтът, а акцептирането на нещата ще даде верния отговор в моя житейски път. Приех, че всеки човек е индивидуален и безполезната критика към него е в мой ущърб. Научих, че е необходимо да намеря подходяща среда от хора с подобни на моите виждания, за да не осъждам и да не бъда осъждана. В противен случай щеше да се разруши моето собствено чувство за индивидуалност и по този начин да загубя душата си. Като се замисля на този етап, ясно си спомням, че най-трудното бе да се науча да казвам НЕ, след което имах възможността да отделям повече време за себе си, за да правя това, което ми доставя удоволствие, но без да изпитвам чувство за вина и угризения спрямо околните. Бих искала да поясня, че да правиш това, което искаш може обаче да граничи и с анархия. Затова съществуват неписани етични норми, с които се предпазваме от другата крайност в поведението си, а именно силно изразеният егоизъм и непукизъм относно чувствата на себеподобните. Някои от вас биха ме контрирали, че това също са наложени предразсъдъци от обществото, но аз бих казала, че това е така наречената ценностна система на човека, и качествата в нея са подвластни на духовността. Но нека не се отклонявам от темата. По пътя на духовното си развитие, най-същественото бе, че започнах да ценя собствените си достойнства, без да завися от признанието на околните. По този начин моят подход към оцеляването се съсредоточи в книгите, семейството и контактите с малко, но с подобни на моя мироглед приятели. Бях отворена към всички, но не допусках всеки близо до душата си, за да не се почувствам наранена и използвана. Следвах неотлъчно принципите си, но се стараех да не ги налагам. Така всеки следващ етап, в който се почувствах депресирана, болна или демотивирана вече знаех, че съм започнала процесът „заземяване“, поради което ми предстои промяна, свързана с последващ урок, необходим за по-нататъшното ми израстване. Приемах това като предупреждение. Спирах, преосмислях поведението си, търсих обяснение за случилото се. Стараех се да отворя сетивата си за неосезаемото, за да освободя духа си от обществените правила и закони. По този начин откривах причините и уверено продължавах напред.
	Труден и продължителен процес, но повярвайте ми — ЗАСЛУЖАВА СИ!
	Като заключение бих обобщила, че духовното съзряване настъпва в един или друг етап от живота на всеки човек, или както и казала Слава Севрюкова: „Дава ни се капка по капка от Вселената. Толкоз за колкото сме подготвени. Останалото, когато му дойде времето!“


>>	Глава 5
>>	Ретроспекция на миналото

	В живота си търпим не само физически наранявания, но преминаваме и през периоди на силни психически травми. Когато не успеем да се справим с тях в дадения момент, ние несъзнателно ги игнорираме, с цел да избегнем последствията от породилите се в нас разочарования. Това не само подкопава самочувствието ни, но стопира и нашето развитие. Несъзнателно започваме да натрупваме отрицателни емоции, което от своя страна единствено ни води към задълбочаване на проблемите. Например: Страх от бъдещи подобни ситуации и гняв към настоящи такива. Изпълнени с обида и разочарование, губим позитивни чувства като вяра, надежда и любов, които са от изключителна важност за личностното ни развитие. Трудно откриваме начин да продължим напред, тъй като, вместо да простим на себе си, зацикляме в сравнения между сегашното и миналото ни АЗ. Съжаляваме за допуснатите грешки, търсейки отговор на въпроса: Какво би станало, ако бяхме постъпили различно? Това често поражда неистово желание да върнем времето обратно и да постъпим по начина, който сме установили като правилен, но в настоящия момент. Разбира се, тук угодно пренебрегваме факта, че сме стигнали до „правилния подход“, именно благодарение на опита, който сме натрупали след изживяване на последиците от предходните си реакции и решения. Вместо триумф за досегашното си положително развитие във времето, ние отдаваме значение само на преживените разочарования. Естествено това ни прави нещастни и стопира бъдещето ни. Изпитваме неоправдан страх, че отърсвайки се от миналото си ще сгрешим и безвъзвратно ще загубим себе си. Но това е абсолютно фалшиво себеусещане. Трудно ни е да осъзнаем, че задържайки минали страхове, ние не само нямаме сила за настоящето, но и подсъзнателно търсим спасение в бъдещето. Така неминуемо създаваме илюзии, които, ако не съответстват на предстоящата действителност, отново ще провокират нещастие.
	Забелязали ли сте, че хората, които са се вкопчили в миналото си са много по-депресирани и меланхолични, с ниска самооценка и най-вече липса на отговорност към постъпките си, поради което се страхуват да поемат рискове в ежедневието. Важна особеност за тях е, че винаги външни фактори са виновни за последствията от настоящите им решения, особено ако тези решения водят до премеждия в живота им. И тук достигаме до вече споменатия от мен в предходните глави лесен инерционен ход — приемането на модел на жертва. Защо да предприемам нещо, като ме очаква провал? Влизаме в дискусия със съвестта си, с което се стремим да оправдаем собственото си бездействие. Разбира се, възможно е моделът на жертва да е възприет подсъзнателно много по-рано в живота на дадения индивид. Например в детските му години, поради психическо или физическо насилие върху него. Възможно е да е следствие от неразрешени предходни подобни ситуации. Но и в двата случая този човек не проумява, че обвинявайки другите за собствените си грешки и неудачи, показва явно нежеланието си да осъзнае, че основния му проблем е да се изправи срещу самия себе си. Казано накратко: Докато не се поучим от грешките си, животът ще ни среща с едни и същи обстоятелства, до момента, в който не променим възгледите си спрямо тях.
	Няма никакво съмнение, че миналото оказва въздействие върху настоящето, особено в случаите, в които сме преживели сходна ситуация. Сблъсквайки се с подобни на минали преживявания, първоначално у нас се пораждат същите чувства и емоции, което предизвиква дискомфорт в поведението ни. Нека обаче се опитаме да променим отношението си, обяснявайки си, че всяка вече преживяна ситуация ни носи урок, от който би трябвало да си извлечем подходяща поука. Именно тази ПОУКА ще допринесе да изживеем по нов начин настоящата ситуация, от която ще извлечем урок за нашите действия в бъдеща такава… и т.н.
	Промяната започва, когато съзнаем, че спомените не само ни държат оковани в миналото, но и незабелязано управляват нашите емоции в настоящето, вследствие на което губим нашата ценна енергия. Казано с други думи: Използвайки преживяната болка като оправдание, не само залъгваме себе си, но и доброволно се отказваме да живеем в действителността. Поради страховете си от новото и непознатото блокираме всякакъв вид промяна и избираме да вървим по утъпкания и добре познат път. Но робувайки на тези предразсъдъци, би било добре да разберем, че сами стопираме хубавите неща, които могат да навлязат в живота ни.
	Това е основателна причина, за да се отърсим от собствените си ограничения и съмнения като приемем и надживеем миналото си. Държа да поясня, че не апелирам да го игнорираме, сякаш никога нищо не се е случвало. Но нека се опитаме да се изправим лице в лице с него и направим ретроспекция на всеки етап от нашия живот, който ни е причинил незабравимата до сега болка. Да се опитаме да го почувстваме, признаем и изживеем отново, намирайки начини да простим на себе си и околните. Само по този начин ще освободим душата си. Да преразгледаме миналите обстоятелства на този етап от живота си е процес, който изисква не само желание, но и силна воля. Мисля обаче, че вярата ни да заживеем в хармония със себе си, ще бъде основната причина да преминем успешно през този процес.
	Бих искала да завърша тази глава с мисъл на Арнълд Хенри Гласоу: „Щастлив е човекът, който знае какво да запомни от миналото, на какво да се наслади от настоящето и какво да планира за бъдещето.“


>>	Глава 6
>>	Стремеж към Щастието

	Какво е щастието? За да достигна хипотетично до отговора на този въпрос, като начало бих искала да обобщя накратко всичко написано до тук. В хода на разсъжденията си, стигнах до извода, че хаотичните и нецеленасочени мисли пораждат отрицателни емоции, които от своя страна предизвикват дистрес в организма. В съвкупност с неправилното хранене и заседнал начин на живот губим не само нашата жизнена енергия, но като краен резултат често достигаме до психически срив. Всичко това влияе пагубно при вземането на правилни решения в нашето всекидневие. При състояние на дистрес поради липса на трезва преценка относно дадения проблем, не успяваме да направим подходящ избор за разрешаването му. Или казано с други думи, обременени от негативни чувства и емоции, ние изопачаваме истинската действителност и преувеличаваме проблемите си.
	Безспорно това става причина за стимулиране на вътрешни съмнения и усилване на нашата безнадеждност. От своя страна тези чувства блокират предприемането на всякакъв вид действия от наша страна. В резултат на това, безделието започва да съпътства живота ни, а на по-късен етап съдейства да се чувстваме оскърбени, безполезни и нещастни. Логично е следващата стъпка да бъде изолацията ни от обществото. Метафорично казано се пускаме по „течението“ на живота, не осъзнавайки колко фатално може да се окаже това за нас. Някои от вас ще попитат: Какво толкова лошо има в инерцията? Отговорът е, че безусловно това е най-удобният и податлив вариант. Не полагаш никакво усилие и си възнаграден с липса на болка. Но ако не отреагираме веднага на тази инертност или се опитаме да й се противопоставим на много по-късен етап, има вероятност „течението“ да ни отнесе по начин, по който може би никога не ще можем да изплаваме обратно. Бих искала да се изразя по следния начин: Нека се опитаме да си представим животът като пълноводна река, плаващата лодка, в която сме самите ние. Когато лодката се движи срещу течението, вълните я връхлитат и за да обърне курса си, борбата е на живот и смърт. Намирам за уместно да се изразя метафорично, тъй като това сравнение е абсолютно идентично с начина на живот, който сме избрали.
	Понякога имаме голям късмет с намесата на съдбата, която меко казано ни сервира преживяване, което неминуемо ни пробужда от пасивността. Едва тогава започваме да откриваме радост в малките неща, неуловимите жестове и неосезаемите моменти, които умишлено /или неволно/ сме пренебрегвали до този миг. Осъзнаваме, че всъщност щастието се провокира изначално в нашето съзнание, като с това прозрение сякаш предизвикваме и обстоятелствата да започнат да работят за нас. Придобивайки ясна представа за значимостта на собствените си мисли и чувства, възвръщаме увереността си, а редом с това нараства и доверието в живота. И тъй стъпка по стъпка се озоваваме по пътя към щастието.
	Акцентирането върху позитивната страна на всяка ситуация ни научава на благодарност. Тук бих искала да отбележа, че безспорно е много трудно за човешкия индивид да благодари за неуспехите си. Препоръчвам в такъв момент просто да си припомним максимата, че нищо в този свят не е случайно. Ако не открием причината в настоящето, със сигурност ще намерим издържано обяснение за случилото се в бъдещето. Факт е, че научавайки се да изпитваме благодарност ние ставаме по-добри и отзивчиви. Като начало постепенно развиваме способността да обичаме себе си, което става основа за отправяне на грижовна любов и безкористно състрадание към околните. Приемаме с радост възможностите, които се откриват пред нас, поставяйки началото на всяко начинание изпълнени с надежда и вяра. Както загатнах, лично аз съм на мнение, че по този начин съдействаме и на късмета в нашия живот. Или казано по друг начин: Изучавайки изкуството да направляваме собствените мисли и негативни емоции, ние преоткриваме себе си и светът. Намираме щастието вътре в нас поради простата причина че подсъзнателно сме освободили представата си за него.
	Ще продължа разсъжденията, позволявайки си да използвам цитат от моя любима песен на примата на българската естрада Лили Иванова:
	„Щастието трябва да се търси — то никога не идвало само“. Поради това не се страхувайте от промяната и рискувайте! Потърсете своето щастие спрямо своята субективна представа за него. Без значение, дали ще се почувствате щастливи от удовлетворението, което ще изпитате при постигане на набелязана цел или от любовта в прегръдката на любим човек — ДЕРЗАЙТЕ! Вслушайте се в собственото си тяло и осъзнайте своеобразната си представа за хармоничен живот. Отърсете се от предразсъдъци и дайте път на решителността! Кажете сбогом на бездействието и предприемете начинания, които ще ви мотивират да постигнете блаженство, душевен мир и удовлетворение от живота си.
	Винаги, когато предстои някаква промяна в моя живот ме съпътства мисълта на Джоуел Браун: „Единственото нещо, което стои между теб и мечтите ти е волята да опиташ и вярата, че наистина ще успееш“. Отговорете си честно: Нима мечтите не са това, което ни направлява по пътя към щастието?. Моето специфично мото, моето вдъхновение, което ме ръководи в житейските начинания е фразата: „Когато се отказваш от мечтите си умираш!“ Признавам, не зная кой велик ум е сътворил тази мъдрост, но лично аз я „откраднах“ от филма „Флашданс“. Гледах този филм, когато бях почти дете, и неусетно този израз се превърна в моята мантра. Вниквайки в простото му послание, когато изпадна в меланхолични периоди, просто започвам да мечтая. Визуализирам спонтанните мечти в желания. След като изградя точна представа за тях, постепенно ги превръщам в цели. В момента, когато направя първото си действие за постигането им, апатията отстъпва място на еуфорията. Ако трябва да съм честна преминавам през труден период, само докато изясня вътрешното си желание и формирам целта си. След което целият път към осъществяването му ми доставя пълно удоволствие и наслада. С всяка малка победа се зареждам с положителна нагласа и енергия. Казано накратко — чувствам се щастлива по свой индивидуален начин, а понякога постигам напълно душевен покой и хармония със себе много преди да достигна финала.
	Като заключение, бих искала да отправя НЕАНГАЖИРАЩ апел към вас. Моля ви запомнете: Най-трудно е самото начало. Това включва вземане на самото решение да промените живота си. Тръгвайки по пътя към промяната, вие се посвещавате в откриването на собственото си щастие. Това ще ви зареди със силата, която е ви е нужна, за да скъсате оковите на вътрешните си страхове. Този процес изисква не само воля, но и последователност. Независимо колко пъти ще паднете или колко пъти ще се наложи да започнете почти от началото, просто продължавайте. Именно в това е тайната на щастието!


>	Пътят към промяната

>>	Глава 1
>>	Начини за релаксация — обща характеристика

	До този момент се опитах да анализирам последиците от липсата на контрол върху негативните емоции, които изпитваме вследствие на преживените от нас ситуации в битието си. За съжаление няма как да избягаме от ежедневния стрес. Напрежението свързано с професията, разводите, болестите и още много други фактори са постоянни спътници в нашия живот. Чувствата и емоциите, които те предизвикват възпрепятстват развитието на нашия потенциал. С течение на времето този процес поражда вътрешна несигурност, която спомага за разсейване на мислите ни в противоположни, взаимно изключващи се посоки. Вътрешната несигурност породена в нас от своя страна неминуемо рефлектира върху добрата ни кондиция, защото провокира неописуем хаос, агресия и болезнена неудовлетвореност от живота, която се запечатва в нашето съзнание. Дълбоко в себе си ние натрупваме негативизъм, който ни застрашава със сериозен психологически срив. Поради тази причина, ако точно в този момент не успеем да овладеем чувствата си, за да отреагираме адекватно, ние достигаме до крайно изтощение на организма си, което е придружено от апатия, липса на мотивация и физически дискомфорт. Казано с други думи: Настъпил е моментът, в който трябва да поспрем и да се замислим защо и как допуснахме да стигнем до подобно състояние?
	В повечето случаи, отговорът е съвсем очевиден. Борейки се единствено за нашето оцеляване, най-безотговорно сме пренебрегвали нуждата си от почивка, която би спомогнала за балансиране на енергийните ни ресурси. Не отделяйки достатъчно време за себе си, несъзнателно сме прекъснали връзката между физическото и духовното си АЗ. Внезапно осъзнаваме необходимостта от релаксация на ума и тялото ни, с която ще подпомогнем възстановяването на душевното си равновесие.
	В този ред на размисли се запитах: Какво всъщност е релаксацията? Общоприето мнение е, че значението на думата релаксация е свързана с медитация. Аз обаче не съм съгласна с това становище и ще подкрепя тезата си с факти от последващите съждения в този раздел на книгата. От обща култура всеки човек е наясно относно съществуването на различните видове медитация. Част от хората се увличат от будизма, други практикуват йога, трети използват различни видове мантри и т.н. Признавам си това е изкуство, към което аз лично не проявявам никакъв интерес. Веднага се обосновавам, че всеки от нас има лични предпочитания, на базата на които прави своя избор. С други думи: Ако медитацията ви привлича и дава резултат означава, че това е вашият начин да релаксирате. Поради единствената причина че държа тази книга да е с насоки от моя личен опит, взех решение да охарактеризирам само най-обикновените методи за постигане на вътрешен мир и избистряне на ума.
	Всеизвестен факт е, че когато сме уморени физически, нашето тяло се нуждае от сън, за да се зареди с енергията, която ни е необходима за справяне с ежедневните дейности. Следвайки тази теза, след голямо психическо пренапрежение би било добре да осигурим подобно презареждане и на ума си. Според моите виждания именно чрез релаксация можем да достигнем тази хармония между тялото и ума си, благодарение на което ще бъдем способни да си възвърнем първоначалната кондиция. Установявайки хармония между нашия ум и нашето тяло, ние ще се заредим с приятни усещания и ще достигнем до етап на временно спокойствие. Това е допустимо, тъй като по време на този процес имаме възможност да игнорираме всякакви външни преживявания, вследствие на което, ние се успокояваме и достигаме до естественото си състояние. Състоянието, в което сме способни да направим трезва преценка на реалността, което от своя страна спомага за систематизиране и точно анализиране на последващите ни ходове.
	Нека се опитам да обясня с други думи какво точно имам предвид. Неспособността ни да овладеем хилядите мисли препускащи в нашето съзнание със скоростта на светлината, ни довежда до Неадекватност, Паника и подобни състояния. За да се справим с хаоса, подсъзнателно започваме да търсим ефективни начини относно неговото преодоляване. Най-често просто избираме да се концентрираме върху една дейност /или хоби/, която временно ще спомогне да изключим външните фактори около себе си и по този начин ще възвърнем психическото си равновесие.
	В нашето всекидневие има разнообразие от предприемчиви концепции, които можем да трансформираме в предпочитано от нас хоби. Например: Четене на книги, писане, бродиране, оцветяване на мандали, слушане на музика, готвене, ароматерапия, визуализация, казването на молитва и прочее… Това са съвсем обикновени и лесни похвати. Избирайки един от горепосочените методи и опитвайки се да открием нашето хоби измежду тях, съзнателно откриваме, че всяко нещо, което ни доставя удоволствие несъмнено успокоява и нашия ум. Вследствие на което тялото започва да се отпуска по естествен начин и напрежението постепенно изчезва. Първоначалната ни кондиция е възстановена.
	Като заключение бих казала, че за да предприемем желаната промяна в живота си, от съществена важност е да скъсаме със старите си навици и постепенно да ги заменим с нови, по-ефикасни и изпитани методи, които постепенно ще допринесат за самоусъвършенстването ни. Но бих казала, че от особена необходимост е да запомним, че пренареждайки приоритетите си, не бива да пренебрегваме умишлено времето си за отдих, защото по този начин пречим за възстановяване енергийните ресурси, нужни за нашето нормално съществуване. В последващите глави на този раздел ще се спра в детайли на моите лично изпитани методи относно постигане на душевен мир.


>>	Глава 2
>>	Книгите

	Книгата е съществен спътник в моя живот. Тя е не само приятно удоволствие, но и жизнено вдъхновение за мен. Четенето на една завладяваща книга е моята първостепенна техника на релаксация. Може би тук е мястото да отбележа, че налагайки се да избирам между електронния и книжния вариант, несъмнено ще предпочета хартиения носител на информация, поради съществени за мен причини. Първата от тях е предпочитанието ми за нейното усещане. Харесва ми да си водя бележки по темата, да мога безпроблемно да си записвам цитати, които са ме вдъхновили. Признавам си, често подчертавам с маркер цели пасажи, които ме впечатляват, с цел повторно препрочитане и затвърждаване на полезната информация в тях. Обичам да чета всякакви жанрове: от приказки, митове и легенди, романи, сатира до класически шедьоври. Винаги откривам нещо ново за разширяване на познанията си. Възхищавам се на творчеството на много известни и не толкова известни писатели, защото в художествените произведения на всеки един от тях намирам тема за размисъл. Ако трябва обаче да изтъкна предпочитанията си към даден писател, бих казала, че моят идол е Фьодор Михайлович Достоевски. С риск да се отклоня от темата, бих желала да упомена, че по мое мнение в неговите творби всеки би могъл да открие късче от своя живот, с което да стане напълно съпричастен към историите на героите му. Може би точно това го прави гениален класик. Признавам страстта си към неговите психологически романи, но в същото време мога да потвърдя, че с удоволствие се наслаждавам и на други жанрове в литературата.
	Ще си позволя да продължа разискваната тема с цитат на д-р Люис Каретро от Университета в Съксес, Англия. След направено изследване в гореспоменатия университет, учените доказват, че само 6 минути четене книга на ден, намалява стреса с 68%. Доктор Каретро обяснява този факт със следното твърдение: „Да се потопиш в една книга, да се изгубиш в нея, е висша форма на релаксация на ума и духа. И няма значение какво четете, стига да ви въздейства“. Напълно съм съгласна с това. Когато съм погълната от дадено произведение, неминуемо изпитвам емпатия към героите в него и преживявам техните емоции. Четенето на любима книга безпроблемно отделя ума ми от ежедневните грижи. Идентифицирайки се с действащите лица, определено използвам шанса не само да натрупам косвен опит на базата на преживените от тях обстоятелства, но и да развия своята креативност. Например често си задавам въпросът: „Какво бих предприела самата аз в описаната ситуация?“. Предимството в случая е, че по този начин разполагам с достатъчно време да съзная проблема и спокойно да преценя най-подходящото решение. От психологична гледна точка, ако след време се сблъскам с подобна ситуация в живота, книгата вече ми е дала шанса да анализирам спокойно обстоятелствата и да се спра на правилното решение. Това означава, че поучавайки се от грешките или успехите на определен герой, имам възможност да обогатя индиректно своя кръгозор, защото в момента, в който възприемам новата за мен информация, отварям ума си за усвояването й. Безспорно обогатявам не само интелектуално си ниво, но и отварям нова страница в духовното си развитие. Заключението е, че несъмнено натрупаните знания при прочита на различни книги ни дават сигурност, която от своя страна овладява нашата неувереност и стабилизира самооценката и самочувствието ни. Или казано по друг начин, колкото по-уверени се чувстваме, толкова повече волята и амбицията в нас започват да доминират, като по този начин спомагат за изграждане и каляване на характера ни.
	С течение на времето с голямо удоволствие ще установим, че съмненията, мнителността и нерешителността почти напълно започват да изчезват, което непременно ще окаже влияние върху формирането ни като по-добри личности. Нека не пренебрегваме и факта, че човешката психика има склонността за сравнение, което в даденият случай ще окаже отново положително влияние върху нас. Обяснявам: В стремежа си да се окачествим като даден герой, неусетно „влизаме“ в неговата роля. Накратко това означава, че проявяваме склонност за промяна и усъвършенстване на АЗ-ът ни. Негативните ни усещания ще отстъпят място на мотивацията, волята и решителността осланяйки се на принципа: „Ако той е успял, аз също ще го направя!“. Това ще допринесе за успокоение на нашия ум и завръщайки се в реалността с вяра и любов, както споменах по-рано в тази книга, обстоятелствата ще „заработят“ в наша полза.
	С риск да бъда заклеймена от почитателите на криминалните романи, бих искала да ги опровергая, с всекиму известната максима: „Всяко правило има своите изключения“. Убедена съм, че проявявайки афинитет към този жанр, подсъзнателно очаквате да направите съществени заключения на финала или просто да развиете логическото си мислене /търсейки предварително развръзката в сюжета/. Със сигурност обаче, съдържанието на този тип книги не е подстрекателство към убийство. Което означава, че ако не сте способни да „четете между редовете“, от което ще достигнете до полезни изводи, този вид произведения не са за вас.
	Ще завърша разсъжденията си с препоръките на д-р Епщайн и Стефани Силберман. Според тях, ако искаме да релаксираме ума си, и мозъкът ни да навлезе в зоната на успокоението и комфорта, най-ефективният начин е да прочетем част от любима книга един час преди лягане. Така не само ще се отърсим от напрежението през изминалия ден, но благополучно ще преборим безсънието. Да не забравяме, че спокойният и здравият сън е най-естествения вид релаксация за нашето тяло. Така че, осланяйки се на идеята, че не само нищо няма да загубите, но имате невероятната възможност да спечелите — просто ОПИТАЙТЕ. Четете, избирайки жанр съответстващ на Вашите интереси и не забравяйте, че проявявайки желание със сигурност ще намерите време и начин за това! В противен случай, можете да продължите да се оплаквате и оправдавате, като извинение за личната безотговорност към вашето влошено психическо или физическо здраве.


>>	Глава 3
>>	Планината

	Подобно на родната си майка, ако трябва да избирам между планината и морето, моето предпочитание е морската шир. Не зная по каква причина, но още от детските си години изпитвам неописуем страх от планината. Споменавам този факт, тъй като спирайки се на нея като метод за релаксация, ще опиша емоциите, които предизвиква планината в моето семейство. Цялата ми фамилия — започвайки от баща ми и стигайки до съпруга ми е влюбена в този природен феномен. Поради тази причина проведох разговор с всеки един от тях и ще се опитам да пресъздам мислите и чувствата, които тя поражда в тяхното съзнание. Не мога да не спомена, че описвайки представа им за това природно чудо, някак си индиректно се насладих и открих част от същината му.
	Нека да започна с отношението на сестра ми. За нея планината е мястото, в което човек може да открие себе си, постигайки емоционален баланс. Тя ентусиазирано споделя: „Когато съм емоционално запълнена и се нуждая от презареждане, най-ефикасният за мен начин е разходка в планината. Лятно време комбинирам този излет с бране на ароматни билки, които използвам за натурално приготвен чай. Когато съм в планината имам възможност да остана насаме със себе си и да избистря мислите си. Изпитвам пълно блаженство. Със сетивата усещам полъха на вятъра, дочувам шепота на дърветата и успокояващия шум на реката. Наслаждавам се на чуруликанията на птиците, като намирам за впечатляващи дори крясъците на сойката, която се опитва да имитира останалите «сладкопойни певци». Ако се изкача на по-високи места, невероятните гледки спират дъха ми със своята уникалност. Признавам моята пристрастеност към природата, защото тя ми създава усещане за цялост, мир и спокойствие. Дори когато нямам достатъчно време, една 2-часова разходка ми е абсолютно достатъчна, за да наситя белите си дробове с чист планински въздух и успешно да премахна раздразнението от градския живот. Връщам се тонизирана и преродена“. Искрено се надявам, че успях да пресъздам достатъчно осезаемо нейните чувства.
	За дъщеря ми планината означава свобода. Дори на снимките от местата, които е посетила може да се види и почувства истинската свобода, която тя изпитва при сливането си с природата. Волно развяваща се коса, ръце разперени като крила на птица, порозовели бузи и неотлъчно следваща я усмивка. Тя спонтанно споделя с мен, че колкото по-високо се изкачва, толкова по-жизнена се чувства. Умората постепенно я напуска и стигайки върха, изпитва невероятно удовлетворение и душевен мир. „Това е магия, която няма как да опиша, трябва да я почувстваш“ — завършва тя. Полу на истина, полу на шега ми казва, че е време да се изправя лице в лице със страха си и предлага следващият път да ги придружа. Приемам предизвикателството.
	За баща ми планината е спокойствие. Той е израснал в нея, поради което сърцето му изцяло й принадлежи. С въодушевление ми разказва за дълбоките зимни преспи, в които понякога са извървявали километри. Без страховете и опасенията, които предизвиква натрупания сняг в повечето от нас днешно време. Описва характерните промени, които настъпват през пролетта /като мириса на разцъфващи дървета, или птиците завръщащи се на ята и прочее /, когато природата се събужда от зимния си сън. Подобно на сестра ми описва различни билки, които сами са събирали за лечение. От друга гледна точка, моят баща свързва планината със страстта си към лова на диви животни. Ловува с желание и от сърце. Сливайки се с природата напълно забравя за ежедневните грижи и се прочиства от негативните си чувства и емоции. Завършва с това, че на днешно време посещенията в планината много му липсват. Поради напредналата си възраст, възможността му за лов е ограничена. Но въпреки това е намерил идеалния за него вариант — компенсира с филми и клипове за „планинският спорт“, което подпомага успешно за релаксация на ума му.
	Поради силния си спортен дух, племенникът ми приема планината като алтернатива за спортуване. По този начин той удвоява нейното релаксиращо действие. С присъща страст обича да кара ски, да покорява върхове и да организира пикници. Това е неговият подход да релаксира от битовизма. Като всеки млад мъж не е разточителен в обясненията си. Кратко, точно и ясно ми отговаря, че планината за него е усещане не само за свободата на духа, но зарежда с изключително спокойствие, което не само спомага за изчистване на неговия ум от неканени емоции, но служи за мотивация в бъдещите му планове.
	Относно съпруга ми бих казала, че възприема разходките в планината като приключение, спомагащо за опознаването на нови хоризонти. Признава, че това е мястото, което отлично уравновесява емоционалния му характер и като цяло променя неговите възприятия към по-позитивни.
	Бих искала да завърша тази глава с думите на моята 12-годишна племенница: „Ако трябва да избирам между бездействие пред телевизора, телефона или компютърните игри, твърдо предпочитам пикник на чист въздух с мама и тате“. Големи думи за тази почти тийнейджърска възраст.
	Природата е сътворила невероятно място за отдих. В него всеки може да открие собствена магия за релаксация от натрупаното в ежедневието напрежение. Контактът с природата не само ни зарежда с нови сили, но предлага разнообразие от рутината, в която сме потънали неусетно. Бих добавила, че планината явно се оказва универсално лекарство срещу скуката и бездействието, които са едни от първопричините за психически дискомфорт.


>>	Глава 4
>>	Пътуването

C>
	„Човек е човек, когато е на път“
@	Пеньо Пенев
C$
	Често използваме този израз, но дали някога сме вниквали в дълбокото му послание? Имам предвид механично ли е „запечатан“ в съзнанието ни или напълно разбираме значението му? Какви чувства провокира пътуването в нас и как точно ни въздейства? С какво спомага за релаксирането на ума и тялото ни?… и т.н. Въпроси, чийто отговори се надявам да достигна с разсъжденията си в тази глава. Основната причина да се спра подробно на тази тема е, че пътуването е все общоприет начин за релаксация от обществото ни. Докато в далечното минало единични хора са пътували до отдалечени хоризонти, с цел да направят някакво научно откритие, в днешния съвременен свят за много хора по света това е начин на живот.
	Избрах да поставя началото на моите съждения с мисъл на Августин Блажени. Той сравнява светът с книга, а пътуването пътя към прочитането й. По мое мнение считам, че има неоспорима истина в това. Когато пътуваме съвсем естествено отваряме ума си за неизвестната за нас информация, като по този начин откриваме път към нови познания относно света. Научаваме за различни култури и традиции, опознаваме разнообразен тип хора, с които намираме общи възгледи. Неоспорим факт е, че пътувайки не само се обогатяваме като личности, но променяме своя мироглед, тъй като научаваме нови неща, за които дори не сме подозирали, че съществуват. Когато разширяваме знанията си относно необятността на света, в който живеем, несъмнено започваме да мислим по-позитивно.
	Мнозина от вас може би ще възроптаят: „За какво говори тя?“, „Наясно сме с този факт, но как ще си го позволим финансово, след като едва успяваме да оцелеем?“. Моля ви бъдете търпеливи. Всеки от нас има родно място или най-малкото кръвни роднини, които живеят в различен град от този, в който сме се родили или преселили да работим. Няма значение дали ще организираме почивката си на 20 км от настоящето си местоположение или на 2000 км, защото всяка ваканция спомага нашето релаксиране и готовност за нови ежедневни предизвикателства. Където и да отидем, смяната на обстановката ще повлияе за прочистване на ума ни, и ще съберем нови сили, за да продължим напред борейки се по-разумно с битовизма и съпътстващите го проблеми. Навсякъде ще имаме възможността да срещнем нови хора, които по някакъв начин ще окажат въздействие върху нас. Когато отворим ума си към света, първоначалният резултат е осъзнаването ни, че въпреки приликата на хората в борбата си за съществуване и оцеляване, всеки човешки индивид е уникален. Казано с други думи, винаги можем да научим по нещо забележително и единствено по рода си, което ще бъде от полза в нашето развитие. Където и да отидем, ако сме с позитивна нагласа ще успеем да открием и да се насладим на интересни и атрактивни неща, които ще ни заредят с нови непознати за нас мисли и чувства. По този начин сформираме положителни спомени, които да ни послужат за справяне с напрежението при предстоящите изпитания в живота. Запазвайки ги дълбоко в нас и връщайки се в тези красиви спомени, ние по някакъв своеобразен начин медитираме.
	Аз лично свързвам пътуването с една дума — СВОБОДА, а както споменах в началото на тази книга, освобождаването на духа е пътят към неговото усъвършенстване и началото на духовното развитие. Духовността пък от своя страна е една от стъпките към по-добро здраве и желание за промяна. Обичам да пътувам, тъй като по този начин храня душата си, колкото и скептично да прозвучи за някои от вас това художествено сравнение. Поемането на път е необходимост, когато имам сериозни проблеми за решаване. По същия начин реагирам, когато усетя първите стъпки на несигурност или депресия в моето битие. Признавам прилагам успешно този подход върху себе си и моето семейство… и съвсем смело мога да заявя, че резултатът е положителен. Когато съм в парично затруднение, просто избирам място близко до града, в който живея. Ако се чувствам по-стабилна относно финансовото си положение, започвам да търся добри оферти за дестинации в чужди държави. Често организирам само 4-дневен престой, но смяната на обстановката дори за този краткотраен период ми въздейства по същия начин, както ако бих направила 10 — дневна екскурзия. Причината за това е, че просто отделям ума си от ежедневните проблеми и му давам възможност да релаксира. Когато съм в период на пълно емоционално изтощение, аз съм се спряла на две определени дестинации, които са моето място за презареждане или както шеговито ги наричам — моят пристан в живота.
	Смятам за удачно да завърша тази глава с цитат на Марк Твен: „Пътуването е фатално за предразсъдъците, фанатизма и стеснения мироглед“. Пречупвайки наложените от самите нас ограничения, излизайки от комфорта на собствените си предразсъдъци, обогатяваме своя мироглед спрямо света. Вследствие на това претърпяваме личностна метаморфоза, която спомага за освобождаване на духовното в нас. Като резултат съмненията избледняват и дават простор на нашите мечти. От значение е и фактът, че повишаваме самочувствието си, а това спомага за придобиване на смелост при постигането на поставените ни цели. На мнение съм, че пътуването съдейства за увеличаване на защитните сили на нашия организъм, като по този начин се предпазваме от психически и физически болести. Не е ли именно това смисълът на думата РЕЛАКСАЦИЯ?
	И като заключение бих отбелязала, че всеки човек е уникален и възприема света през собствения си кръгозор. Всеки човек е свободен да намери своя път за постигане на хармония в душата си. Затова пътувайте, мечтайте, рискувайте… само така ще преоткривате себе си.


>>	Глава 5
>>	Спорт

	Признавам си, че в сравнение с хора изцяло посветени на физическата култура, аз никога не съм била спортна натура. Спомням си колко се притеснявах от нормативите по физическо състояние, когато бях ученичка. Някак си подсъзнателно си отдъхнах, когато след преживяната тежка катастрофа на 15 години ми забраниха този предмет в училище. Бях толкова щастлива… и толкова заблудена. Но осъзнах това 4 години по-късно. Тогава придобих ясна представа, че спортът не само е полезен за здравето, но спомага за изграждане на качества като издръжливост, дисциплина и най-вече търпение в характера на индивида. Колкото и умен и целенасочен да е даден човек, без търпение и последователност не стига далеч в своето развитие. Факт е, че спортът не само успява да ни мотивира, но изгражда състезателен дух в нас. От научна гледна точка по време на спортуване се отделя веществото ендорфин в мозъка, благодарение на което успокояваме и проясняваме ума си. Вследствие на това повишаваме настроението си и успяваме да преборим по-лесно стресови ситуации.
	Има различни видове спорт, но лично аз няма да се спирам поотделно на всеки един от тях. Искам обаче наред с положителното влияние на спорта, да дам пример какво се случва с нас, ако прекалим с него. В предшестващите глави бегло споменах, че в семейството на сестра ми спортния дух е силно развит. За тях спортът е начин на живот. Това е страхотно, но когато той е съобразен с нужната почивка, необходима за презареждане на физическите сили на организма. В противен случай се получава обратен ефект — вместо да помогне, ни вреди.
	Ще подкрепя тезата си със следния пример. Съпругът на сестра ми е учител по физическо възпитание и треньор по плуване. Тренирайки от малък, някак съвсем естествено превръща хобито си в професия. Живее здравословно, не прекалява с храната. Наскоро обаче съвсем неочаквано се озовава в болница, след внезапно силно прилошаване на работното му място. Всички бяхме шокирани как се е случило това? Не се нуждаехме от дълго време, за да разберем и разтълкуваме диагнозата. Когато той сподели дневната си програма първият ми въпрос бе: „Наистина ли осъзнаваш физиологическото състояние на твоя организъм съобразено с годините ти, както и нуждата от ежедневна почивка за възстановяването му?“ Нека да опиша как е протичало битието за него, а вие сами си направете извод. Всяка сутрин точно в 5.00 часа започва деня си с чаша силно кафе. Независимо от сезона задължително пробягва 3 км, след което продължава с 3 км бързо ходене. Лека закуска и тръгва на работа. Тъй като е преподавател по физкултура и професионалист по душа, следват още 6 учебни часа, в които в повечето случаи спортува с учениците си. Понякога има около час обедна почивка, но в повечето дни продължава с училищната бюрокрация след часовете. До тук физическото натоварване е достатъчно голямо и организмът му започва да подава сигнали — отпочини си! Вместо да релаксира той пие третото си за деня кафе, което го зарежда с фалшива бодрост. Дневната му програма завършва с 2 часа плуване. Както вече отбелязах плуването е неговата страст, поради което практикува втора професия като треньор. Когато се прибира вкъщи той е физически изтощен. Това изтощение се натрупва ден след ден и в съвкупност с психическия стрес в и без това динамичния ни живот, в крайна сметка го довежда до физически срив.
	До какви заключения достигнах. Първо, че всяко нещо в повече е вредно за нашия организъм, затова би трябвало да се стремим към „златната среда“. Второ, че разнообразието в начините за релаксиране е важно, тъй като регулира тънката граница между физическото и психическото натоварване. Или с други думи казано, би било от голяма полза редуването на спорт с четене на книги, или рисуване на мандали с разходка в парка и т.н. все комбинации, които равномерно натоварват тялото и ума ни.
	Бих искала сега да се спра на типа релаксация, която избрах аз самата. В различните периоди от живота след 19-годишна възраст, опитах различни видове спорт — по-скоро като хоби, отколкото професионално занимание. И ако трябва да бъда честна в дадения период съм се чувствала достатъчно удовлетворена от избора си. Накратко това бяха: джогинг, плуване, аеробика и фитнес. Всяко нещо ме е мотивирало и спомагало да постигна хармония със себе си. На този етап от живота си съм се спряла на ХОДЕНЕТО като начин на спортуване и затова ще обърна внимание единствено на него като вид техника за релаксация. Ще започна, описвайки от моя гледна точка положителните страни. Погледнато реално ходенето пеша е вид спорт за хора от всяка възраст. При мен стана някак си спонтанно. Винаги, когато чувствах дискомфорт аз оставях всичко и излизах. Забелязах, че след 15-та минута гневът започваше да ме напуска, мозъкът ми се избистряше и моето душевно равновесие се възстановяваше. Оставайки насаме със себе си, обмислях трезво възникналия проблем, който ме бе дестабилизирал и бях способна да взема най-доброто възможно решение за разрешаването му. Обожавах да се разхождам край океана /по стечение на обстоятелствата тогава живеех в Англия/. В града, в който се бях установила, плажната ивица бе дълга около 9 км. Разбира се, никога не съм я извървявала цялата. След около час, максимум два ходене с нормално темпо /в зависимост от емоционалното ми състояние/, сядах на брега приятно уморена и съзерцавах морската шир. Слушайки шума на вълните осезаемо чувствах енергията, която се вливаше в тялото ми. Изпитвах едновременно блаженство и респект към морската стихия. Две чувства, които запълваха и лекуваха душата ми. Освобождавах ума си от проблемите и го зареждах с мечти. Или както е казал Робърт Хенри: „Морето има силата да ни накара да мислим за неща, за които обичаме да мислим“. По късно отново по стечение на обстоятелствата се наложи да сменя държавата, но все още се придържам към този начин на релаксация. Единственото, което трябваше да променя бе, че замених морето с реката, или езерата в парковете. Ходя с различни темпове минимум по един час на ден. Връщайки се вкъщи съм приятно уморена, но винаги в приповдигнато настроение. Доволна съм, защото концентрацията ми се повишава и с лекота се справям с интелектуалните си дейности. Бих казала, че ходенето пеша оказа положително влияние при борбата ми с депресията и паническите атаки, които ме обземаха, когато се наложи не само да сменя две държави, но и да привикна с техните противоположни култури, нрави и езици. От спонтанна реакция, някак си неусетно ходенето се превърна в ежедневно хоби, което успешно ми помага да се справя с напрежението в рутината.
	Като завършек искам да отбележа, че от научна гледна точка при този тъй лесен и безопасен спорт се увеличава притока на кислород в белия дроб, което от своя страна спомага за естествената детоксикация на организма. В резултат на което, подобряваме теглото си, следователно и здравето си. Ако сте спортна натура вие имате голям избор. Пробвайте докато не усетите, че сте открили своето призвание. Ако ли пък не — ще ви препоръчам ефикасният и лишен от травми и наранявания спорт — ХОДЕНЕТО. Дори и 30 минути на ден като начало са достатъчни, за да умиротворят вашия ум и успокоят душата ви.
	Не забравяйте, че пътят към промяната е дълъг процес, при който най-трудното, както във всяко друго начинание е самото решение да стартирате. Не мислите ли, че това може да се окаже вашето начало? Всичко от което се нуждаете са чифт удобни обувки, вътрешно желание и вяра, че вървите в правилната посока!


>	Ролята на здравословното хранене

>>	Глава 1
>>	Първопричини за заболяванията

	Основната и крайно необходима стъпка към вашата промяна е установяването на налична връзка между психическото и физическото ви здраве с начина, по който се храните в настоящия момент. С течение на времето се убедих, че здравословната храна оказва огромно влияние върху добрата кондиция между дух и тяло, поради което сметнах за удачно в тази глава на книгата да наблегна на примерни рецепти, които с течение на времето съм формирала, изпитала и запазила.
	Достигайки критичната точка на моето душевно и физическо състояние, прочетох различни книги и онлайн материали, с помощта на които съставих собствена схема, която по отношение на моето здраве дава много добър резултат. Затова съвсем импровизирано реших да я споделя с вас. Не гарантирам, че ще бъде нещо изцяло непознато, но искрено се надявам, че в нея всеки от вас може да открие детайли, които ще послужат за подобряване на дневното му меню, както и ще спомогнат при изготвянето на нов и подходящ режим на хранене.
	Като начало бих искала да се спра върху темата, как от невежество сами замърсяваме организма си, довеждайки го до краен предел на изтощение, интоксикация и различни видове мутации. Затова реших поетапно да изтъкна доказаните факти в тази теория.
	Всъщност, има ли точен отговор на въпроса: „Какво представлява здравословното хранене?“. Според мен твърдо НЕ. Но нека се опитам да обоснова отговора си. Поради собствената си индивидуалност, всеки човек е изградил лична представа и отношение относно балансираното хранене. Следователно хранителният ни режим е ЛИЧЕН избор, което не ми дава право да поставям някакви норми и ограничения във вашето дневно меню. Тъй като, нашите организми са различни, вслушвайки си в тялото си сами можем да определим кои от храните ще ни заредят с енергия, както и към кои имаме непоносимост или алергични реакции. Разбира се, за да стигнем до това заключение би трябвало да сме експериментирали поне 2–3 последователни месеца с различни здравословни диети. От първостепенно значение е, ако вземете решение да промените досегашните си методи е да не сменяте рязко настоящия си режим. Съвсем естествено е, че ако до момента сте наблягали повече на сладките неща, неминуемо ще почувствате дискомфорт при смяна с рязка диета базирана само на плодове и зеленчуци. Една от причините е, че хранейки се неправилно и водейки заседнал начин на живот, вашето тяло не е успявало да се прочиства от натрупаните токсини. В този случай, започвайки една драстична диета, вие със сигурност ще получите обратен ефект, от което повече ще си навредите, отколкото ще спомогнете за излекуването си. Организмът ви ще изпадне в непосилен за вас стрес, който неминуемо ще доведе до някакви последици. Опитвала съм този вариант. Без предварителна подготовка и постепенна нагласа на ума и тялото си към нов режим на хранене, резултатът бе трайно объркване на хормоните ми. Не е изключено за някои от вас обаче той да бъде още по-фатален, особено ако страдате от хронични заболявания през годините. Следователно, преди да предприемете промяна в храненето, би трябвало задължително да определите в какво състояние е вашият организъм на настоящия етап. Може би последващият въпрос ще бъде: „Как бихте могли да установим, дали тялото ни се нуждае спешно от детоксикация?“. Има хиляди начини да го констатирате, но най-добрият метод е интуитивно да се вслушате в себе си, анализирайки здравословното си състояние. Например, страдате ли от някаква болест /било то само хронична/? От огромно значение за вас е обективно да прецените психическото си състояние и емоциите, които ви съпътстват при провокационните ситуации в ежедневието.
	Не ме разбирайте погрешно, не отричам съвременната традиционна медицина, но тъй като в повечето случаи тя не може да излекува първопричината, тъй като само временно облекчава състоянието ни, поради което би било от голямо значение и ние също да дадем нашия принос за добро здраве. Мисля, че при тази комбинация бавно, но сигурно можем да постигнем пълно излекуване и да достигнем душевен комфорт. По мое мнение, ако разчитаме само на лекарствата, положително ще облекчим симптомите на болестта за известно време, но след „излекуването“ е твърде вероятно тя да се прояви много по-агресивно. Основната причина за последващата реакция ще бъде именно, защото не сме достигнали до действителната причина за проблема си. На базата на това, просто ще се въртим в един омагьосан кръг, докато не достигнем до пълно отчаяние.
	Анализирайки начина си на живот, ще разберем дали тялото ни е се нуждае спешно от промяна в храненето, защото сме достигнали до предела на интоксикация в нашия организъм. Вследствие на което, отговорно ще направим първата си стъпка към здравословното хранене, което с течение на времето ще се превърне в наш приоритет.
	Наскоро в интернет попаднах на много интересно интервю с професор Иван Павлович Неумивакин, доктор на медицинските науки и водещ народен лечител в Русия, който е удостоен с множество награди и държавни отличия. Според него съществува едно, единствено болестно състояние на организма и то е болестта на стомашно-чревния тракт. Професорът отрича всички други болести, като се аргументира, че те са резултат от замърсяването на нашия организъм, водейки до неговото самоотравяне. Всичко това той обяснява като следствие от невежеството ни относно начина на хранене. Силно впечатление ми направи неговата теория за мутацията на клетките.
	Накратко: Проф. Неумивакин разяснява, че когато замърсяването на клетките в нашето тяло преминат определена граница, те губят възможността си да живеят нормално и започват да мутират. По тази причина всяка съпътствана болест е свързана със степента на замърсяването в нашето тяло. Превишим ли тази критична точка се стига до болестта рак и образуване на метастази.
	Статията определено ме накара да се замисля. Опитах се да си припомня част от моите признаци на интоксикация, когато съм се чувствала болна или депресирана. За моя изненада се справих успешно с разбора им, което ме доведе до важни заключения. Първият признак при мен винаги е била умората. Започвах да страдам от липса на енергия, което ме довеждаше до пълно изтощение, апатия и като краен резултат — депресия. Вторият признак бе главоболието, което обикновено не се повлияваше от аналгетици, а в редки случаи достигаше и до изключително силни мигрени пристъпи. Припомних си съвсем ясно неотлъчно следващия ме синузит, поради който често посягах към антибиотици, някои от които станаха резистентни за организма ми. Друга особеност при мен бе честа аномалия в килограмите — рязко отслабване или кошмарно напълняване, което достигнах три пъти в живота си. Но може би най-непосилният признак бе безсънието, чийто последици бяха меко казано влудяващи: лошо настроение, раздразнение от незначителни неща, вялост и пълна липса на живец. В началото явно съм приемала нещата за нормални или пък съм се оправдавала, че бавно се приспособявам към живота на възрастните. След проявата на силните страхови усещания, които тотално ме бяха демотивирали, Слава Богу постепенно бях започнала да се променям. При следващите пристъпи, преди да достигна съвсем до дъното, интуитивно съм поправяла по нещо в начина си на живот. Каква сила притежава човешкото подсъзнание! Чудо или просто инстинкт за самосъхранение е това?
	Заключенията, които направих за себе си са следните: Когато човек има желанието да се модулира, започва да се образова с подходящата в тази насока информация. На базата на ново възприетите знания, проявява склонност да експериментира, като по този начин започва своето развитие. Именно тогава намира обяснение за причините, които са го довели до даденото състояние, защото вярвайки, че върви по правилния път, той не се отказва докато не постигне мечтания резултат. Този процес изисква търпение и строга дисциплина. Но той знае: Единият ден може да се провали, но продължавайки упорито със сигурност ще намери пътя към усъвършенстването си.
	В този ред на мисли, бих желала да напомня, че негативните чувства на които отделих достатъчно внимание в книгата си, също влияят върху нашия организъм. Изпращайки сигнали към определени органи отрицателните емоции отделят хормони на стреса, а това обезателно води до натрупване на токсини в човешкото тяло. Процесът е сходен с интоксикацията получена при небалансиран хранителен режим. Накратко: Изводът е, че съвкупността между здравословно хранене и емоционален баланс е най-успешния път към доброто психическо и физическо здраве. Бих казала, че именно това е ключът за вашата промяна!


>>	Глава 2
>>	Полезни свойства на соковете
>>>
	Когато приемаме една храна правилно, тя се обработва и усвоява от организма, без да предизвиква вреден и токсичен ефект. От голямо значение е да знаем, че плодовите и зеленчукови сокове също са храна, която изисква време и усилия на стомаха за преработка и усвояване на ценните вещества, съдържащи се в нея. По тази причина е хубаво те да се приемат сутрин или на гладен стомах през деня, след което се изчаква минимум половин час преди да се поеме друг вид храна. От особена важност е да запомним, че в никакъв случай не трябва да приемаме медикаменти едновременно с прясно изцеден сок. По принцип е достатъчно между приема на лекарства и приема на сокове да са изминали 15 минути. Независимо от здравословното си състояние, всеки човек би могъл да се възползва от предимствата на соколечението, пък било то само с цел да подобри функционирането на имунната си система.
	Плодовите и зеленчуковите сокове успешно регулират алкално-киселинният баланс в организма, като по този начин го предпазват от възникването на различни видове болести. Замисляли ли сте се някога за качеството на храната, която приемате? В по-голямата част от нея се съдържат толкова вредни съставки, че е почти неизбежно да избегнем всяка една от тях. Най-елементарният пример, с който мога да подкрепя тезата си е съдържанието на огромно количество сол във всеки един продукт. За да функционира нормално, на човешкия организъм са му необходими дневно не повече от 6 гр. сол. Погледнете само част от опаковките на продуктите, които пазарувате ежедневно и изчислете колко грама сол приемате с тях, без да включвате солта прибавена към домашно приготвените от вас ястия. Или с други думи, средностатистическият човек приема на ден приблизително 15 гр. сол. Комбинирайки нездравословното хранене със стреса в ежедневието, плюс обездвижването, както и прогресиращото замърсяване на околната среда, достигаме до крайния резултат за нашите физиологични заболявания. Например, ето на какво се дължи хипертонията?
	Заключението, което всеки от вас би могъл да направи, според мен е следното: Колкото и добре да се чувствате в момента е НЕОБХОДИМО да се погрижите за вътрешната си хигиена, за да подпомогнете имунната си система да се справя безпроблемно с толкова вредители. По този начин ще повлияете върху защитните сили на вашия организъм, в резултат на което ще помогнете за повишаване на жизнената ви енергия.
	Държа да отбележа, че реших да не се ангажирам с рецепти за соколечение, тъй като всеки от вас може да открие предостатъчно информация в интернет, както и в специализирани на тази тема книги. Но прочитайки различен материал по темата, сметнах за полезно в тази книга, да обобщя ценните качества на някои от плодовете и зеленчуците, които аз използвам ежедневно. Взех това решение по простата причина че в нашето забързано ежедневие не всеки има време да усвои в детайли толкова обширен тип информация. Безспорно всички знаем за полезните свойства на плодовете и зеленчуците, но не и с точност за какви болести биха ни помогнали. Искрено се надявам изложената информация да бъде полезна за вас.
	Като заключение бих отбелязала, че базирайки се отново на моето становище за индивидуалните предпочитания на човека, различията във вкусови рецептори и поносимостта на даден организъм към различните храни, всеки един от вас би било хубаво да експериментира сам за себе си, докато не установи собствените си предпочитания. Което ме свежда до мисълта: Не е ли действието и поемането на рискове ключът към успеха? Според мен това е единственият начин да намерим своето удовлетворение и житейско признание! Тъй че имате възможност да започнете с малките „рискове“!


>>>	Морков
	Морковът е един от най-употребяваните зеленчуци в домакинството, който е полезен във всякакъв вид на приготовление — суров, варен, задушен или прибавен в ястия изцяло приготвени във фурната. Той е ниско калоричен продукт, който съдържа само 41 кал в 100 гр., но за сметка на това малцина знаят, че в един средно голям морков се намира 210% от необходимия ни за деня витамин А. Бих казала, че това обяснява невероятното му въздействие върху клетъчните функции на кожата, както и неговия принос за подмладяването й. Общоизвестен факт е, че морковът подпомага зрението и е превантивно средство срещу глаукома.
	Наскоро попаднах на статия, в която потърпевш от псориазис мъж препоръчва този зеленчук като едно от най-ефикасното и евтино средство, което е спомогнало при борбата му с тази неприятна кожна болест. Този мъж е изпивал по 500 гр. на ден чист сок от моркови в продължение на 3 месеца. Лично аз си обясних това с отличното влияние, което оказва относно прочистването на дебелото черво от токсини.
	Обичам да комбинирам сокът от моркови с ябълка, червено цвекло, целина и тиква. По този начин подпомагам защитата на имунната си система при вируси и инфекции.
	Това, което не знаех за зеленчука бе:
	● че е полезен за успокояване на нервната система и предпазва от инсулт;
	● че се използва като предпазно средство срещу диабет;
	● че спомага при лечението на ракови заболявания, тъй като успешно потиска растежа на ракови клетки;
	● че намалява холестерола и допринася за укрепване на сърдечно-съдовата система;
	● че е особено полезен при новородените за изграждане на костната система.
	Като заключение бих искала да обърна внимание на факта, че морковът оказва безспорно въздействие за подсилването на репродуктивната функция, което е често срещан проблем, вследствие на стреса в ежедневието ни.


>>>	Ябълка
C>
	„По една ябълка на ден, ще държи докторът далеч от мен“.
C$
	Тази фраза се препредава от поколение на поколение, тъй като с нея се подчертава истинността относно благотворното влияние на този библейски плод върху човешкия организъм. Нека да се върнем към теорията на професор Неумивакин, според която съществува само една установена болест при човешкия индивид, която е основата за развитието на останалите мутации срещащи се в неговия организъм.
	Бих искала да припомня, че според професора нашите здравословни проблеми започват от нарушения в храносмилателния процес. Приемайки неговата теория, бих казала, че ябълката е основно лекарство срещу стомашни неразположения, тъй като стимулира отделянето на стомашни храносмилателни сокове, като по този начин гарантира пълното усвояване на полезните хранителни вещества и едновременно спомага и за премахване на вредните бактерии и токсини. Или казано с други думи: Този Божи плод повишава действието на имунната система подобрявайки функциите на дебелото черво, което пък ни предпазва от интоксикация на организма, вследствие на храни и др. фактори. Това пък от своя страна я прави ефикасно средство срещу затлъстяване.
	Естествено научих и нова информация, която обогати моите познания относно полезните й качества. Има голяма вероятност за много от вас следващата информация, която ще споделя да не е непозната. В началото на тази глава обясних причините, поради които ще хроникирам непознатите за мен свойства само на избрани плодове и зеленчуци.
	И така това, което открих за себе си е:
	● че именно този райски плод подпомага доброто усвояване на кислород от нашите тела, който пък от своя страна е техният двигател;
	● ябълката повишава добрия холестерол в организма, с което има поразяващо въздействие върху сърдечно-съдовата система;
	● това е единственият плод, който може да се комбинира с всякакви други плодове и зеленчуци, без да създава стомашен дискомфорт.
	Важно е обаче да знаем, че колкото и полезен да е даден плод, не би трябвало да се придържаме към моно диети с него, защото както вече споменах в предишните глави, всяко нещо в огромно количество може да ни навреди. Нашият организъм се нуждае от разнообразие, защото в противен случай се получава пренасищане, което също довежда до нежелани проблеми.


>>>	Тиква
	Ако трябва да бъда честна с вас, до скоро почти не употребявах в менюто си този плод — зеленчук. Използвах го единствено в кулинарията. Но при едно от по-дългите боледувания на дъщеря ми, търсих различна информация: как да стабилизирам имунната й система, за да може по-бързо да се възстанови. Тогава прочетох за лечебния сок от сурова тиква. Бях леко скептична относно вкуса, но реших да опитам. Смело мога да заявя, че независимо дали се комбинира с други зеленчуци или се приема самостоятелно, сокът от тиква е чудесен. Подобно на моркова тя съдържа голямо количество витамин А. В някои случаи, в зависимост от сорта на тиквата дори го надвишава. Вече описах полезното действие на този витамин за човешкия организъм.
	Признавам си обаче, че повечето информация относно тиквата ми бе непозната, поради което ще я систематизирам като нова. Знаете ли, че:
	● високото съдържание на цинк в нея не само подпомага имунната система, но успешно се бори с кожни проблеми като себорея, акне и т.н.;
	● в алтернативната медицина тиквата се прилага като средство за понижаване на висока температура;
	● сокът от тиква има невероятно въздействие срещу безсъние, тъй като успокоява нервната система. Опитайте с половин чаша чист сок преди лягане;
	● този плод-зеленчук е отлично диуретично средство, което го прави много ефикасно за профилактика на пикочните пътища; при пиелонефрит и срещу образуване на камъни в бъбреците;
	● поради свойството си да ускорява метаболизма на организма, тя е отлично средство срещу затлъстяване, като потиска глада и спомага за изхвърлянето на натрупаните шлаки;
	● полезна е за стомашно-чревния тракт, защото успокоява болки при гастрит и колит;
	● поддържа стабилни нива на кръвната захар, което я прави отлично превантивно средство срещу диабет;
	● има полезно действие върху половите жлези, в резултат на което повишава намалено либидо.
	Внимание: Препоръчва се и консумацията на сурово тиквено семе. Сокът й е в добра комбинация с морков и ябълка.


>>>	Целина
	Целината е един от любимите ми зеленчуци, независимо от формата й за консумация, в която се предлага /глава или стебла/. Сокът от целина приемам в комбинация с моркови, ябълки или круши. В кулинарията приготвям рула, кюфтета и супи. Открих полезните свойства на този зеленчук съвсем случайно. Дъщеря ми е с генетично бъбречно заболяване, поради което постоянно търсих информация, която би спомогнала за облекчаване на симптомите. На един от контролните й прегледи докторът й препоръча сок от целина. Решихме да опитаме и оттогава стана постоянен елемент в нашето меню. Сокът от целината е с леко тръпчив вкус, но с изключително освежаващо въздействие. Подобно на тиквата има силно пикочогонно / диуретично/ действие, което спомага намаляването на отоците в тялото, често причинени от прекомерна употреба на сол, съдържаща се в храната. Има много благотворно влияние върху стомашно-чревния тракт. Силно ме впечатли, когато след редовен прием установих, че сокът на този зеленчук намалява желанието ми за консумация на сладкиши. Тъй като това е моята слабост в здравословно изграденият ми начин на живот, аз редовно я консумирам и по този начин успявам да поддържам теглото си, без да прекалявам със захарта. Другите установени полезни свойства на този зеленчук са следните:
	● лекува успешно ставни възпаления и заболявания от типа на шипове, дископатия, ревматизъм и артрит; премахва чувството на скованост при редовна употреба;
	● използва се за лечение на подагра в алтернативната медицина;
	● действа тонизиращо и енергично, като едновременно успокоява и балансира нервната система;
	● поради антисептичното и противомикробно действие се използва при грип, настинка и вируси;
	●спомага за регулиране на кръвното налягане;
	● много добро противоалергично средство.
	И не на последно място по важност е, че спомага за нормализиране функциите на ендокринните жлези, които често ни създават проблеми с поява на хормонални нарушения в организма, особено когато сме подложени на голямо психическо натоварване.


>>>	Червено цвекло
	Според исторически източници Наполеон е използвал този зеленчук за добив на захар, когато англичаните забранили нейното извличане от захарната тръстика. Няма да лъжа, че в началото сокът от червено цвекло може да има много странен и неприятен вкус за вас. Например моят съпруг го окачествява с вкус на пръст. Поради тази причина винаги го приготвям в комбинация с морков или ябълка. От особена важност за приема на сока от червено цвекло е в самото начало да започнете с доза от 25 гр. /максимум 50/, и винаги в комбинация с други видове зеленчуци. По този начин се омекотява първоначалният му вкус. Постепенно дозата се увеличава, но въпреки това не е препоръчително да надвишава 200–300 гр. на ден.
	Преди няколко месеца моята дъщеря се разболя от инфекциозна мононуклеоза, която се причинява от вируса на Епщайн-Бар. Ще пропусна подробностите около протичането на тази болест, но бих искала да отбележа, че умората, която причинява този вирус е изтощителна и може да прерасне в хронична. Имунитетът се срива напълно и понякога се наблюдава увеличение на далака или черния дроб, вследствие на интоксикацията, която се получава при развитието на болестта. Наред с грижите за дъщеря ми, гледайки я в това състояние, аз просто изпитвах пълно отчаяние и безпомощност. Единственото, което можех да направя, бе да намеря най-ефективния и бърз начин, по който да се справя — и той бе детоксикация на организма й. Тъй като знаех за силата на този зеленчук, започнах да й давам сок всяка сутрин. Смея да твърдя, че не само се пребори с вирусната инфекция, но засили имунитета й. Умората започна да намалява и видимо се забелязаха наченки на жизненост и енергичност. По-късно прочетох, че това се дължи на благотворното влияние на сока от червено цвекло върху кръвта в човешкия организъм. Стимулирайки образуването на червените кръвни телца, той повишава нивото на хемоглобина и по този начин успешно снабдява клетките с кислород. Както отбелязах по-рано кислородът е двигателят на нашето тяло.
	Това, което не знаех за този зеленчук бе:
	● че се използва успешно при псориазис и различни форми на сухота на скалпа, тъй като с овлажняващото си действие разрушава натрупаните клетки и облекчава сърбежа / за този метод обезателно се консултирайте с доктор или потърсете подробна информация в интернет/;
	● че подобрява зрението и конкретно ретината на окото;
	● червеното цвекло е основно природно средство срещу образуването на канцерогенни тумори, поради специалното вещество бетацианин преобладаващо в него.


>>>	Круши
	Известно ли ви е, че този вкусен плод е от семейството на ябълката, но в сравнение с нея се усвоява много по-лесно от стомаха? Често пренебрегваме крушата поради липса на знания относно нейните вълшебни свойства.
	Бях в един от меланхоличните си периоди в живота, когато съдбата случайно ме срещна с един от така наречените знахари. Той не бе толкоз известен, но с голяма всеотдайност помагаше на хората да облекчат страданията си. Това се случи в моите по-млади години, но и до днес смътно си спомням думите му: „Когато се чувстваш неуверена и потисната просто консумирай круши“. Млада и неопитна само се засмях, но не крия, че любопитството ми надделя. В продължение на месец, вместо закуска приемах по 2–3 круши /в зависимост от големината им/. И наистина имаше добър резултат. От този момент, винаги когато се почувствам леко депресирана, започвам деня си със сок от круши, който изпивам преди сутрешното си кафе. Дълго време не успявах да убедя дъщеря си да опита вкуса на този божествен плод, докато най-неочаквано /при смяна на местоживеенето /не получи силна алергия. Наред с предписаните медикаменти, тя приемаше всяка сутрин сок от ябълка с круша /отново бях търсила естествен метод за подпомагане на организма при алергии/. И така открих, че крушата е най-естественият, натурален противоалергичен плод. За старт или завършек на деня, в момента това е един от любимите й сокове. Крушата помага и при зачервено гърло или при наличие на слузест секрет, тъй като има против бактериално въздействие върху организма.
	Част от другите благоприятни свойства на крушата за нашето тяло са:
	● че регулира киселинността на стомашните сокове и облекчава чревните разстройства;
	● тя е ефективно и изпитано средство срещу запек, като по този начин прочиства дебелото черво от натрупаните шлаки;
	● намалява холестерола и регулира кръвното налягане, което я прави ценна храна при хора със сърдечно-съдови заболявания;
	● предпазва от остеопороза, която често съпътства менопаузата при жените;
	● успокоява треска и понижава високата температура при вирусни заболявания;
	● подпомага дейността на простатата жлеза при мъжете;
	● превантивно средство срещу диабет.


>>>	Портокали и мандарини
>>>>	1. Мандарини
	Въпреки че, мандарината е субтропично плодово дърво, употребата й в Европа е широко разпространена, тъй като притежава незаменими лечебни свойства. Бях силно впечатлена, когато прочетох, че за разлика от други плодове и зеленчуци, поради наличието на лимонена киселина в нея, тя е напълно освободена от нитрати. Употребяваме този плод предимно през зимния сезон за засилване на имунната си система, поради факта че в нея се съдържа голямо количество витамин С. Естествено това я прави доказано антисептично и против грипно средство. От особена важност за нея е, че хора с диагноза язва, гастрит или хепатит, би трябвало да я приемат с особено внимание и в по-малки количества. Друг известен факт за мандарината е, че се прилага в диетите за отслабване, тъй като премахва отоците в тялото. Но както при всеки друг плод или зеленчук, не е препоръчително да се прекалява с консумацията й. Колкото и противоречиво да ви звучи, мандарината помага при затлъстяване, но и усилва апетита, затова трябва да се взима с мярка. Другият негатив е, че при прекомерна употреба може да наруши емайла на зъбите.
	Останалите непознати за мен свойства са следните:
	● подпомага изхвърлянето на натрупаните секрети в бронхитите, което я прави особено полезна за прочистването на белите дробове, както и превантивно средство срещу астма;
	● при кожни заболявания от типа на гъбичките е препоръчително да се приема не само орално, но и със сока да се намазват засегнатите участъци.


>>>>	2. Портокали
	Знаете ли, че чаша портокалов сок не само ни предпазва от настинка, но е изключително добър старт за деня, тъй като ни зарежда с енергия /особено през студените и мрачни зимни месеци/? Еквивалентно на мандарината стимулира отделянето на храносмилателен сок, като по този начин успокоява хронични разстройства на стомаха. Стимулирайки червата, сокът от портокал е чудесен срещу продължителен запек, следователно детоксинира нашият организъм и предпазва от рак на дебелото черво. Не прекалявайте с употребата на този плод, ако имате проблеми с теглото, тъй като подобрявайки усвояването на храната от организма, той води до увеличаване на апетита.
	Какво ново научих за лечебните свойства на този цитрусов плод:
	● предпазва малките деца от рахит и скорбут;
	● подходящ плод при лечение на шарка, туберкулоза и тироид;
	● спомага възстановяването на организма след прекаран инфаркт или сърдечна исхемия;
	● стимулира отхранването при пневмония, което автоматично го прави лечебна храна за почистване на белите дробове;
	● подобно на червеното цвекло подпомага развитието на здрави, червени кръвни телца;
	● произвежда хормони на настроението като серотонин и мелатонин, което го класифицира като една от необходимите храни при депресивни състояния.


>>>	Киви
	Едно от непознатите наименования на кивито е „китайско цариградско грозде“, а буквално преведено името на плода от китайски е ягодова праскова. Естествено не смятам за необходимо отново да се спирам на имунно стимулаторните свойства на този плод, тъй като всеки от нас /пък било то и с неохота/ прибягва до консумацията му при настинки, грип или слаб имунитет. Отбелязвам с НЕОХОТА, тъй като за някои хора кисело-тръпчивият вкус е леко неприятен. Бих казала, че аз съм една от тях и по тази причина кивито не е един от любимите ми плодове. Благодарение обаче на природната интелигентност и инстинкт на моята майка, с огромно търпение от нейна страна постепенно беше включен в менюто ми. Понастоящем аз водя същата „битка“ с дъщеря ми.
	Нека да се спра на новата за мен информация относно лечебните свойства на този цитрусов плод. Знаехте ли, че:
	● поради съдържанието на различни екстракти с антибактериална активност срещу различни бактериални щамове, кивито има действието на антибиотик;
	● възпрепятства развитието на бактерии като Ешерия коли и намалява усложненията, които са свързани със синдрома на раздразненото черво;
	● отлично лекарство срещу болки в ставите, диабет и сърдечно-съдови заболявания;
	● превантивно средство срещу рак на белия дроб и хранопровода;
	● улеснява изхвърлянето на камъните в пикочния мехур, които са следствие на тежки бъбречни кризи.
	Това, което лично мене ме озадачи, че чаша сок от киви е алтернативно средство срещу безсъние.


>>>	Ананас
	В самото начало, когато се появи на нашия пазар, ананасът ми наподобяваше голяма горска шишарка. Спомням си колко скептично настроена бях относно вкуса му първия път, когато го опитах. Но сега обожавам сокът от ананас, въпреки тръпчивия му вкус. Необходимо е да знаем, че този плод се консумира само, когато е напълно узрял. В противен случай може да предизвика диария, повръщане или други стомашни неразположения. Естествено тези състояния могат да бъдат следствие и на прекомерна употреба. Но при умерена употреба сокът от ананас е отлично средство срещу канцерогенни ракови заболявания, тъй като редуцира растежа на туморите. Особено силно влияние оказва, когато е включен в диетата за лечение на болни от рак на устата, гърлото и гърдата.
	Друга важна особеност за този богат на витамини и минерали плод е способността му да намалява болките в ставния апарат, поради благотворното му въздействие при възпаление на ставите и мускулите, което е основната причина за артрит, ревматизъм и другите сходни заболявания.


>>>	Манго
	Бих искала да бъда абсолютно честна с вас, признавайки си, че мангото не присъства често в моето меню. Може би една от причините е, че за мен то си остава екзотичен вносен плод. Пишейки това, някак си неусетно си припомних думите на петричката пророчица Ванга, която бе казала, че за всеки народ е най-добре да използва продуктите, които се произвеждат на родна земя; да пие билките, които растат в родните гори и поля, защото Бог е сътворил тези природни лекарства именно за тях. Моля ви простете ми отклонението, но незнайно защо пишейки за мангото реших да споделя мисълта си с вас.
	Като цяло бих казала, че употребявам мангото само под формата на сок за възстановяване на имунитета си след боледуване, тъй като прочиства черния дроб от токсини, особено полезен след прием на антибиотик. Едно от най-важните лечебни свойства на този плод е, че възстановява алкално-киселинният баланс на организма. Алкализирайки тялото ни и противопоставяйки се на киселинната среда в него, той ни предпазва успешно не само от възпалителни и хронични заболявания, но и от развитието на туморни процеси. Този екзотичен плод е отлична храна за диабетиците, които са подложени на диета с много ниско съдържание на захар, по простата причина че спомага за регулирането на кръвната захар в организма. Като други особености бих отбелязала, че:
	● блокира различни заболявания, които са следствие на проблеми, свързани с метаболизма на човешкото тяло;
	● допринася за подобряване на паметта и засилване на концентрацията, като по този начин влияе на мозъчната функция;
	● благодарение на огромното съдържание на витамин Е, кивито действа като афродизиак.


>>>	Джинджифил
	Преди осем години по стечение на обстоятелствата живеех в Англия, където бих казала, че открих ползите на джинджифила. Страдах от продължителна кашлица, която не спря и след антибиотичното ми лечение. Тогава ми препоръчаха да пия чай от пресен джинджифил. Честно да си призная, по това време то бе абсолютно непознато екзотично растение с плашещ вкус. При първия прием чувствата ми относно него, бяха смесени, тъй като сякаш изгаряше гърлото ми. Прибавях много мед и канела, за да подобря вкусовите си рецептори при приемането му. В настоящия момент не само свикнах със странния вкус, но отговорно мога да заявя, че усетя ли първите признаци на разболяване, веднага прибягвам до неговата употреба. Научих се да правя и пресен сок. Рецептата е много лесна. Почиствам 20–30 гр. от него, поливам го с около литър вода. Прибавям половин лимон и мед на вкус и го оставям за няколко часа да престои в хладилника /понякога и цяла нощ/. Сокът пия на гладно сутрин като прочистващо превантивно средство.
	Тъй като в нашето семейство почти не употребяваме сол, често използвам джинджифил в комбинация с лимон, за да приготвя вкусна вечеря. С течение на времето научих, че:
	● джинджифилът се използва срещу гадене, причината за което се крие в съставките му, които стимулират нашия организъм и тонизират мускулите на червата /в големи количества обаче води до противоположни ефекти, придружени със сърцебиене и световъртеж/;
	● има силно изразена възстановителна функция след боледуване от вирусни и бактериални инфекции, тъй като има диуретично действие и детокс ефект;
	● подобрява мозъчните функции.
	Внимание:
	1. Тъй като джинджифилът намалява бързо нивото на кръвната захар, е добър вариант под формата на чай или сок, да се комбинира с по-сладки плодове или мед.
	2. Ако ни предстои планувана операция е добре 10 дни преди нея да спрем консумацията му, тъй като влияе върху съсирването на кръвта.


>>>	Лимони
	Малцина знаят, че в миналото лимонът е бил използван като антидот срещу различни видове отравяния. Моряците пък са го ползвали успешно за лечение на скорбут. Несъмнено тръпчиво киселият вкус на лимона едва ли се възприема с охота от всеки, но въпреки това поради голямото съдържание на витамин С и изразеното му антисептично действие, няма човек, който да не прибягва до употребата му в случаите на грип, настинка или при нужда от засилване на имунната си система. Известен факт е, че този цитрусов плод присъства почти във всяка диета за отслабване — независимо дали ще овкусявате салата, ястия или ще го приемате като напитка. Това е така, поради ефективността му да детоксинира черния ни дроб, който е първият от нашите важни жизнени органи, участващи в преработката на храната, която приемаме. Но въпреки доказаните му лечебни свойства не трябва да се прекалява с него, тъй като може да доведе до парене и киселини в стомаха. Друг нежелан ефект е, че причинява дехидратация на организма, поради силно изразеното му диуретично действие.
	Ето и някои от непознатите за мен положителни свойства на лимона:
	● при редовен прием облекчава симптомите на алергия;
	● особено полезен за психическото равновесие на организма; помага при Паркинсон и други подобни нервни заболявания;
	● има свойството както да понижава кръвното налягане при изразена хипертония, така и кръвната захар при диабетиците;
	● ефикасно средство срещу образуване на камъни в бъбреците и жлъчката; в нередки случаи подпомага и тяхното разтваряне.
	Ще завърша с това, че всяка суетна жена би трябвало да знае, че лимонът е уникално средство срещу целулит.


>>>	Черница
	Според китайците черницата е знакът на живота и слънцето. По незнайна причина у нас тя не е особено популярна. Тъй като черницата е естествен имунно стимулант и ключът ни към дълголетието, по никакъв начин не би трябвало да омаловажаваме лечебното й въздействие върху човешкия организъм. Реших да отделя внимание на този плод, защото подобно на червеното цвекло оказва влияние върху хемоглобина в червените кръвни телца на организма и по този начин взема участие в преноса на кислород в нашето тяло. При цялостното замърсяване на околната среда, което повлиява и върху храните, които произвеждаме и консумираме, мисля че това е важен фактор за оцеляването на нашия организъм. Като цяло не смятам да се спирам поотделно на лечебните й свойства, но ще обобщя, че както всеки друг плод успешно повлиява върху сърдечно-съдовата и нервната система. Лекува афти в устата, болки в гърлото, диабет… или с други думи поддържа здраво и жизнено тяло.
	С тази информация бих искала да завърша главата относно ползотворното влияние на соколечението. Сметнах за ненужно да се спирам на всички употребявани плодове и зеленчуци поотделно, по простата причина че живеем във време, в което сме пренаситени с информация. Като цяло моята идея в този раздел бе да обобщя здравословното въздействие на соколечението, като предоставя примери от личния си опит. Усещайки положителното му въздействие, при мен то стана начин на живот. Надявам се, че ако досега сте били скептични относно този природен метод на лечение, съм пробудила любопитството ви да опитате.
	Бих изпитала огромно удовлетворение, ако съм успяла да ви мотивирам да потърсите собствен начин за прочистване на тялото си от натрупаните токсини, които, както отбелязах, са следствие от различни фактори влияещи върху начина ви на живот. За мен това би означавало, че трудът ми не е бил напразен. Дори и да не сте готови за такава промяна на настоящия етап, но по някакъв начин съм заинтригувала вътрешното ви аз, бъдете сигурни, че подсъзнателно промяната е в зародиш. Без значение на какво ще се спрете: билколечение, балансирана диета, соколечение или други методи — тя скоро ще бъде в ход. Най-трудната стъпка е направена. Остава да продължите в този дух с постоянство, търпение, вяра и упоритост. Повярвайте ми, че когато усетите първите резултати ще се почувствате по-уверени и одухотворени, и с ентусиазъм и смелост ще продължите по пътя, който сте избрали. Пътят на пробуждането, пътят на духовната и физическа промяна, която ще ви помогне за постигане на душевна хармония. Искрено ви желая успех!


>>	Глава 3
>>	Примерни рецепти за здравословно хранене
>>>
	В тази глава ще приложа примерни рецепти, които вие бихте могли да подобрите спрямо индивидуалните си вкусови качества. По същия начин постъпих и аз. Рецептите са заимствани от интернет с някои промени спрямо моя личен вкус и предпочитания. Идеята ми обаче е, че продуктите включени в тези рецепти помагат не само за детоксикация на вашия организъм, но и за поддържане на добро здравословно състояние. Смело мога да заявя, че храната е лека, не натоварва стомаха, което спомага за нашата енергичност и жизненост в ежедневието. Както вече отбелязах, не е нужно да се отказвате рязко от настоящия си режим. Постепенно вашият организъм ще започне детоксикация, което ще спомогне плавно да подобрите начинът си на хранене. Вследствие на това, когато се случи несъзнателно да поемете повече храна, сами ще усетите тежест в стомаха, както и емоционално напрежение или колебания в настроението. Може в бъдеще да си определите ден или максимум два в седмицата, които спокойно може да „посвещавате“ на любимата си храна, компенсирайки с леко разтоварване в последващите дни.
	Мотото, което би трябвало да ни напътства, е: „Не живеем, за да се храним, но се храним, за да живеем“. Сравнете метафорично вашият организъм с автомобил. Когато наливаме гориво или сменяме маслото, съществува определен лимит, за да се повреди двигателя. С нашето тяло е абсолютно идентично. Изборът е ваш!


>>>	Супи
>>>>	Крем супа от резене`
	_Необходими продукти:_
	1–2 бр. средно големи глави лук
	2–3 глави резене
	2 бр. картофи
	50 гр. масло
	150 гр. течна сметана за готвене / 7 % масленост/
	¼ връзка от пресен копър
	1 супена лъжица зеленчуков бульон
	Сол, пипер на вкус
	ВНИМАНИЕ: Тъй като при готвене не използвам СОЛ, за по-добра вкус, винаги изцеждам сокът на един лимон, комбиниран с различни подходящи билки
	_Начин на приготвяне:_
	Почистете и измийте добре зеленчуците. Сложете ги да се варят за около 30 минути в около един литър вода, в която предварително сте разтворили зеленчуковия бульон. Прецедете зеленчуците, когато са готови. Пасирайте ги до получаването на хомогенна смес. Добавете отново бульона, сметаната и маслото. Върнете обратно на котлона за около 10 минути. Супата е готова за сервиране.


>>>>	Супа от тиква и моркови
	_Необходими продукти:_
	500 гр. тиква
	2–3 бр. картофи
	2–3 бр. моркови
	1 глава лук
	3 скилидки чесън
	100 гр. бяло натрошено сирене
	50 гр. топено сирене
	Черен пипер, кориандър, куркума, къри, червен пипер /по желание може да добавите и чили/
	1 супена лъжица зеленчуков бульон
	50 гр. масло или слънчогледово олио
	За застройката:
	200 гр. кисело мляко
	1 жълтък
	_Начин на приготвяне:_
	Поставете почистената тиква да се вари във вода, в която предварително сте сложили масло и зеленчуковият бульон. След около 10 минути добавете и останалите добре измити зеленчуци. Овкусете с подправките, след което оставете на умерен котлон. Варете зеленчуците минимум 30 минути. Пасирайте и застройте супата с предварително приготвената смес от жълтъка и киселото мляко. Върнете на котлона за около 5 минути, като разбърквате равномерно. Накрая добавете сирената и махнете супата от котлона.


>>>>	Супа с цвекло и ряпа
	_Необходими продукти:_
	1 бр. средно голяма глава прясно червено цвекло
	1 бр. малка глава ряпа /бяла или червена/
	2 бр. моркови
	3–4 бр. картофи
	1 бр. червена чушка
	1 глава лук
	2–3 скилидки чесън
	1 стрък целина
	¼ връзка пресен копър
	Сокът от ½ лимон
	_Начин на приготвяне:_
	Почистете и измийте зеленчуците, след което ги сложете в около литър вода. Оставете да се варят на умерена температура. Добавете подправките и бульона. След около 35–40 минути сместа е готова за пасиране. Супата се сервира поръсена със ситно нарязан копър. Някои от вас по желание могат да добавят лъжица пълномаслено кисело мляко/ или сметана/ при сервиране.


>>>>	Супа от настъргана тиква
	_Необходими продукти:_
	1 чаена чаша настъргана тиква
	1 стрък пресен праз
	2 бр. настъргани картофи
	2 бр. чушки
	40 гр. масло или олио
	2 кубчета зеленчуков бульон
	¼ връзка от пресен магданоз
	1 чаена лъжица с куркума
	Червен или черен пипер по желание
	200 мл. нискомаслена течна сметана или пълномаслено прясно мляко
	_Начин на приготвяне:_
	Почистете внимателно и измийте добре зеленчуците. Задушете за 5 минути тиквата и праза, след което ги залейте с около 600 мл вряла вода. Прибавете останалите предварително нарязани зеленчуци и варете около 20 минути. Овкусете с подправките и прибавете прясното мляко. Оставете на слаб огън 10 минути. Преди да сервирате супата поръсете със ситно нарязан магданоз.


>>>>	Крем супа от тиква с джинджифил
	_Необходими продукти:_
	700 гр. тиква
	2 бр. средно големи моркови
	1 глава лук
	40 гр. масло или олио
	1 супена лъжица настърган джинджифил
	2 супени лъжици тиквено семе
	200 мл прясно мляко
	Подправки по желание
	_Начин на приготвяне:_
	Зеленчуците се почистват и измиват, след което се нарязват на дребно. Сварете ги в около 1 литър леко осолена вода. След около 30 минути пасирайте продуктите до получаване на гладка хомогенна смес. Добавете маслото /олиото/, млякото и настърганият джинджифил. Оставете на котлона не повече от 5 минути. Супата се сервира поръсена с тиквеното семе и крутони.


>>>>	Супа от червена леща с кашкавал
	_Необходими продукти:_
	1 чаена чаша добре измита червена леща
	1 глава лук
	1 голям морков
	1 голям картоф
	Къри, джоджен
	3–4 супени лъжици олио
	150 гр. пълномаслено прясно мляко
	100 гр. настърган кашкавал
	Сол / или сокът от 1 лимон/
	_Начин на приготвяне:_
	След като почистите добре зеленчуците, задушете лука с подправките за около 4–5 минути. Сложете зеленчуците да се варят за 15–20 минути, след което добавете червената леща и задушения лук. Варете в продължение на 10–15 минути на слаб огън. Пасирайте супата. По желание може да добавите настърган кашкавал.


>>>>	Млечна пилешка супа с целина
	_Необходими продукти:_
	1–2 бр. моркови
	½ глава целина
	1 глава лук
	50 мл. бяло вино
	500 гр. бяло пилешко месо
	Магданоз, черен пипер на зърна
	Застройка:
	1 ½ чаена чаша прясно мляко
	1 жълтък
	_Начин на приготвяне:_
	Почистеното пиле и зеленчуците се нарязват на дребно. Сложете да се варят на умерен огън, докато омекнат. Добавете подправките и виното, след което оставете супата да се вари на слаб огън /не повече от 15 минути/. Застройте с предварително приготвената смес и я свалете от котлона. Супата е готова за сервиране.


>>>>	Сметанова супа със спанак
	_Необходими продукти:_
	500 гр. пресен спанак / или 300 гр. замразен/
	200 мл. течна нискокалорична сметана / 7%/
	1 глава лук
	1 голям морков
	4 супени лъжици олио
	Подправки на вкус
	ВНИМАНИЕ: Ако супата стане много течна, може да добавите 1 супена лъжица брашно за сгъстяване.
	_Начин на приготвяне:_
	Зеленчуците се почистват, измиват и нарязват. Лукът и морковът се задушават за 2–3 минути. Прибавете спанака и долейте около 600–700 мл. топла вода. Овкусете с подправки и оставете на умерен огън до пълно сваряване на зеленчуците. Когато супата е почти готова добавете течната сметана и оставете на слаб котлон за около 10–15 минути. По желание може да пасирате като крем супа.


>>>>	Млечна супа с целина
	_Необходими продукти:_
	1 глава целина
	700 мл. прясно мляко
	150 гр. бекон
	2 супени лъжици олио
	Подправки на вкус
	_Начин на приготвяне:_
	Обелете, измийте и нарежете целината. Сложете я да се свари за не повече от 30 минути, след което прецедете от водата. Пасирайте целината и задушения бекон с предварително свареното мляко. Оставете супата на слаб огън за 5–10 минути. Сервирайте с крутони и по желание с лимонов сок.


>>>>	Млечна супа с праз
	_Необходими продукти:_
	500 гр. праз
	500 мл. пилешки бульон
	500 мл. прясно мляко
	50 гр. брашно
	100 мл. сметана
	Индийско орехче, пипер
	_Начин на приготвяне:_
	Обелете, измийте и нарежете праза на кръгчета, след което го смесете с бульона. Овкусете с подправките. Варете на умерен котлон до готовност. Свалете супата от котлона и пасирайте заедно с млякото, в което сте разтворили предварително брашното. Накрая добавете и сметаната. Върнете супата на слаб огън до сгъстяване /приблизително 10 минути/. Сервирайте с препечени филийки, върху които по желание може да добавите настърган кашкавал.


>>>>	Крем супа от грах и целина
	_Необходими продукти:_
	2 глави лук
	2–3 бр. стъбла целина
	800 гр. грах
	2 супени лъжици царевично брашно
	_Начин на приготвяне:_
	Задушете лука и целината за около 5 минути. Добавете измития грах и долейте чаша топла вода. Оставете за около 30 минути на слаб огън. След това долейте още 700 литра гореща вода, в която предварително сте разтворили царевичното брашно. Оставете още 5–10 минути на слаб огън. Супата е готова за сервиране.


>>>>	Супа от броколи
	_Необходими продукти:_
	1 глава лук
	1 скилидка чесън
	500 гр. броколи
	200 гр. рукола
	2 супени лъжици брашно от лимец
	200 мл. течна сметана
	3–4 супени лъжици олио
	Подправки на вкус
	_Начин на приготвяне:_
	Разделете броколито на отделни розички и измийте много добре. Почистете лукът и чесънът и ги задушете с броколито за не повече от 4–5 минути. Добавете около 700 мл вода и оставете супата да се вари още 15 минути. През това време измийте и почистете руколата, след което се нарязва на дребно. Прибавете към готовите зеленчуци и пасирайте. Накрая доливате сметаната, в която предварително сте разбъркали брашното до получаване на гладка смес. Върнете на слаб огън и варете до сгъстяване на супата. Може да сервирате с бяло сирене или гъсто кисело мляко.


>>>>	Супа от моркови и джинджифил
	_Необходими продукти:_
	500 гр. моркови
	1 средно голяма глава лук
	1 супена лъжица настърган джинджифил
	700 мл. зеленчуков бульон
	100 гр. сметана
	Подправки на вкус
	3–4 лъжици слънчогледово олио
	_Начин на приготвяне:_
	Морковът и лукът се почистват. Лукът и рендосаният джинджифил се задушават за около 5 — 7 минути. Добавя се бульона и нарязаните на кубчета моркови. Супата се оставя на котлона за 20 — 30 минути, след което се пасира. Прибавете сметаната и върнете за около 5 — 10 минути сместа на слаб огън. Сервирайте супата поръсена със ситно нарязаният копър. По желание може да прибавите крутони или настърган кашкавал.


>>>>	Супа от карфиол
	_Необходими продукти:_
	1 глава карфиол
	100 гр. рендосан кашкавал
	1–2 супени лъжици брашно от лимец
	½ връзка магданоз
	Подправки по избор
	2 бр. моркови
	1–2 стръка целина
	600 мл. зеленчуков бульон
	За застройката:
	1 кофичка кисело мляко
	3 яйца
	Сокът от 1 лимон
	_Начин на приготвяне:_
	Почиствате, измивате добре и нарязвате зеленчуците, като карфиола разделяте на розички. Смесвате със зеленчуковия бульон и варите около 40 минути на умерен огън. Когато супата е готова я застройвате с предварително подготвената смес и поднасяте със ситно нарязан магданоз.


>>>>	Супа от целина и гъби
	_Необходими продукти:_
	½ глава целина
	250 гр. печурки
	1 глава лук
	2 скилидки чесън
	1 л. прясно пълномаслено мляко
	50 гр. ленено семе
	1 литър вода
	Подправки по избор
	_Начин на приготвяне:_
	Целината се почиства, нарязва се на кубчета и се сварява. Лукът, чесънът и гъбите се измиват добре, след което се нарязват и задушават за не повече от 10 минути. Зеленчуците се смесват и пасират. Прибавя се предварително свареното прясно мляко. Ако е необходимо може да се долее вода. Супата се връща на котлона за още 5–10 минути. Поръсвате с ленено семе и сервирате.


>>>>	Супа от карфиол и броколи
	_Необходими продукти:_
	1 глава броколи
	1 глава карфиол
	1–2 бр. глави лук
	3–4 бр. картофи
	4–5 бр. моркови
	1 кафена чашка ориз
	50 мл. олио
	Подправки по избор
	Застройка:
	200 гр. кисело мляко
	1 жълтък
	_Начин на приготвяне:_
	Зеленчуците се почистват и нарязват. Карфиолът и броколито се разделят на розички. Лукът, морковите и картофите и карфиолът се сваряват в около литър вода. Добавя се олио, ориза и подправки. Варите още 10 минути и прибавяте броколито. Оставете на слаб котлон не повече от 5 минути и застройте супата. Може да поднесете с маслинена багета.


>>>>	Супа от сладки картофи с бекон
	_Необходими продукти_
	150 гр. бекон
	1 глава лук
	2 бр. моркови
	2 скилидки чесън
	3 големи сладки картофа
	1 л. зеленчуков бульон
	1 стрък праз
	1 стрък целина
	1 лимон
	1 супена лъжица брашно по желание за сгъстяване
	50 мл олио
	½ връзка копър
	_Начин на приготвяне:_
	Зеленчуците се сваряват в бульона за около 30 — 40 минути на умерен котлон. Беконът се задушава в олиото за около 5 — 10 минути. Прецедете готовите зеленчуци и смесете с бекона. Пасирайте до гладка смес. Върнете на котлона за 5–10 минути и сервирайте със ситно нарязан магданоз.


>>>>	Крем супа от червена леща
	_Необходими продукти:_
	250 гр. червена леща
	1 голям морков
	1 глава лук
	3 скилидки чесън
	3–4 супени лъжици олио
	1 кафена чашка доматено пюре
	Къри, куркума, червен пипер
	¼ връзка магданоз
	¼ връзка копър
	250 мл вода
	1 чаена лъжица бяло рожков брашно
	_Начин на приготвяне:_
	Зеленчуците се почистват и нарязват, след което се слагат да се варят за 15 — 20 минути. Прибавяте подправките, олиото, лещата и варите още 10 минути. Пасирайте всички продукти и добавете рожков брашно, предварително разтворено в 250 мл вода, след което се вари още 4–5 минути. Сервирайте супата със ситно нарязан копър или магданоз.


>>>>	Пилешка супа с броколи
	_Необходими продукти:_
	3 бр. средно големи пилешки гърди
	500 гр. броколи
	4–5 бр. моркови
	2 скилидки чесън
	2 глави лук
	½ глава целина
	Мащерка, риган
	1 литър зеленчуков бульон
	200 мл. нискомаслена сметана
	2–3 супени лъжици олио
	По желание 1 чаена лъжица бяло рожково брашно за сгъстяване
	_Начин на приготвяне:_
	Зеленчуците се почистват и нарязват, като броколито се разделят на розички. Морковът, лукът, чесънът и пилето се задушават 5 минути в олиото. Прибавя се бульонът, подправките, целината и броколито. Оставя се на умерен котлон за 25–30 минути. Свалете супата от котлона и по желание пасирайте. Рожковото брашно се разбърква в сметаната до получаване на гладка смес, след което се прибавя в супата. Върнете на слаб огън за 4–5 минути и сервирайте.


>>>	Салати

>>>>	Салата с риба тон и авокадо
	_Необходими продукти:_
	140 гр. риба тон /консерва/
	1–2 бр. авокадо
	1 бр. морков
	1 стрък целина
	2 супени лъжици сок от лимон
	3 супени лъжици олио
	Червен и черен пипер
	¼ връзка копър
	_Начин на приготвяне:_
	Зеленчуците се измиват и нарязват. Рибата и авокадото се пасират с лимоновия сок. Смесете всичко в салатена купа и овкусете с олиото и подправките. Преди да сервирате добавете и ситно нарязания копър.


>>>>	Салата с булгур
	_Необходими продукти:_
	1 чаена чаша булгур
	2 бр. домати
	2 бр. червени чушки
	1 краставица
	1 глава лук
	3 супени лъжици лютеница
	2 супени лъжици лимон
	2–3 скилидки чесън
	¼ връзка магданоз
	¼ връзка мента
	3–4 супени лъжици олио
	_Начин на приготвяне:_
	Булгурът се накисва в кипнала вода за 30 минути. Зеленчуците се измиват и нарязват. Объркват се двете смеси в салатена купа и се добавят подправките, олиото и лимона. Салатата се поднася с пилешки хапки.


>>>>	Салата с авокадо
	_Необходими продукти:_
	1 бр. авокадо
	5–6 бр. чери домати
	200 гр. айсберг
	160 гр. риба тон / консерва/
	1 глава червен лук
	100 гр. царевица
	2 супени лъжици олио или зехтин
	2 супени лъжици лимонов сок
	Черен пипер
	50 гр. тиквени семки или сусамово семе
	_Начин на приготвяне:_
	Авокадото се пасира с лимоновия сок. Добавя се и рибата. Зеленчуците се нарязват на дребно и всичко се смесва. Овкусявате се с подправките и олиото. Салатата се сервира поръсена с тиквени семки /или сусамово семе/.


>>>>	Салата със сьомга
	_Необходими продукти:_
	100 гр. сьомга
	2 бр. авокадо
	Сок от лимон /1 бр./
	2 стръка копър
	_Начин на приготвяне:_
	Пушената сьомга се нарязва на дребно, след което се смесва с предварително направеният пастет от авокадо и лимон. Добавя се ситно нарязаният копър и се сервира.


>>>>	Салата от червена леща с авокадо
	_Необходими продукти:_
	1 чаена чаша червена леща
	1 бр. краставица
	1 бр. авокадо
	1/4 връзка босилек
	3 супени лъжици лимонов сок
	3 супени лъжици олио
	_Начин на приготвяне:_
	Лещата се измива и сварява за не повече от 10–15 минути. Краставицата се обелва и нарязва на дребни парченца. Авокадото се пасира с лимона. Всички продукти се объркват в салатена купа. Овкусете с босилек и олио, и сервирайте.


>>>>	Салата с нахут и печени чушки
	_Необходими продукти:_
	400 гр. нахут
	4 бр. печени чушки /може от буркан/
	2 скилидки чесън
	½ връзка магданоз
	2 стръка мента
	1–2 супени лъжици каперси
	1 глава червен лук
	½ краставица
	3–4 супени лъжици зехтин
	_Начин на приготвяне:_
	Нахутът се накисва за 10–12 часа през нощта, след което се сварява за 40 минути. Зеленчуците се почистват и нарязват на дребно. Обърквате ги с изцедения нахут и прибавяте каперси, олио и лимоновия сок. Овкусявате с подправките и сервирате.


>>>>	Салата с нахут и домати
	_Необходими продукти:_
	400 гр. нахут
	¼ чаена чаша песто
	10–12 бр. чери домати
	1–2 бр. моцарела
	3–4 супени лъжици олио
	½ връзка босилек
	По желание се добавят около 100 гр. маслини и 1 бр. червена чушка
	_Начин на приготвяне:_
	Нахутът се накисва през нощта. На сутринта изцеждате. Когато приготвяте салатата го варите за около 40 минути. Нарязвате доматите, маслините, чушката и моцарелата. Обърквате зеленчуците с нахута, след което прибавяте пестото и олиото. Овкусявате с босилека и сервирате.


>>>>	Салата с елда и картофи
	_Необходими продукти:_
	200 гр. добре измита елда
	½ кг картофи
	½ буркан кисели краставици
	1 глава червен лук
	½ връзка магданоз
	3–4 супени лъжици олио
	2 супени лъжици лимонов сок
	100 гр. сирене
	_Начин на приготвяне:_
	Елдата се сварява и се изплаква със студена вода. Картофите се сваряват отделно, обелват се и се нарязват. Лукът и киселите краставички също се нарязват на дребно. Обърквате всички продукти в салатена купа и овкусявате с лимон и олио. Поръсвате със ситно нарязан магданоз /по желание и настъргано сирене/ и сервирате.


>>>>	Зелена салата с елда и пилешко филе
	_Необходими продукти:_
	1 бр. зелена салата
	1 бр. пилешки гърди
	200 гр. елда
	100 гр. пармезан
	2 бр. средно големи домати
	3 супени лъжици олио
	Подправки на вкус
	Сол /или сок от лимон/
	_Начин на приготвяне:_
	Пилешкото се запича и нарязва на ивички. Елдата се сварява за около 20 минути и се изплаква добре със студена вода. Зелената салата и доматите се почистват и нарязват на дребно. Смесват се всички продукти. Поръсвате готовата салата с подправки и настърган пармезан.


>>>>	Салата с просо и спанак
	_Необходими продукти:_
	150 гр. просо
	1 бр. авокадо
	250 гр. спанак
	50 гр. киселец
	½ връзка магданоз
	½ връзка копър
	1–2 стръка пресен лук
	1 стрък пресен чесън
	По желание хималайска сол
	3–4 супени лъжици олио /зехтин/
	2 супени лъжици лимонов сок
	_Начин на приготвяне:_
	Просото се сварява в 400 мл вода. Прецежда се и се изплаква със студена вода. Авокадото се пюрира с лимоновия сок. Останалите зеленчуци се почистват и нарязват. След което се объркват с просото и авокадото. Прибавете олиото и овкусете със ситно нарязания копър и магданоз. Салатата е готова за сервиране.


>>>>	Салата с лимец и риба тон
	_Необходими продукти:_
	1 чаена чаша лимец
	1–2 бр. зелена салата
	2 бр. средно големи домати
	2 бр. настъргани моркови
	150 гр. маслини
	160 гр. риба тон
	Сокът от един лимон
	3 супени лъжици олио
	Подправки на вкус
	_Начин на приготвяне:_
	Лимецът се накисва за 8–10 часа, след което се вари 30 минути на слаб огън. Когато е готов се изплаква добре със студена вода. Зеленчуците се почистват и нарязват, след което се смесват с лимеца, маслините и рибата тон. Овкусявате салатата и се сервирате.


>>>>	Салата с ролца от раци
	_Необходими продукти:_
	250 гр. ролца от раци
	200 гр. чери домати
	1 бр. зелена салата
	½ връзка зелен лук
	¼ връзка копър
	4–5 листа босилек
	3 супени лъжици олио
	2 супени лъжици лимонов сок
	_Начин на приготвяне:_
	Ролцата от раци се нарязват на ивички. Зеленчуците се почистват и измиват, след което се нарязват на дребно. Смесете в салатена купа и разбъркайте добре. Овкусете и поднесете с крутони.


>>>>	Салата от червено цвекло и булгур
	_Необходими продукти:_
	2 средно големи глави червено цвекло
	200 гр. булгур
	2 средно големи моркови
	¼ връзка магданоз
	¼ връзка копър
	_За дресинга:_
	2 супени лъжици лимон
	1 чаена лъжица мед
	1 супена лъжица горчица
	3 супени лъжици олио
	_Начин на приготвяне:_
	Булгурът се накисва за 30 минути в 500 мл вряла вода. Прецеждате и изплаквате със студена вода. Червеното цвекло и морковите се почистват и се поставят в блендер /или се рендосват/. Смесвате ги с булгура. Овкусете със ситно нарязаните подправки и сипете предварително направения дресинг. Разбъркайте добре и поднесете готовата салата.


>>>>	Салата с карфиол
	_Необходими продукти:_
	400 гр. карфиол
	200 гр. спанак
	½ зелена салата
	1 връзка репички
	½ връзка пресен лук
	150 гр. сирене за мазане
	_За дресинга:_
	2 супени лъжици олио
	2 супени лъжици лимонов сок
	1 чаена лъжичка горчица
	_Начин на приготвяне:_
	Карфиолът се бланшира до омекване. Останалите зеленчуци се почистват, измиват и нарязват, след което се объркват с карфиола. Добавяте сиренето и разбърквате добре. Овкусявате салатата с дресинга, отново разбърквате и поднасяте.


>>>>	Салата с киноа, царевица и авокадо
	_Необходими продукти:_
	1 чаена чаша киноа
	200 гр. сварена царевица / може и от консерва/
	200 гр. сварен червен боб / може и от консерва/
	1 бр. авокадо
	8 бр. чери домати
	¼ връзка мента
	¼ връзка магданоз
	3–4 супени лъжици олио
	2 супени лъжици лимонов сок
	_Начин на приготвяне:_
	Киноата се сварява в 400 мл вода. Изцежда се и се измива със студена вода. Обърквате я в салатена купа с останалите продукти. Овкусявате със ситно нарязана мента и магданоз. Оставяте салатата около 15 минути да престои в хладилника, преди да сервирате.


>>>>	Киноа с печени чушки
	_Необходими продукти:_
	1 ½ чаена киноа
	5–6 бр. печени големи чушки /от буркан/
	½ връзка магданоз
	100 гр. моцарела
	100 гр. бяло сирене
	3–4 скилидки чесън
	2 супени лъжици лимон
	4 супени лъжици олио
	_Начин на приготвяне:_
	Киноата се сварява в 600 мл вода. Прецедете и измийте със студена вода, след което я поставете в салатиера. Нарежете останалите продукти и ги прибавете към киноата. Разбъркайте добре. Подправете със ситно нарязаният магданоз и прибавете лимонов сок и олио. Оставете 15 минути в хладилника и сервирайте.


>>>>	Салата с елда
	_Необходими продукти:_
	1 чаша елда
	3 средно големи домати
	1 краставица
	1 връзка пресен лук
	2 бр. настъргани моркови
	1 кафена чаша ситно нарязан магданоз
	½ кафена лъжица куркума
	Други подправки по избор
	Лимонов сок, олио
	200 гр. бяло сирене
	_Начин на приготвяне:_
	Елдата се измива и се сварява в 600 мл вода за около 20 минути. Прецежда се и отново се изплаква добре със студена вода. Зеленчуците се почистват, измиват и нарязват. След което ги смесвате със сварената елда. Добавяте сирене, олио, и лимонов сок. Разбърквате добре и поръсвате със ситно нарязания магданоз. Салатата е готова за сервиране.


>>>>	Салата с авокадо и пресни краставици
	_Необходими продукти:_
	200 гр. козе сирене /може да използвате и друго/
	2 глави червен лук
	2 големи пресни краставици
	1 авокадо
	½ връзка мента
	½ половин лимон
	½ връзка копър
	2 супени лъжици олио
	_Начин на приготвяне:_
	Зеленчуците се измиват и нарязват на дребно. Авокадото се пюрира с лимоновия сок, след което се смесва с останалите зеленчуци. Прибавяте олио и ситно натрошено сирене. Овкусявате с подправки и сервирайте.


>>>>	Салата с кореноплодни зеленчуци
	_Необходими продукти:_
	2 големи моркова
	2 средно големи ябълки
	½ малка глава червена ряпа
	1 глава алабаш
	½ връзка мента
	1 супена лъжица печен сусам
	_За дресинга:_
	50 мл зехтин
	2 супени лъжици сусамово олио
	1 супена лъжица мед
	1 чаена лъжица горчица
	Сокът от един лимон
	_Начин на приготвяне:_
	Зеленчуците се обелват и измиват, след което се настъргват на едро. Може да използвате блендер, в случай че е по-лесно за вас. Приготвяте дресинга смесвайки посочените продукти. Прибавяте го към зеленчуците и поръсвате с печения сусам. Салатата е готова за сервиране.


>>>>	Салата просо с авокадо
	_Необходими продукти:_
	1 чаена чаша просо
	½ връзка пресен лук
	1 авокадо
	4 бр. печени чушки
	_За дресинга:_
	1 супена лъжица мед
	1 чаена лъжица горчица
	3 супени лъжици зехтин
	Сокът от половин лимон
	_Начин на приготвяне:_
	Просото се сварява в 500 мл вода, след което се изплаква със студена вода. Приготвяте дресинга смесвайки горепосочените продукти. Пасирате авокадото със сока от изцедения лимон, до получаването на гладка смес. Чушките и лукът се нарязват на дребно. Смесвате в салатена купа всички продукти и по желание овкусявате с избраните от вас подправки. Салатата е готова за сервиране.


>>>>	Салата със зеленчуци и шунка
	_Необходими продукти:_
	150 гр. сварена царевица
	150 гр. сварен черен боб
	1 бр. червена чушка
	1 голяма краставица
	150 гр. чери домати
	1 авокадо
	½ връзка кориандър
	2 супени лъжици лимонов сок
	¼ чаена лъжица кимион
	50 мл. олио /зехтин/
	200 гр. шунка /може да употребите и друг колбас/
	_Начин на приготвяне:_
	Краставицата, чушката и доматите се почистват. Измиват се добре, след което се нарязват на дребно. Авокадото се измива с кората, обелвате го и нарязвате на дребни парченца. Смесете всички продукти и разбъркайте. Накрая добавете и ситно нарязаната шунка. Овкусете с кориандър и кимион. Салатата е готова за сервиране.


>>>>	Салата с нахут и чушки
	_Необходими продукти:_
	400 гр. нахут
	2 бр. червени чушки
	2 бр. зелени чушки
	2 скилидки чесън
	1 връзка магданоз
	¼ връзка мента
	2 супени лъжици каперси
	2 супени лъжици лимонов сок
	4 супени лъжици олио
	_Начин на приготвяне:_
	Нахутът се накисва за 8 часа в студена вода. Измиване го добре. Вари се около 40 минути на умерен котлон, след което изплаквате със студена вода. Зеленчуците се почистват и нарязват. Продуктите се смесват в салатиера, след което прибавяте каперсите, лимоновия сок и олиото. Разбъркайте добре и овкусете със ситно нарязаните подправки.


>>>>	Салата с чушки и царевица
	_Необходими продукти:_
	5 бр. печени червени чушки
	300 гр. сварена царевица /може и от консерва/
	2 скилидки чесън
	1 голяма глава червен лук
	1 голям розов домат
	1 авокадо
	1 връзка кориандър
	¼ връзка копър
	60 мл. зехтин
	Сокът от един лимон
	_Начин на приготвяне:_
	Зеленчуците се почистват и нарязват на дребно, след което се смесват с предварително нарязаните чушки и сварената царевица. Авокадото се измива, обелва и пюрира с лимоновия сок и зехтина. Разбъркайте продуктите в салатена купа и овкусете с подправки. Преди да сервирате оставете салатата в хладилника за 15 минути.


>>>>	Салата от карфиол
	_Необходими продукти:_
	3 малки глави карфиол
	1 голяма краставица
	¼ връзка копър
	100 гр. маслини
	50 мл зехтин
	Сокът от ½ лимон
	_Начин на приготвяне:_
	Карфиолът се разделя на розички и се бланшира. Краставицата се почиства, измива и нарязва. Смесвате продуктите и прибавяте маслините. Овкусявате със зехтин и подправки, след което сервирате.


>>>>	Салата от спанак с джинджифилов дресинг
	_Необходими продукти:_
	150 гр. бейби спанак
	100 гр. рукола
	2 малки глави червено цвекло
	2 средно големи моркова
	1 ябълка
	50 гр. сусам за поръсване
	_За дресинга:_
	30 гр. настърган пресен джинджифил
	½ чаена лъжици кардамон
	2 чаени лъжици мед
	2 супени лъжици сок от лимон
	4 супени лъжици зехтин
	_Начин на приготвяне:_
	Поставяте за 10 минути руколата и бейби спанакът във вода, след което ги измивате добре. Нарязвате на дребно. Почиствате останалите зеленчуци и рендосвате на едро /може да ги поставите и в блендер/. Приготвяте дресинга като смесвате гореизброените продукти. Поръсвате със сусам и сервирате с готовия дресинг.


>>>>	Салата от моркови
	_Необходими продукти:_
	500 гр. моркови
	2 бр. сварени яйца
	50 гр. сирене
	¼ връзка копър
	_За дресинга:_
	2 супени лъжици олио
	1 супена лъжица майонеза
	3 супени лъжици кисело мляко
	2 супени лъжици лимонов сок
	_Начин на приготвяне:_
	Морковите се обелват и измиват, след което се настъргват на едро. Яйцата се нарязват на дребно. Обърквате продуктите в салатиера и прибавяте предварително направеният дресинг. Поръсете с натрошеното бяло сирене и овкусявате със ситно нарязаният копър. Салатата е готова за сервиране.


>>>>	Салата с целина и риба
	_Необходими продукти:_
	1 малка глава целина
	2 малки глави червено цвекло
	6 бр. средно големи картофи
	3–4 бр. кисели краставички
	1 глава червен лук
	200 гр. риба / от консерва/
	2 бр. твърдо сварени яйца
	_За дресинга:_
	2 супени лъжици зехтин
	1 супена лъжица дижонска горчица
	1 супена лъжица соев сос
	3 супени лъжици лимонов сок
	Копър, магданоз, риган на вкус
	_Начин на приготвяне:_
	Целината и картофите се почистват и се сваряват за 20 минути. Цвеклото се обелва и измива, след което се завива във фолио и запича във фурната на 190 градуса. Сварените зеленчуци се нарязват. Яйцата се разделят на жълтъци и белтъци. Белтъците и киселите краставици се нарязват на кубчета, след което се прибавят към останалите зеленчуци. Жълтъците и рибата се пасират с предварително направеният дресинг до получаване на гладка смес, след което се добавят към салатата. Разбърквате добре и сервирате.


>>>>	Салата с кускус и сьомга
	_Необходими продукти:_
	300 гр. кускус
	200 гр. пушена сьомга /може да замените и с друга риба/
	150 гр. маслини
	2 скилидки чесън
	2 бр. червени чушки
	1 глава червен лук
	1 връзка копър
	1 супена лъжица каперси
	3 супени лъжици зехтин
	2–3 супени лъжици лимонов сок
	_Начин на приготвяне:_
	Кускусът се сварява за 20 минути и се смесва със ситно нарязаните маслини и пушената сьомга. Зеленчуците се измиват и нарязват на дребно. Обърквате всички продукти в салатена купа и прибавяте каперсите. Овкусявате с олио и лимонов сок. Разбъркайте добре и поръсете с предварително нарязан на ситно копър. Салатата е готова за сервиране.


>>>>	Салата с лимец и гъби
	_Необходими продукти:_
	250 гр. гъби
	1 връзка лук
	2 стръка целина
	1 стрък праз
	1 голям домат
	250 гр. лимец
	2 скилидки чесън
	80 мл. зехтин
	Сокът от един лимон
	_Начин на приготвяне:_
	Лимецът се накисва за 7— 8 часа във вода, след което се сварява за около 40 минути. Прецедете и изплакнете добре със студена вода. Гъбите се почистват и задушават с чесъна и лука. Доматът и целината се нарязват на дребно. Накрая смесете всички продукти и разбъркайте добре. Овкусете с лимона.


>>>>	Салата с елда и слънчогледови семки
	_Необходими продукти:_
	2 бр. авокадо
	2 бр. домати
	1 глава червен лук
	100 гр. сварена елда
	2 супени лъжици слънчогледови семки
	½ връзка копър
	½ връзка магданоз
	2 супени лъжици лимонов сок
	2 супени лъжици олио
	_Начин на приготвяне:_
	Авокадото се пасира с лимоновия сок, след което се смесва със сварената елда. Прибавете нарязаните на кубчета домати и ситно нарязания лук. Добавете и останалите продукти и овкусете с подправки. Оставете 15 минути салатата в хладилника и сервирайте.


>>>	Основно меню

>>>>	I. Основни ястия със зърнени продукти

>>>>>	Киноа и елда със зеленчуци на фурна
	_Необходими продукти:_
	100 гр. елда
	100 гр. киноа
	100 гр. доматено пюре
	200 гр. настърган кашкавал
	150 — 200 гр. пушено /варено/ пиле
	1 стрък праз
	1 голям морков
	1 глава лук
	1 чушка
	2 бр. средно големи тиквички
	2–3 скилидки чесън
	¼ чаена лъжица къри
	¼ чаена лъжица куркума
	3–4 стръка босилек
	3 супени лъжици олио
	2 супени лъжици лимонов сок
	_Начин на приготвяне:_
	Всички зеленчуци се почистват и нарязват, след което се задушават около 10 минути. Елдата и киноата се измиват добре, след което се сваряват отделно. Прецедете, изплакнете и ги прибавете към задушените зеленчуци. Добавете 400–500 мл. вода и запечете във фурната за 40 минути на 180 градуса. Извадете, овкусете с лимон и подправки. Прибавете нарязаните пилешки хапки и поръсете с кашкавал. Върнете във фурната за още 10–15 минути.


>>>>>	Кюфтета от булгур
	_Необходими продукти:_
	1 чаена чаша булгур
	3 бр. яйца
	100 гр. пармезан /или 50 гр. обикновен твърд кашкавал/
	½ чаена лъжичка куркума
	½ чаена лъжичка кимион
	Черен пипер по желание
	2 супени лъжици олио
	За чесновия сос:
	1 кофичка кисело мляко
	2 супени лъжици олио
	1 супена лъжица лимонов сок
	½ връзка копър
	2–3 скилидки ситно нарязан чесън
	По желание може да добавите 1 супена лъжица майонеза
	_Начин на приготвяне:_
	Накисвате булгура в 2 чаени чаши вряла вода за около 30 минути. Прецеждате и го изплаквате със студена вода. Поставяте булгура в купа. Прибавете останалите продукти и от сместа оформете кюфтета. Ако сместа е станала по-рядка може да добавите малко брашно или галета. Кюфтетата се пекат 30 минути в предварително загрята фурна на 180 градуса. Сервирайте с чеснов сос и свежа салата.


>>>>>	Киноа със зеленчуци
	_Необходими продукти:_
	300 гр. киноа
	1 глава лук
	1 стрък праз
	2 скилидки чесън
	1 морков
	1 чушка
	1 тиквичка
	30 настърган пресен джинджифил
	50 мл. соев сос
	20 мл. лимонов сок
	50 мл. олио
	¼ връзка пресен кориандър
	¼ връзка копър
	¼ връзка магданоз
	По желание къри и куркума
	_Начин на приготвяне:_
	Почиствате и нарязвате всички зеленчуци, след което ги задушавате около 15 минути. Добавяте настъргания предварително джинджифил и оставяте сместа още 5 минути на котлона. Киноата се сварява в 600 мл. Вода и се прибавя към задушените зеленчуци. Добавете соев сос и лимонов сок. Овкусете с подправките и оставете на слаб огън още 5–10 минути. Ястието може да се сервира като гарнитура към омлет или зеленчукови кюфтета.


>>>>>	Фалафели с нахут и картофи
	_Необходими продукти:_
	400 гр. нахут
	3–4 бр. сварени картофи
	Сол, куркума, кимион, кориандър, черен пипер на вкус
	2–3 скилидки чесън
	½ пакетче бакпулвер
	3–4 бр. яйца
	80 мл. олио
	За маслиновия сос:
	1 кофичка кисело мляко
	150 гр. маслини /или 100 гр. пастет от маслини/
	30 мл. олио
	½ връзка магданоз
	_Начин на приготвяне:_
	Нахутът се остава да престои за около 8 часа. Изцедете и изплакнете, след което го поставете в блендер. Ако не разполагате с блендер, сварете нахута за 40 минути и използвайте пасатор. Пасирайте и варените картофи. Смесете нахута с пасираните картофи. Добавете останалите продукти и замесете с ръце. Оставете сместа да престои на топло за около 20 минути, след което оформете малки кюфтенца. Запечете в предварително загрята фурна до готовност. Сервирайте с маслиновия сос /по желание може с чеснов сос/ и зелена салата.


>>>>>	Кюфтета от просо
	_Необходими продукти:_
	1 чаена чаша просо
	2 средно големи чушки
	2 супени лъжици настъргана целина
	1 глава лук / може да замените и с праз/
	2–3 бр. яйца
	½ връзка магданоз
	1 чаена лъжица мащерка
	3–4 супени лъжици олио
	Сол и черен пипер вкус
	_Начин на приготвяне:_
	Просото се залива с 2 ½ чаени чаши вода и се вари около 15 минути. Отцедете и изплакнете със студена вода. Зеленчуците се почистват и нарязват на дребно, след което се смесват със свареното просо. Добавят се яйцата и олиото, за да се оформят кюфтета. По желание може да ги овалвате в галета. Запичат се в предварително нагрята фурна до златисто. Поднесете с лимон и зелена салата.


>>>>>	Елда със зеленчуци за гарнитура
	_Необходими продукти:_
	1 чаена чаша елда
	2 средно големи моркови
	1 глава червен лук
	¼ чаена лъжица къри
	¼ чаена лъжица ким
	½ чаена лъжица джинджифил
	¼ чаена лъжица куркума
	½ връзка магданоз
	_Начин на приготвяне:_
	Елдата се измива, след което се сварява за около 20 минути в 500 мл. вода, в която добавяте всички подправки, с изключение на магданоза. Почиствате и задушавате зеленчуците за около 5–10 минути. Смесвате елдата със зеленчуците и поръсвате с предварително нарязания на дребно магданоз. Сервирайте като гарнитура на месно или зеленчуково ястие със сос.


>>>>>	Елда със зеленчуци
	_Необходими продукти:_
	250 гр. елда
	2 средно големи глави лук
	2 бр. чушки
	5 бр. средно големи домати
	1 стрък праз
	500 мл зеленчуков бульон
	1 супена лъжица соев сос
	4 супени лъжици олио
	2 супени лъжици лимонов сок
	Черен и червен пипер на вкус
	_Начин на приготвяне:_
	Елдата се сварява за 20 минути в 500 мл. вода, след което се прецежда и изплаква със студена вода. Зеленчуците се почистват, нарязват и задушават за 15 минути в олиото. Смесвате ги с елдата и прибавяте лимонов и соев сос. Овкусявате с подправки и сервирате.


>>>>>	Елда по китайски
	_Необходими продукти:_
	150 гр. сварена елда
	1 морков
	3 бр. чушки
	1 глава лук
	4 скилидки чесън
	½ връзка магданоз
	1 голямо пилешко бутче
	50 мл. прясно мляко
	1 чаена лъжица горчица
	1 чаена лъжица чили / по желание/
	¼ чаена лъжичка кимион, девесил, куркума, кориандър
	1 чаена лъжица суха гъбена супа
	80 мл. олио
	Сол или лимонов сок на вкус
	_Начин на приготвяне:_
	Сварявате елдата в 400 мл. вода. Изплаквате я добре под течаща студена вода. Почиствате и измивате зеленчуците. Морковите и чушките нарязвате на лентички, лукът на полумесеци, а чесънът на ситни кубчета. Задушавате чесъна и гъбената супа за 5 минути в олиото, като прибавяте 100 мл. вода. Добавяте останалите зеленчуци и задушавате още 5 минути, след което овкусявате с подправки, мляко и горчица. Оставяте още 10 минути на слаб котлон, след което добавяте елдата. Предварително свареното пилешко месо се нарязва на дребно и се прибавя към сместа. Разбърквате добре и отново оставате на умерен котлон не повече от 5 минути. Ястието е готово. Поръсете със ситно нарязан магданоз и сервирате.


>>>>>	Пълнени тиквички с просо и бяло сирене
	_Необходими продукти:_
	4 бр. големи тиквички
	1 чаена чаша просо
	1 връзка пресен лук
	3 скилидки чесън
	150 гр. сварена царевица
	150 гр. сирене
	1–2 бр. яйца
	50 мл олио
	Сол, копър, черен пипер на вкус
	_Начин на приготвяне:_
	Просото се сварява в 600 мл. вода за 15–20 минути на слаб огън. Лукът и чесънът се задушават заедно с царевицата за 4–5 минути. Прибавете просото към задушената смес и добавете сиренето. Овкусете с подправки. Сместа е готова за пълнене. Измийте тиквичките, нарежете на половина и внимателно издълбайте меката част. Поставете ги върху хартия за печене и напълнете с приготвената смес. Запечете ястието във фурната за около 20 минути. Сервирайте с млечен сос.


>>>>>	Кюфтета с киноа и овче сирене
	_Необходими продукти:_
	100 гр. киноа
	100 гр. овче сирене
	1 глава лук
	50 гр. черни маслини
	2 бр. яйца
	¼ връзка магданоз
	4 супени лъжици галета
	4 супени лъжици олио
	2 супени лъжици лимон
	Подправки на вкус
	_Начин на приготвяне:_
	Киноата се сварява, след което се изплаква със студена вода. Лукът и копърът се почистват и нарязват на дребно. Смесват се с киноата. Прибавяте сиренето, като предварително го натрошавате. Добавяте яйцата и ситно нарязаните маслини. Овкусявате и оформяте кюфтета. Ако предпочитате да ги пържите, овалвате в галетата. Във фурната се запичат за 20–25 минути. Сервирайте със зелена салата.


>>>>>	Кюфтета от киноа с черен боб
	_Необходими продукти:_
	400 гр. сварен черен боб / може и от консерва/
	1 глава лук
	2 скилидки чесън
	1 чаена чаша киноа
	2 яйца
	1 чаена лъжица кимион
	½ чаена лъжица червен пипер
	2 чаени лъжици чили / по желание/
	1 лимон
	50 мл олио
	_Начин на приготвяне:_
	Сварявате киноата и пасирате заедно с черния боб. Добавяте останалите продукти и замесвате всичко до образуване на тесто. Оставяте за 30 минути в хладилника, след което оформяте кюфтета. Печете за 30 минути във фурната /или по желание пържите/.


>>>>>	Кюфтетата от булгур с тиквички
	_Необходими продукти:_
	1 чаена чаша булгур
	2 бр. тиквички
	2 бр. яйца
	2 скилидки чесън
	2 чаени лъжици галета
	¼ връзка кориандър
	¼ връзка магданоз
	_Начин на приготвяне:_
	Тиквичките се измиват и рендосват на едро. Оставят се около 1 час да престоят в хладилник, за да се отцеди водата от тях. Булгурът се сварява в 500 мл. вода, прецежда се и се изплаква под течаща вода. Чесънът, кориандърът и магданозът се нарязват много ситно. Смесвате всички продукти и прибавяте яйцата и галетата. Оформяте кюфтета и запичате за 20 минути в предварително загрята на 220 градуса фурна. Може да сервирате с шопска салата.


>>>>>	Киноа с грах
	_Необходими продукти:_
	1 чаена чаша киноа
	1 чаена чаша грах
	1 тиквичка
	1 глава лук
	1 супена лъжица конопено семе
	2 супени лъжици олио
	800 мл. зеленчуков бульон
	100 гр. пармезан / или друго твърд кашкавал/
	Подправки и сол на вкус
	_Начин на приготвяне:_
	Киноата се измива и се сварява за 20 минути в 400 мл. зеленчуков бульон. В останалите 400 мл. от бульона сварявате граха, лука и тиквичката. Когато зеленчуците са готови, прецедете, но запазете 150 мл. бульон. Смесете киноата със сварените зеленчуци и пасирайте заедно с отделения зеленчуков бульон. Добавяте останалите продукти, овкусявате и сервирате като гарнитура.


>>>>	II. Основни ястия с месо и зеленчуци

>>>>>	Боб с алабаш и картофи
	_Необходими продукти:_
	150 гр. боб
	300 гр. картофи
	500 гр. алабаш
	1 глава лук
	1 голям морков
	3 бр. наденици
	2–3 листа дафинов лист
	Джоджен, черен пипер, сол
	1 литър зеленчуков бульон
	_Начин на приготвяне:_
	Бобът се накисва в студена вода за няколко часа преди варене. Прецедете и оставете за 15 минути да се вари на силен огън. Отново прецеждате и го поставяте в тенджера заедно с бульона. Оставяте да се свари на умерен котлон. Почиствате и нарязвате зеленчуците, след което ги добавяте към боба. Овкусете с подправки и варете до готовност. При нужда може да доливате вода, но трябва да бъде топла. Запечете за 15 минути надениците, нарежете ги на кубчета и ги поставете в ястието 10 минути преди да го свалите от котлона.


>>>>>	Сладки картофи с броколи
	_Необходими продукти:_
	2–3 бр. големи сладки картофи
	2 глави броколи
	150 гр. сирене по избор
	50 мл. олио
	½ връзка розмарин
	¼ връзка кориандър / по желание/
	¼ връзка копър
	_Начин на приготвяне:_
	Сладките картофи се обелват, измиват и нарязват на ленти. Поставяте ги в отделна купа и смесвате със ситно нарязани подправки и олио. Оставяте да престоят, докато почиствате броколито. Разделяте го на отделни розички. Покривате тавата с хартия за печене и нареждате първо картофите, а след това броколито. Печете около 20 минути в предварително загрята на 180 градуса фурна. Извадете ястието и поръсете броколито с избраното от вас сирене. Оставете още 15 минути във фурната. Ястието е готово за сервиране.


>>>>>	Свински дроб със зеленчуци
	_Необходими продукти:_
	½ кг свински дроб
	2 бр. големи чушки
	2 големи глави лук
	150 гр. гъби / може и от консерва/
	1 средно голям розов домат
	2–3 скилидки чесън
	1 морков
	½ връзка магданоз
	Черен пипер и сол на вкус
	_Начин на приготвяне:_
	Дробът, лукът и чесънът се измиват и нарязват, след което се задушават за 10 минути. През това време почиствате и нарязвате останалите зеленчуци, след което ги прибавяте към дроба. Разбърквате добре, овкусявате и оставяте на умерен огън до готовност. Сервирате с лимон и сварен ориз.


>>>>>	Пиле с броколи
	_Необходими продукти:_
	2 глави броколи
	5 пилешки бутчета
	1 голям стрък праз
	100 гр. рендосан кашкавал
	Подправки на вкус
	За марината:
	½ кафена чаша соев сос
	2 супени лъжици мед
	2 скилидки чесън
	2 чаени лъжички настърган джинджифил
	1 супена лъжица олио
	_Начин на приготвяне:_
	Чесънът се почиства и пасира, след което се смесва с останалите продукти за маринатата. Празът се измива и нарязва на кръгчета. Наредете го върху хартия за печене, предварително намазана с малко олио. С помощта на четка намазвате обилно пилешките бутчета с марината и ги нареждате върху праза. Печете в предварително загрята фурна до готовност на пилето. Бланширате броколито, разделено на розички. Запичате ги за 10 минути, поръсени с кашкавал.


>>>>>	Алабаш с плънка
	_Необходими продукти:_
	2 глави лук
	4–5 глави алабаш
	250 гр. шунка
	50 гр. рендосан кашкавал
	2 бр. жълтъци
	4–5 супени лъжици със сметана
	½ връзка магданоз
	2 супени лъжици олио
	Черен пипер и сол на вкус
	_Начин на приготвяне:_
	Алабашът се почиства и обелва, след което го сваряваме за около 25–30 минути на равномерен котлон. Внимателно отрязвате капаче и издълбавате вътрешността на останалата част. Задушавате издълбаната вътрешност от алабаша с лука и шунката. Жълтъците, сметаната и кашкавалът се смесват. Прибавяте задушените продукти към сместа. Овкусявате с подправки и запълвате издълбания алабаш. Поставяте капачетата и запичате за 25 минути в равномерно затоплена фурна.


>>>>>	Гъби с ориз
	_Необходими продукти:_
	200 гр. ориз
	500 гр. гъби /може и от консерва/
	2 бр. моркови
	1 глава лук
	150 гр. маслини
	3–4 скилидки чесън
	50 мл. соев сос
	50 мл. лимонов сок
	4 супени лъжици олио
	½ връзка копър
	¼ връзка магданоз
	¼ чаена лъжичка къри / или куркума/
	Черен пипер по желание
	_Начин на приготвяне:_
	Оризът се сварява в 500 мл. вода и се прецежда. Почиствате и измивате добре всички зеленчуци, след което ги задушавате за 10 — 15 минути на умерен огън. Маслините се нарязват на дребно и се прибавят към зеленчуците. Оставяте още 5 минути, след което добавяте ориза, соевия сос и лимоновия сок. Изключете котлона, но оставете ястието още 5–10 минути, като разбъркате добре продуктите. Овкусявате с подправките и сервирате.


>>>>>	Лазаня със сирене и домати
	_Необходими продукти:_
	½ кг кори за лазаня
	300 гр. бяло сирене
	200 гр. бяла моцарела /по желание/
	150 гр. кашкавал
	6 бр. средно големи домати
	½ връзка пресен босилек
	4 яйца
	½ литър прясно мляко
	Черен пипер по желание
	_Начин на приготвяне:_
	Корите се накисват за 5–6 секунди във вряла вода. Доматите се измиват и нарязват на кръгчета. Сиренето се натрошава на дребно, а моцарелата се нарязва на ивици. Намазвате тавата с олио и покривате с кори. Върху тях поставяте в следния ред: домати, сирене, моцарела, ситно нарязан босилек и малко кашкавал. Редувате по този начин, докато свършат корите. Горният слой трябва да бъде само от кори. Разбивате яйцата, млякото и олиото. Заливате с получената смес лазанята и поръсвате с останалия кашкавал. Запичате за 20–25 минути в предварително загрята фурна на 180–200 градуса. Ястието е готово за сервиране.


>>>>>	Кюфтета с червено цвекло и кайма
	_Необходими продукти:_
	250 гр. кайма
	2–3 бр. яйца /зависи от големината /
	2 глави червено цвекло
	2 глави лук
	1–2 скилидки чесън
	2 супени лъжици олио
	30 гр. каперси / по желание/
	Подправки на вкус
	_Начин на приготвяне:_
	Червеното цвекло се почиства и настъргва на ренде, след което се оставя за 15 минути, за да се отцеди водата. През това време почиствате лука и чесъна. Забърквате ги с останалите продукти до получаване тесто за кюфтета. Накрая прибавяте и червеното цвекло. Оформяте средно големи кюфтета и поставяте върху хартия за печене в тавата. Запичате 25–30 минути в предварително загрята фурна на 200 градуса.


>>>>>	Картофено руло с печени чушки
	_Необходими продукти:_
	5–6 бр. картофи
	2–3 яйца
	5–6 бр. печени чушки
	150 гр. сирене
	1 глава лук
	2 скилидки чесън
	4 супени лъжици олио
	½ връзка копър
	¼ връзка розмарин
	1 чаена лъжица риган
	¼ чаена лъжица куркума / по желание/
	2 супени лъжици галета
	_Начин на приготвяне:_
	Картофите се обелват и рендосват на едро, след което се оставят за 10 минути, за да се отцеди водата от тях. Лукът и чесънът се почистват и нарязват. Смесвате в купа отцедените картофи с яйцата, лука и чесъна. Прибавяте всички подправки. Ако сместа се получи по-рядка, добавяте 1–2 супени лъжици брашно. Разстилате хартия за печене върху тавата и с помощта на четка намазвате с малко олио, а върху него поръсвате галета. Изсипвате картофената смес и я подравнявате подобно на блат за пица. Запичате 20–25 минути в предварително загрята фурна на 200 градуса. Изваждате от фурната и поръсвате изпечения блат с натрошено сирене, а върху него поставяте печени чушки нарязани на ивички. С помощта на хартията оформете руло, като завиете добре краищата. Запечати отново във фурна на 180 градуса за не повече от 15 минути. Изваждате рулото от фурната и оставяте 5–10 минути, за да се охлади, след което внимателно разрязвате хартията, за да запазите получената овална форма. Сервирате с млечен сос и зелена салата.


>>>>>	Руло от тиквички
	_Необходими продукти:_
	3 бр. големи тиквички
	4 яйца
	50 гр. рендосан пармезан /или друг твърд кашкавал/
	200 гр. шунка на слайдове
	100 гр. моцарела /може да заменяте с топено или пушено сирене/
	½ връзка копър
	2 супени лъжици олио
	Други подправки по избор
	_Начин на приготвяне:_
	Тиквичките се почистват и рендосват, след което се оставят минимум 15–20 минути за отцеждане на водата. В голяма купа разбивате яйцата. Добавяте пармезана и една супена лъжица олио. Накрая прибавяте отцедените тиквички. Покривате тавата с хартия за печене и намазвате внимателно с четка останалото олио. Поръсвате с галета и изсипвате тиквената смес, като трябва да наподобява блат за пица. Запича се за 20 минути в предварително загрята фурна на 180 градуса /обезателно на средното ниво на фурната, за да не изгори долната част/. Изваждате, нареждате шунка на слайдове, а върху нея моцарела нарязана на кръгчета. Завивате внимателно сместа с помощта на хартия, за да не изтича пълнежа. Връщате във фурната за 10 минути. Преди да сервирате, оставяте рулото за 5–10 минути и разрязвате хартията от горната част. Рулото се сервира с чеснов сос и салата по избор.


>>>>>	Бобени кюфтета с млечен сос
	_Необходими продукти:_
	500 гр. червен сварен боб / може и от консерва/
	½ връзка зелен лук
	2 супени лъжици соев сос
	1–2 бр. яйца
	5 супени лъжици настърган пармезан /или друго твърд кашкавал/
	2 супени лъжици галета
	4 супени лъжици олио
	50 мл лимонов сок
	Подправки на вкус
	1 супена лъжица брашно
	За соса:
	1)Млечен сос с чушка
	200 гр. пълномаслено кисело мляко
	1 супена лъжица сметана
	1 супена лъжица майонеза
	1 супена лъжица лимонов сок
	1 сладка червена чушка / нарязана на много дребно/
	½ връзка магданоз
	2)Млечен сос
	200 гр. кисело мляко
	2 супени лъжици майонеза
	1 чаена лъжица горчица
	_Начин на приготвяне:_
	Бобът се пасира с лимоновия сок и соевия сос. Добавяте 3-те супени лъжици олио, яйцата и лука. Замесвате тесто за кюфтета. Прибавяте пармезана и отново замесвате. Ако сместа е течна сложете и брашно. Намазвате внимателно хартията за печене с останалата лъжица олио. Оформяте кюфтетата и овалвате в галета. Запичате до готовност. Сервирате със сос и зелена салата.


>>>>>	Картофи с броколи на фурна
	_Необходими продукти:_
	6–7 средно големи картофи
	1 глава броколи
	300 гр. сварени гъби
	100 гр. сирене
	100 гр. кашкавал
	100 гр. пармезан
	Розмарин, риган, копър, пипер на вкус
	50 мл. олио
	50 мл. вода
	_Начин на приготвяне:_
	Картофите се обелват и сваряват. Когато са готови се нарязват на кръгчета. Броколито се разделя на розички и се измива добре. Смесвате картофите и броколито с останалите продукти в йенска тенджера и разбърквате добре. Овкусявате с подправките. Запичате за 15 минути в предварително загрята фурна на 220 градуса.


>>>>>	Зеленчукови кюфтета от целина
	_Необходими продукти:_
	1 глава целина
	3–4 бр. картофи
	2 бр. моркови
	1 чаена чаша сварен грах
	3–4 яйца
	50 мл. олио
	2 супени лъжици галета
	Подправки на вкус
	_Начин на приготвяне:_
	Целината, морковите и картофите се обелват, измиват и с помощта на ренде се настъргват на едро. Смесват се с останалите продукти, до получаване на зеленчуково тесто. Оформяте кюфтета, които запичате за 30 минути в предварително загрята фурна на 180–200 градуса. Сервирате с чеснов сос и салата от рукола.


>>>>>	Спаначени кюфтета със сирене
	_Необходими продукти:_
	200 гр. пресен спанак
	1 тиквичка
	1 морков
	2 бр. картофи
	3 бр. яйца
	100 гр. сирене
	100 гр. брашно / или галета/
	¼ чаена лъжичка кимион
	1 чаена лъжица джонджен
	2–3 супени лъжици олио
	_Начин на приготвяне:_
	Тиквичката, морковите и картофите се почистват и настъргват на едро, след което се оставят 30 минути да се отцеди водата от тях. Яйцата се разбиват и се смесват със сиренето и подправките. Спанакът се измива много внимателно, след което се нарязва на лентички. Смесвате всички продукти, овкусявате с подправките и прибавяте олио и галета. Загрявате фурната на 180 градуса и запичате оформените кюфтета за не повече от 30 минути. Използвайте хартия за печене, за да не загорят.


>>>>>	Пиле с къри
	_Необходими продукти:_
	500 гр. пилешки гърди
	2 глави лук
	6–7 скилидки чесън
	4 чаени лъжици къри
	1 чаена лъжица кимион
	2 ½ чаени чаши прясно мляко
	1 чаена чаша сварен грах
	1 чаена чаша сварена царевица
	_Начин на приготвяне:_
	Пилешките гърди се нарязват на малки парчета. Задушават се с лука и чесъна за 5 минути. Добавяте подправките и задушавате още 10 минути, след което доливате млякото. Разбърквате добре и прибавяте останалите продукти. Оставете ястието за 30 минути на умерен огън. Преди да сервирате поръсете със ситно нарязан магданоз. Ястието може да се сервира със сварен ориз или кускус.


>>>>>	Пастет от броколи
	_Необходими продукти:_
	500 гр. броколи
	250 гр. кремообразна извара
	3 супени лъжици майонеза /по желание/
	4–5 ситно нарязани скилидки чесън
	100 гр. смлени орехови ядки
	2 супени лъжици олио
	1 супена лъжица лимонов сок
	_Начин на приготвяне:_
	Броколито се разделят на розички, които измиване внимателно. Сваряват се за 15 минути на умерен котлон, след което се пасират. Смесвате с останалите продукти и разбърквате добре. Оставяте за 20 минути в хладилника и сервирате като гарнитура.


>>>>>	Броколи с ориз
	_Необходими продукти:_
	250 гр. ориз
	2 глава броколи
	2 глави лук
	1 голяма червена чушка
	100 гр. маслини
	2 супени лъжици лимонов сок
	3–4 супени лъжици олио
	Подправки на вкус
	_Начин на приготвяне:_
	Почиствате и сварявате броколито, след което пасирате. Оризът се сварява с избраните от вас подправки. Прецеждате и смесвате с броколито. Лукът и чушката се задушават и се прибавят към сместа. Сервирате ястието украсено с маслини.


>>>>>	Пилешки гърди с моцарела
	_Необходими продукти:_
	3 бр. пилешки гърди
	2 пакетчета моцарела
	3 бр. средно големи домати
	9–12 бр. листа спанак
	3–4 нарязани на ситно скилидки чесън
	_Начин на приготвяне:_
	Нарязвате внимателно 4 джобчета на всяка една от пилешките гърди. Във всяко джобче поставяте парченце моцарела и парченце домат, нарязани на кръгчета. Поставяте хартия за печене върху тавата, след което нареждате филии от черен хляб с големината на пилешките гърди. Върху хляба поръсвате чесън, а върху него настилате по 3–4 листа от предварително измития спанак. Накрая нареждате пилешките гърди върху всяка филийка. По желание намазвате отгоре с малко олио, след което поръсвате с настърган пармезан /или кашкавал/. Запичате във фурна, загрята на 200 градуса за 20–25 минути и сервирате със салата.


>>>>>	Бяла риба в гювече
	_Необходими продукти:_
	1,5 кг филе от бяла риба
	6–7 бр. картофи
	2–3 бр. моркови
	3 средно големи чушки
	2–3 глави лук
	1 чаена чаша сварен грах
	150 гр. доматено пюре
	½ връзка копър
	½ връзка магданоз
	4 супени лъжици олио
	3 супени лъжици лимон
	Подправки за риба
	_Начин на приготвяне:_
	Рибата се нарязва на парчета и се овалва в подправка за риба. Оставяте да престои около час в хладилника. Зеленчуците се почистват и нарязват на кръгчета. Дъното на гювеча се намазва с олио и започвате да нареждате зеленчуците в следния ред: картофи, моркови, чушка, грах и риба. Добавяте и по малко олио. Редувате по този начин докато свършат продуктите. Накрая заливате с доматения сос и запичате на 180 градуса за около час. Сервирате и поръсвате със ситно нарязан копър и магданоз, като прибавяте и лимонов сок.


>>>>>	Макарони със зеленчуци
	_Необходими продукти:_
	500 гр. пълнозърнести макарони
	2 бр. моркови
	½ глава карфиол /или броколи/
	1 чаена чаша сварена царевица
	4–5 бр. кисели краставички
	180 гр. сварени гъби
	200 гр. шунка
	50 гр. масло
	150–200 гр. рендосан кашкавал
	300 мл. прясно мляко
	1 ½ чаени лъжици бяло рожково брашно /или 1 супена лъжица обикновено брашно/
	_Начин на приготвяне:_
	Макароните, карфиолът и морковите се сваряват поотделно, като зеленчуците трябва да останат хрупкави. Когато макароните са готови прецеждате и поставяте в йенска тенджера. Прибавяте всички останали зеленчуци, нарязани на дребно. Накрая добавяте шунка, която предварително сте нарязали на дребно. Разбърквате добре. Разтапяте маслото, смесвате с прясно мляко и брашно. Получената течност изсипвате върху сместа. Накрая поръсвате с кашкавал. Поставяте йенската тенджера в предварително загрята на 180 градуса фурна. Запичате до зачервяване на кашкавала.


>>>>>	Свинско със зеленчуци в гювеч
	_Необходими продукти:_
	500 гр. свинско месо
	1 глава лук
	½ чаена чаша олио
	2 бр. моркови
	1 глава целина
	2 бр. чушки
	150 гр. гъби
	100 гр. грах
	50 мл. бяло вино /по желание/
	4 супени лъжици олио
	2–3 бр. картофи
	Подправки на вкус
	_Начин на приготвяне:_
	Зеленчуците се почистват, измиват и нарязват. Свинското месо се нарязва на средно големи парчета. Смесвате продуктите в гювеча. Добавяте олиото, избраните от вас подправки и разбърквате добре. Накрая доливате виното и 1 чаена чаша вода и поставяте гювеча за час в предварително загрята фурна на 200–220 градуса. След 60 минути проверявате дали е останала вода в ястието. Тогава можете да прибавите брашното и да оставите ястието още 10 минути във фурната.


>>>>>	Спагети с морски дарове
	_Необходими продукти:_
	500 гр. спагети
	200 гр. раклет или друг мек кашкавал на слайдове
	200 гр. ролца от раци
	150 гр. маслини
	100 гр. кисели краставички
	4–5 бр. печени червени чушки
	300 гр. скариди
	2–3 скилидки ситно нарязан чесън
	1 чаена чаша прясно мляко
	½ супена лъжица брашно
	2 супени лъжици лимонов сок
	4 супени лъжици олио
	_Начин на приготвяне:_
	Ролцата от раци се нарязват на лентички и се задушават със скаридите и чесъна за 5 минути. Маслините, киселите краставички и чушките също се нарязват и се добавят към задушената смес. Прибавяте подправките и оставяте ястието още 5 минути на умерен огън. Спагетите се сваряват, изцеждат. Изсипвате в йенска тенджера. Смесвате ги със задушените зеленчуци и лимоновия сок. Разбърквате брашното и млякото до получаване на хомогенна смес, която разливате върху спагетите. Отгоре нареждате раклета или слайдовете кашкавал и запичате за 5–10 минути до разтапянето му.


>>>>>	Кюфтета от целина и козе сирене
	_Необходими продукти:_
	1 глава целина
	1 малка глава червено цвекло
	1 глава лук
	300 гр. козе сирене
	4 яйца
	½ чаена чаша олио
	2 супени лъжици сусам
	2 супени лъжици галета
	50 гр. пармезан по желание
	_Начин на приготвяне:_
	Целината и червеното цвекло се обелват, измиват и настъргват на ренде. Оставят се около 15 минути да се отцеди водата в тях. Изсипвате в голяма купа и добавяте нарязания на дребно лук. Обърквате с яйцата, олиото, галетата, пармезана и натрошеното сирене. Замесвате тесто. Оформяте кюфтета, които поръсвате със сусам. Запичате във фурна загрята на 180 градуса за около 30 минути. Сервирате със салата от червено мариновано зеле.


>>>>>	Картофено руло с пълнеж от спанак
	_Необходими продукти:_
	3–4 бр. яйца
	3–4 бр. супени лъжици галета
	5–6 средно големи картофи
	Къри, куркума, риган, копър
	50 гр. пармезан / грана падано/
	_За пълнежа:_
	200–300 гр. нарязан спанак
	3–4 скилидки чесън
	200 гр. сирене Рикота /или друго фреш сирене/
	250 гр. кайма
	1 глава лук
	_Начин на приготвяне:_
	Обелвате, измивате и рендосвате на едро картофите. Оставяте ги минимум 30 минути, за да се отцеди водата. През това време поотделно задушавате за 10–15 минути каймата с лука, а спанака с чесъна. Когато са готови обърквате двете смеси. Прибавяте сиренето Рикота, като разбърквате до получаване на хомогенна смес. Пълнежът е готов. В купа забърквате изцедените картофи, яйцата, галетата и подправките. Поставяте хартия за печене върху тавата и намазвате с много малко олио. Поръсвате с галета и изсипвате картофената смес. Загладете докато наподоби блат за пица и запичате за 20 минути в предварително загрята фурна на 180–200 градуса. Изваждате от фурната. Прибавяте пълнежа и с помощта на хартията завивате на руло, като краищата трябва да са добре затворени. Връщате във фурната за 15 минути и изключвате. Преди да сервирате охлаждате ястието за 5–10 минути, след което разрязвате с ножица внимателно хартията. Това се налага, за да не се развали овалната форма. Сервирате със салата от киноа.


>>>	Десерти

>>>>	Сурови бонбони с ленено семе
	_Необходими продукти:_
	1 чаена чаша ядки по избор /орехи, кашу, бадеми/
	¼ чаена чаша чия
	¼ чаена чаша ленено семе
	¼ чаена чаша тиквено семе
	2 супени лъжици рожков брашно
	1 супена лъжица какао
	2 супени лъжици стафиди
	2 супени лъжици масло
	¼ чаена чаша ситно настърган черен шоколад
	15 бр. фурми
	1 чаена чаша прясно мляко
	_Начин на приготвяне:_
	Поставяте фурмите и орехите в блендер, след което добавяте и останалите продукти. Доливате млякото и отново блиндирате до получаване на хомогенна смес. Накрая прибавяте маслото. Оформяте топчета от сместа и овалвате с предварително настъргания шоколад от двете страни. Оставяте в хладилника за 1 час и сервирате.


>>>>	Бонбони с лимец
	_Необходими продукти:_
	1 чаена чаша лимец
	100 гр. суров слънчоглед
	20 бр. фурми
	100 гр. кашу /или ядки по избор/
	4 супени лъжици тахан
	2 супени лъжици брашно от рожков
	1 чаена лъжица канела
	_Начин на приготвяне:_
	Лимецът се сварява за 20 минути /до леко омекване/, след което се смесва с ядките и фурмите в блендер. Изсипвате в купа и добавяте останалите продукти. Замесвате продуктите до получаване на тесто. Оформяте бонбоните и ги посипвате с кокосови стърготини. Оставяте в хладилника докато се стегнат.


>>>>	Торта с чия и ленено семе
	За блата:
	4 бр. яйца
	½ чаена чаша кафява захар
	2 чаени чаши брашно от лимец
	2 супени лъжици брашно от рожков
	½ чаена чаша ленено семе
	2 супени лъжици чия
	½ чаена чаша ядки по избор
	3 супени лъжици овесени ядки
	2 бр. бакпулвер
	½ чаена чаша олио
	1 чаена чаша прясно мляко
	За крема:
	700 гр. сирене Рикота /или друго меко сирене/
	½ чаена чаша пудра захар
	500 гр. пълномаслено кисело мляко /или сладка сметана/
	100 гр. сушени портокалови плодчета /или стафиди/
	2 бр. банани /или ягоди/
	За глазурата:
	4 супени лъжици с връх черно натурално какао
	4 супени лъжици мед
	½ кафена чашка масло
	3–4 лъжици прясно мляко
	Внимание: Може да използвате 100 гр. готова шоколадова глазура, която да разтопите на водна баня
	Начин на приготвяне на блатовете:
	Яйцата и захарта се разбиват с миксер до получаване на пухкава смес. Добавяте брашната, лененото семе, овесените ядки и чията. Прибавяте олио, прясно мляко и отново разбивате с миксер. Накрая прибавете бакпулвер, смлените на дребно ядки и разбърквате отново. Изсипвате сместа в тефлонова тава /среден размер/, предварително намазана с малко масло. Запичате 40 минути на 170–180 градуса. Оставяте да изстине и разделяте полученият сладкиш на 2–3 равни блата. По желание всеки един от тях може да се сиропира с топла сладка вода или сок от компот.
	_Начин на приготвяне на крема:_
	Миксирате сиренето с пудрата захар и добавяте киселото мляко. Бъркате до получаване на хомогенна смес. Прибавете портокаловите плодчета. Поставяте първия блат във форма за торта и изсипвате част от крема. Върху него поставяте втори блат и изсипвате остатъка от крема. Покрийте с последния блат.
	Начин на приготвяне на глазурата:
	Разтапяте маслото и с енергично бъркане добавяте супените лъжици какао. Прибавяте меда и продължавате да бъркате енергично. Накрая добавяте прясно мляко. Когато се получи хомогенна смес сваляте от котлона и равномерно с помощта на четка покривате тортата с шоколадовата смес. Тортата трябва да престои 5–6 часа в хладилника, до стягане на крема и глазурата.


>>>>	Бонбони с канела и сусам
	_Необходими продукти:_
	150–200 гр. микс от сушени плодове
	1–2 бр. банани
	2–3 супени лъжици рожков брашно
	1 чаена лъжица канела


>>>>	Кокосови стърготини и сусам за овалване
	_Начин на приготвяне:_
	Бананите се пасират, а сушените плодове се слагат в блендер. Смесвате двата продукта и добавяте канела. Оформяте топчета и поръсвате с кокосови стърготини и сусам. Оставете за няколко часа в хладилника, за да се стегне сместа.


>>>>	Брауни с тиква
	_Необходими продукти:_
	4 яйца
	4 супени лъжици кафява захар
	150 гр. брашно от рожков
	1 бакпулвер
	150 гр. стафиди
	200 гр. смлени орехи
	500 гр. настъргана на ситно тиква
	_Начин на приготвяне:_
	Стафидите се накисват за 15 минути в топла вода. Яйцата и захарта се разбиват с помощта на миксер. Добавяте рожков брашно, бакпулвер и отново миксирате. В последващия ред прибавяте: орехи, тиква и стафиди. Изсипвате получената смес в предварително намазана с масло тава и запичате за 25–30 минути в предварително загрята фурна на 180–200 градуса. Заливате с шоколадова глазура / вижте рецептата за нея в „Торта с чия и ленено семе“/. Оставяте в хладилник за 4–5 часа.


>>>>	Брауни с шипково брашно
	_Необходими продукти:_
	6 супени лъжици брашно от шипка
	6 супени лъжици брашно от рожков
	4 супени лъжици черно натурално какао
	1 бакпулвер
	½ чаена чаша кафява захар
	3 бр. яйца
	5 супени лъжици смлени ядки /по избор/
	50 гр. настърган черен шоколад
	1 чаена чаша сушени плодове
	_Начин на приготвяне:_
	Плодовете се накисват за 10–15 минути в топла вода, след което се нарязват на дребно. Яйцата и захарта се разбиват с миксер, като постепенно към тях се добавят брашната, какаото и бакпулвера. Ако сместа е суха, добавете ½ чаена чаша прясно или кисело мляко /по ваш избор/. Накрая прибавяте ядките, шоколада и нарязаните плодове. Изсипвате сместа в тава намазана с малко масло и печете 20 минути в предварително загрята фурна на 180 градуса. Извадете сладкиша да изстине, след което трябва да престои за 2 часа в хладилник, преди да сервирате.


>>>>	Мраморен сладкиш с рожков брашно
	_Необходими продукти:_
	За бялата смес:
	500 гр. извара /може да използвате сирене крема или маскапоне/
	100 гр. кафява захар
	100 гр. сушени портокалови плодчета
	1 бакпулвер
	1 яйце
	1 супена лъжица брашно от лимец / ако сместа се получи течна/
	За шоколадовата смес:
	½ чаена чаша брашно от рожков
	½ чаена чаша какао
	½ чаена чаша кафява захар
	2 бр. яйца
	1 бр. ванилова есенция
	_Начин на приготвяне:_
	Миксирате яйцата със захарта и добавяте извара. С помощта на миксер отново разбърквате. Прибавяте сушените плодове и разбърквате добре получената смес. По същия начин приготвяте и шоколадовата смес, като накрая добавяте брашното, какаото и ванилията. Намазвате тавата, в която ще печете сладкиша с малко масло. Изсипвате част от бялата смес, след което част от шоколадовата. След като привършите и с двете смеси, запечете сладкиша за 30 минути на 200 градуса. Сладкишът се остава да изстине и се слага за няколко часа в хладилника, преди да сервирате.


>>>>	Мъфини с шипково брашно
	_Необходими продукти:_
	1 чаена чаша кисело мляко
	1 бакпулвер
	2–3 бр. яйца
	1 кафена чаша олио
	1 кафена чаша кафява захар
	1 кафена чаша шипково брашно
	1 кафена чаша брашно от лимец
	1 супена лъжица рожков брашно
	1 бр. ванилия
	1 кафена чаша конфитюр
	Шоколадова глазура /или какаова паста/
	Конопени семена за украса
	_Начин на приготвяне:_
	Яйцата и захарта се разбиват с помощта на миксер. Бакпулверът се разтваря в киселото мляко и се прибавя към яйцата. Постепенно добавяте всички видове брашна и миксирате до получаване на хомогенна смес. Накрая прибавяте пакетче ванилия. Всяка една от формичките за мъфините се намазва с малко масло. Запълвате формата до половината, след което слагате 1 чаена лъжица конфитюр. Върху него доливате отново от сместа. Мъфините се запичат за 20 минути в предварително загрята фурна на 180–200 градуса. Извадете от фурната и оставете да изстинат. С помощта на четка намазвате всеки един от тях с глазура, върху която посипвате конопени семена. Оставате 20 минути да изстинат и сервирате.


>>>>	Мъфини с кокосово брашно и череши
	_Необходими продукти:_
	3 яйца
	½ чаена чаша олио
	6 супени лъжици кокосово брашно
	2 супени лъжици кокосови стърготини
	2 супени лъжици мискитово брашно
	1 супена лъжица чия
	1 супена лъжица ленено семе
	½ чаена чаша кафява захар
	½ кофичка кисело мляко
	1 чаена лъжица сода
	½ бакпулвер
	1 ванилия конфитюр от череши
	150–200 мл прясно мляко
	_Начин на приготвяне:_
	Яйцата и захарта се разбиват с миксер, след което се добавят кокосово и мискитово брашно. Прибавяте киселото мляко, в което предварително сте разтворили содата и отново разбърквате. Накрая се добавя олио и бакпулвер. Чията и лененото семе се оставят в прясното мляко до набъбване /около 30 минути/, след което се смесват с останалите продукти. Разбърквате до получаване на хомогенна смес. Формичките се запълват до половина, след което прибавяте конфитюр. Заливате конфитюра с част от сместа, но да не покрива върха на формата. Мъфините се пекат 25–30 минути. По желание може да украсите с шоколадова или ванилова кувертюра, или просто да поръсите със захарни пръчици.


>	Заключение

	В увода на тази книга отбелязах, че съзнателно или не, човешката ни природа е подчинена на утопията за изградена сигурност. Казано с други думи, несъзнателно обвързваме ума си със „старото“ и познатото в живота ни и изпитваме страх и несигурност от всичко ново, което може да доведе до някаква РЕОРГАНИЗАЦИЯ в настоящето или бъдещето. По този начин обаче ние категорично се противопоставяме на промяната. Вкопчвайки се в миналото блокираме всякакви шансове да подобрим бъдещето си. Първоначално дори не осъзнаваме, че именно миналото е бремето, което не само подпомага „боксуването“ ни на едно място, но има решаващ глас при превъплъщаването ни в ролята на жертви и безспорно пречи за нашето еволюиране. В даден етап от живота ни неминуемо усещаме, че сме дошли на този свят с определена мисия. Тогава подсъзнателно се опитваме да отхвърлим тази болезнена зависимост, съзрявайки, че ни води до процес на деградация, вместо еволюция в нашето развитие. Вследствие на това в настоящия момент ни обземат чувства като вина, агресия, страх, гняв и т.н. С всяка нова преживяна ситуация те се задълбочават и пораждат не само комплекси за стойността на личността ни, но започват да упражняват пълен контрол над живота ни. Крайният резултат е, че вместо да търпим развитие в житейския си път, започваме да вървим срещу самите себе си. По този начин натрупваме отрицателна представа за нашата личност, за живота и дори за обществото като цяло. Държа да отбележа, че според мен така поставяме началото на голямата психологическа битка между духовното и материалното си АЗ, отражението на която често е свързано с депресии, болести и безсмислено съществуване. Отбелязвам безсмислено, защото хабейки жизнената си енергия в поддържане на минали преживявания и неудачи, утвърждаваме безвъзвратно негативното си поведение. Благодарение на което, съвсем логично оставаме без енергийни ресурси, които биха ни помогнали за прекъсване на този омагьосан кръг, както и поставяне на нова цел в житейското ни съществуване. Изводът е, че всеки един от нас съзнателно или несъзнателно участва във формирането на болно общество, чиято промяна може да започне единствено от самите нас.
	В книгата си се опитах да дефинирам практични насоки, с които да подпомогна за пробуждането на духовното във вас, както и изпитани начини за постигане на най-съкровените ви желания и мечти. На мнение съм, че ако всеки един човешки индивид реши да промени себе си и пренасочи вниманието си към духовността, ще успее да направи светът такъв, какъвто тайно си мечтае да бъде. Имам предвид, че вие ще започнете нов цикъл в живота си. Вследствие на този процес ще успеете да трансформирате проблемите си в шансове; неудачите в успехи; недоволството в амбиция; изолацията в подкрепа и сътрудничество. Уверявам ви, че поставяйки си ясна цел, която да блести като морски ФАР във вашето земно съществуване, вие извървявате половината път към промяната. Вярвайте в себе си, вярвайте в хората, вярвайте в обстоятелствата, вярвайте в Бога. Вярата е безценна. Не се страхувайте от провалите по пътя, защото само така ще намерите себе си. Ще падате, ще ставате, но вярата ще ви доведе успешно до положителен резултат. Лично аз все още вярвам, че ако се обединим, можем да постигнем свят, в който моралът и ценностната система ще победят грубо наложения в последните години материализъм.
	Като заключение, бих искала да благодаря за вашето търпение и интерес. Вложих в книгата си цялата любов, с единствената цел по някакъв начин да успея да помогна на повече хора да се справят с текущите си проблеми. Имах най-искреното желание да ви вдъхна вяра, надежда и психическа сила, че никога не е късно да промените начина си на мислене и да погледнете реално, но положително на живота. Смятам за уместно да завърша със следната позната за всички ни мисъл:
C>
	„Ако искате да промените света, би трябвало да започнете от себе си!“
C$
	На добър път! Желая ви успех!
