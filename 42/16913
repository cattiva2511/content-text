>	Първа глава

	_Флоренция_
	_3 март 1503_

	— Дръжте крадлата! Дръжте я! Ограбиха ме!
	Санчия изтича напряко по Меркато Векио, покрай църквата, после по улицата и прескочи някакъв измършавял уличен пес, който се облажваше с пръснатите по каменната настилка отпадъци. Сниши се под протегнатата ръка на един обущар с кожена престилка, но огромната му десница улови грубия шал, който покриваше главата й. Тя се отскубна от него с рязък замах и продължи да тича.
	Търговецът, който я преследваше, напук на пълнотата си все повече я застигаше, така че сърцето на Санчия биеше панически под ребрата и.
	Този път щяха да я пипнат.
	Щяха да й отсекат ръцете до ставите.
	Щяха да я хвърлят в отпадната яма за храна на плъховете.
	Изгаряща болка проряза лявата й страна като убождане е игла. Въпреки всичко трябваше да бяга.
	Какво щеше да стане иначе с Пиеро? — питаше се тя отчаяна. Другите бяха по-големи и някак си щяха да оцелеят. Но Пиер беше едва на шест. На толкова малко дете можеха да му се случат твърде много неща…
	— Дръжте я, дръвници! Малката обесница ми задигна кесията!
	Dio*, помисли си Санчия, та той беше по петте й как можеше да тича толкова бързо с тия тлъстини по тялото си? Тя избягна една бъчва с риба, зави към ъгъла на Канто ди Вакереча, за да свърне сетне в малка уличка между златарски дюкян и някаква аптека.
	[* Боже мой (итал.) — Б.пр.]
	Мрак. Над града се стелеше здрач, но в уличката цареше непрогледна тъмнина.
	От дълбоките сенки изпод темелите на малките къщи искряха светещи очички.
	Плъхове. Пълчища плъхове.
	Тя спря като закована и неволно потръпна.
	Камъните под тънките подметки на обувките й бяха хлъзгави от отпадъците, които собствениците на дюкяните изхвърляха навън. От плъховете нямаше защо да се бои, щом като се задоволяваха с нечистотиите.
	Вонята на разваляща се храна в тясната улица беше задушаваща. Тя преглътна и се опита да надмогне погнусата, която идваше както от страха, така и от смрадта.
	— В коя посока побягна?
	Гласът на търговеца звучеше изнемощяло и малко отдалечено. Отскубна ли се от ръцете му, като побягна през глава в страничната улица? Тя се притисна в непрогледната сянка на златарския дюкян, опряла дланите си в стената. Дишаше на неравни, мъчителни пресекулки. Дали нямаше да я чуе? Опита се да задържи дъха си, доколкото го имаше.
	Cristo*, какво щеше да стане, ако я беше чул? Студенината на зида проникна през плата на роклята й и охлади гърба й. Мускулите й изглежда се вцепениха, кръвта замръзна във вените й. Ненадейно напипа с дланите си изпъкналата грапава повърхност на каменната стена, но това беше почти приятно усещане. Да може да докосва нещо. Какво щеше да прави без ръцете си? Как щеше да живее? Как щяха всички те да живеят?
	[* Исусе Христе (итал.) — Б.пр.]
	— Насам, нескопоснице!
	Санчия замръзна. Гласът не беше на дебелия търговец, а на човек, когото за съжаление твърде добре познаваше. Сърцето й подскочи, окрилено от надежда. Страничният вход на аптеката се беше открехнал и в процепа тя разпозна въпреки тъмнината дребната, котешки облечена фигура на Каприно.
	Тя с един скок преодоля няколкото крачки и буквално се претърколи през прага на аптеката. Погледът й се стрелна безмълвно към предната част на дюкяна, но чиракът зад малката маса грижливо избягваше да поглежда в нейната посока.
	— Надежден е — обясни Каприно. — Работи за мен.
	Отрова, помисли си Санчия стъписана, или навярно силно действащите бели прахове, с които Каприно снабдяваше своите блудници.
	Каприно затвори вратата и протегна ръката си:
	— Кесията!
	Тя потърси под кърпата си меката кожена кесия и я пусна в дланта му. Наложи и се да се облегне на вратата, тъй като коленете й толкова силно трепереха, че едва стоеше изправена.
	— Беше несръчна — произнесе Каприно троснато. — Трябваше да оставя да те хване този глупак. Следващия път няма да ти помогна.
	Наложи й се да изчака, преди да заговори членоразделно:
	— Следваш път няма да има. Никога вече няма да го правя.
	— Ще го правиш — отвърна Каприно студено. — Сега не си на себе си от страх, но той ще мине този път. Ще забравиш страха си и ще мислиш само за парите, с които си набавяш прехраната. Иначе не си толкова несръчна. При следващите десет кражби навярно ще се отървеш невредима.
	— Трябва да намеря друг начин — Санчия сви ръцете си в пестници. — Трябва да има друг начин.
	— Когато дойде при мен, не беше на същото мнение. — Каприно отвори вратата. — Сега нямам никакво време за теб. Трябва да върша далеч по-важни неща при Джулия. Почакай тук още няколко минути, преди да се върнеш при Джовани.
	Вратата хлопна подпре му.
	Беше взел и нейния пай от кесията, както осъзна зашеметена. Отвореше ли се възможност, за Каприно всички грошове бяха едра пара, която прибираше за себе си. Утре щеше да го подири и да настоява за своя пай. Имаше да храни доста гърла, а Каприно беше съвсем прав. Гладът беше остър меч, който би превърнал и светеца в крадец.
	Но струваше ли си от глад да рискува да й отсекат ръцете?
	Обзе я наново паника, когато й се натрапи един ужасяващ спомен. Преди два месеца беше видяла, как изхвърлиха на улицата един крадец с два кървящи остатъка на отсечените ръце. Оттогава тя живееше дните си в страх от това наказание и нощем я измъчваха лоши сънища. Непрестанно си биеше главата как по друг начин да припечелва пари, за да ги изхранва всичките, докато тайно се боеше, че никога не ще осъществи отчаяните си планове. Друг начин нямаше.
	Така и следващия път, и по-следващия път нямаше да има друг изход. Щеше да й се налага отново и отново да краде, както беше предсказал Каприно. Но що се отнасяше до страха, който я държеше като в менгеме и я правеше безпомощна, той се заблуждаваше. Уплахът не беше състояние, което щеше да премине.
	Тя знаеше, че този страх никога няма да я напусне.


	— Добър вечер, благородни господари, имам честта да ви поздравя. Аз съм Гуидо Каприно. — От прага Каприно се усмихваше подкупващо на двамата знатни мъже, седнали край полираната маса. — Очарователната мадона Джулия ми каза, че бих могъл да ви окажа малка услуга.
	Докато се приближаваше почтително, той се стараеше да изглежда безразличен. По-възрастният трябва да е Лоренцо Вазаро, реши той. Високите скули и дълбоко хлътналите очи съответстваха на описанието, което Джулия му беше дала, отгоре на всичко инстинктите на Каприно реагираха спонтанно на мрачната и застрашителна аура, която витаеше около него. Със стройната си снага в черни велурени одежди с модни цепки той изглеждаше необичайно елегантен и далеч по-опасен от своя придружител. Когато Каприно хвърли поглед върху другия, изпита неприязън, тъй като придружителят на Вазаро беше твърде мъжествен. Лионело Андреас трябва да е на ръст над шест стъпки, прецени Каприно и беше с прекалено едри кости, за да прави впечатление на елегантен, дори и да е изискано облечен.
	В случая обаче, със сив панталон и свободно пусната бяла риза, той изглеждаше точно така, както беше очаквал Каприно: като варварин с повече войнственост, отколкото разсъдък. Той не носеше никакво оръжие, нито дори кинжал. Андреас може да е владетелят на Мандара, но Каприно беше готов да си заложи главата, че Вазаро е човекът, които дърпа конците зад кулисите.
	— Влезте, благородни Каприно — Андреас посегна към сребърната чаша на масата пред себе си и посочи с нея към застлан с възглавници стол до прозореца. — Седнете.
	Арогантното копеле не си беше направило труда да стане и да го поздрави както подобава. Въпреки това Каприно се усмихваше подкупващо и прекоси помещението, за да седне. Несъмнено Андреас смяташе за недостойно да изрази почит към него. Нищо, скоро щеше да мисли другояче.
	Лоренцо Вазаро се надигна и се придвижи безшумно и ловко през помещението, за да се облегне на прозореца. Кръстосал ръце на гърдите си, той насочи погледа си от упор към Каприно.
	Хитър шахматен ход. Страхопочитанието на Каприно към Лоренцо растеше с всеки изминат миг. С размяната на местата Каприно се беше озовал между Вазаро и Андреас. Сега вече Каприно се изкушаваше да заговори Вазаро като по-достойния от двамата, но все пак се обърна към Андреас:
	— Винаги съм свръх щастлив, когато мога да услужа на приятелите на мадона Джулия. Какво искате от мен?
	— Трябва ми крадец. — Андреас се облегна назад в стола си и заразглежда Каприно с присвити очи.
	Каприно издържа погледа му с невъзмутимо любезна усмивка.
	— За мен ще бъде удоволствие да ви набави най-ловкия крадец на Флоренция, ваше високоблагородие. Трябва ли да е само крадец или следва да притежава и други таланти? Трябва ли още и да убива? Разполагам с няколко предани души, които имат дарби в тази насока, но никой от тях не владее изключителните способности на благородния господар Вазаро.
	Андреас се вцепени:
	— Вие сте чували за Вазаро?
	— Как да не съм? — Каприно продължи да стои приведен на стола си, сложил грациозно едната си ръка с видима небрежност върху покритата с благородни камъни дръжка на камата си. — Той блести като сияйна звезда на небосклона и ослепява всички, които зърнат особата му. Чудно ли е, че го познавам?
	— Никак дори. — Андреас хвърли развеселен поглед към Вазаро, който все още наблюдаваше безизразно Каприно. — Чу ли, Лоренцо? Една звезда сред всички светци! Няма ли да благодариш на любезния господин?
	— Няма нужда от благодарност — побърза да каже Каприно. — Аз само отдавам дължимата почит. Колко глупаво беше от моя страна да допусна, че може да ви трябва убиец, когато все пак господин Вазаро е на вашите услуги. Защо би ви притрябвал друг…
	— Както казвате съвсем правилно, въобще не ми трябва убиец — прекъсна го Андреас с ненадейна нетърпеливост. — Трябва ми крадец, с ръце толкова умели и сигурни, като изстреляни от лъка на майстор стрели, с докосване, нежно като целувката на пеперуда.
	— Във Флоренция има безчет крадци — каза Каприно замислено. — Аз самият обучих няколко първокласни.
	— Чух за това. — Андреас присви устните си в цинична усмивка. — Несъмнено сте насочили и много хора към някогашната професия на моя приятел Лоренцо.
	Каприно реагира със свиване на рамене:
	— Един-двама. Но занаятът на убиеца изисква определено безстрашие, което не се среща у всеки. Крадецът е друго нещо. На него му е по-лесно. Кражбите наистина не се заплащат толкова добре, но… — Той не довърши мисълта си. — За колко време ще ви трябва този крадец, благородни Андреас?
	Андреас се втрещи:
	— Значи вие ме познавате? — В гласа му се долавяше застрашителна благост. — И моето име ли блести на небосклона?
	Ръката на Каприно сграбчи дръжката на камата. Усети, че по челото му изби пот, когато осъзна грешката си. Беше смятал Вазаро за истинската заплаха. Глупава грешка! Според житейския му опит повечето люде от военното съсловие, дори кондотиерите*, не притежаваха качествата и финеса, от които Каприно най-вече се възхищаваше. Но той не биваше да допуска презрението му към тази професия да засенчва оценката за мъжа до него. Не, това не бе съвсем вярно, призна си неохотно Каприно. Инстинктивната му неприязън към превъзхождащата мъжественост на Андреас беше допринесла за заблудата, която му попречи да подложи мъжа на сериозна преценка. Сега вече разпозна интелигентността редом с цинизма в сияещите тъмни очи на Андреас, които го пронизваха също толкова безпощадно, както очите на Вазаро. Каприно облиза с език долната си устна:
	[* Кондотиер — професионален пълководец на наемни войници XIV–XV в. — Б.ред.]
	— Вашата слава се е разпростряла над цяла Италия, господарю мой. Прочут кондотиер като вас трябва да слага в сметките си, че ще го разпознаят и… — Каприно спря да говори. — Та аз нямах никаква представа, че вашето посещение в града ни трябва да остане в тайна. Ако искате да останете неразпознат, то тогава се разбира от само себе си, че нито съм виждал лицето ви, нито съм чувал гласа ви, нито съм произнасял името ви.
	— И кой ви назова моето име? — попита Андреас с мек като коприна глас. — И по какъв повод? Аз помолих Джулия да не издава на никого, че се намирам във Флоренция.
	— Ваше Благородие, знаете колко са лекомислени жените. Когато Джулия ме помоли да дойда тук, тя ми спомена вашето име, но нищо друго. Кълна се в думите си, благородни Андреас. Щеше ли дамата да изпрати да ме извикат, ако не бях човек на дискретността и честта?
	— Лоренцо? — Погледът на Андреас беше вторачен в лицето на Каприно.
	Гласът на Вазаро беше толкова дрезгав, че отекна като звук от влачен по камънаци дървен сандък:
	— Ако цената е достатъчно висока, от него ще стане предател. Да му светя ли маслото? — Вазаро попита така, между другото, сякаш ставаше дума дали да излее остатъка от чашата на Андреас.
	Каприно се наклони върху стола си, за да скочи, готов с камата да…
	— Не вярвам — каза Андреас. — Той не знае достатъчно, за да ми навреди с нещо, а ще ми отнеме време да търся друг посредник.
	— Мъдро решение. — Каприно поотпусна дръжката на камата си. — Човек би следвало винаги да планира с далечна перспектива. Е, какво стана с крадеца?
	— Тъкмо сега ми хрумна едно качество, което непременно трябва да притежава — каза Андреас, вперил очи в своите тежки кожени ръкавици върху масата. — Той трябва да стане моя собственост.
	— Ваша собственост ли?
	Андреас гладеше с дългия си, огромен показалец месинговите пулове, които украсяваха ръкавицата:
	— Той трябва да ми служи телом и духом. Няма да позволя да избяга при вас и да си развърже езика за истории, които бихте продали твърде изгодно. — Андреас се усмихна. — Естествено, бих могъл да се отърва от него, след като изпълни предназначението си, но ми е противно по такъв начин да възнаграждавам добрата работа. Би било неблагоразумно.
	— Разбирам ви. — Шарещият поглед на Каприно се стрелна към Вазаро. Носеха се слухове, че Вазаро постъпил на служба при Андреас, когато кондотиерът бил седемнадесет годишен. Как е успял Андреас през всичките тези години да задържи на своя страна един толкова изтънчен убиец? Притежаваше ли го телом и духом, както възнамеряваше да притежава този крадец? За това си струваше да си поразчовърка мозъка, защото кой, освен сатаната би се подчинил на такъв демон? — Мъже от този сорт са трудни за намиране. Как бих могъл…
	— Вие трябва да разполагате с начини и средства — Андреас извади от пояса си една кесия и я хвърли на масата в посока към Каприно. — Алчност, мъст, женоря… ние знаем добре кои са оръжията, които побеждават мъжа. Хвърлете ги в боя.
	Каприно развърза кесията, за да преброи дукатите.
	— Една прилична цена.
	— Царска сума за един един-единствен малък крадец, както и вие знаете, но твърде недостатъчна за душата на някое човешко същество.
	Каприно се усмихна:
	— Сигурен съм, че скоро ще се убедите с очите си дали е така или не. — Той направи пауза. — Мога ли да я задържа? — попита той, като пъхаше кесията в пояса си. — Вашето доверие ме ласкае.
	— Каприно, не мога да си позволя да ви имам доверие. Ако ме измамите, зная къде да ви намеря. Кога мога да очаквам, че ще ми изпратите крадеца, за когото току-що ви платих?
	— Не мога да ви кажа със сигурност. — Каприно стана и понечи да тръгне към вратата. — Трябва да мисля и премисля, и…
	— Утре. — Тонът, с който говореше Андреас, остана непроменен, но усмивката му напомняше хищно животно. — До три часа. Аз съм нетърпелив човек. — Погледът му обхвана лицето на Каприно. — На вас вече някой ви се мержелее пред очите. Доведете ми го.
	Каприно се изплаши:
	— Но, Ваше Високоблагородие. Трябва да премисля и претегля… — Той спря на средата на думата. Как този кучи син съумя толкова лесно да прозре тайните му помисли? — Аз наистина имам в ума си едного, който би могъл да отговаря на вашите изисквания, но има някои трудности.
	— В такъв случай ги отстранете.
	— За това обаче навярно ще потрябват много повече дукати, отколкото съдържа тази кесия.
	Около устните на Андреас заигра крива усмивка:
	— Противно ми е, когато ме изнудват алчни люде. Би било твърде благоразумно, ако не изпускате от ума си това обстоятелство.
	Каприно зажумя с очи, за да скрие погледа си:
	— Не ми се ще да стоя тук като просяк. Моята работа си струва парите.
	— Ако сега му забия ножа между ребрата, още утре из улиците на Флоренция ще се намери друг Каприно — изрече почти беззвучно Вазаро. — Някой не толкова алчен, Лион.
	Каприно го побиха тръпки. Той се овладя с върховно усилие и кимна:
	— Утре или вдругиден. Не съм толкова глупав, че да се смятам за незаменим. Но Ваше Високоблагородие сте нетърпелив, а пък аз съм човекът, който днес може да ви помогне.
	Андреас премълча, докато Каприно усещаше тръпчивия привкус на страха в устата си.
	После Андреас направи нетърпелив жест с ръка:
	— Трябва да се убедя с очите си в уменията на вашия крадлив мошеник. — Той замълча. — Утре.
	— Но времето е прекалено малко. Аз не мога… — Каприно занемя. Беше получил прилично възнаграждение. В такъв случай ще е по-изгодно да не упражнява прекалено голям натиск: — Както заповяда Ваше Високоблагородие. Ще обърна земята и небето, за да изпълня желанието ви.
	— Утре в два часа ще се намирам на площада Сан Микеле с една кесия, също така добре натъпкана — обясни Андреас. — Ако вашият крадец успее да ми я задигне, то тя ще ви принадлежи. Ако ли не… — Той повдигна рамене. — В такъв случай ще бъда крайно недоволен от вас. Толкова много, че навярно ще ви извадят от река Арно. — Той го пусна да си върви с едно движение на ръката. — Лека нощ, Каприно. Защо не отведеш господина до дома му, Лоренцо?
	— О, аз живея само на една крачка. Къщата ми се намира близо до площада. — Каприно тръгна припряно към вратата. — Лека вечер, господари мои. До утре.
	В усмивката на Андреас имаше подигравка.
	— Придружи го, Лоренцо. За човек с кесия, пълна с дукати, улиците са опасни.
	В пристъп на безпомощен гняв Каприно разбра, че Андреас си играе с него. Той се обърна към вратата и изсъска между стиснатите си зъби:
	— Искате да проверите на място дали се боя от господин Лоренцо? Така е, боя се от него. Аз съвсем не съм смел човек, тъй като това, което съм, не го дължа на сърцатост. Но помислете си, кое ръководеше всички тази вечер. — Той се чукна с показалец по лявото слепоочие. — Това тук. Само то има значение. — После се поклони. — Както ще видите утре.
	Вратата се затръшна подпре му. Каприно си пое дъх, когато сковаността го напусна. Нагласи червената си кадифената барета извънредно грижливо, преди да слезе по стъпалата надолу. При това погледът му удивено се насочи към Венера, която в голото си великолепие украсяваше стената. Картината беше нова и изпълнена с истинско майсторство, но Венера не беше с изключителна хубост, обстоятелство, което не удивляваше. Джулия никога нямаше да допусне в дома и някой или нещо да засенчва собствените й прелести.
	— Buona sera*, Каприно — Джулия Марцо го пресрещна долу при стъпалата. — Стана ли както искахме? — Тя се усмихваше сладко.
	[* Добър вечер (итал.) — Б.пр.]
	Каприно повдигна наметалото си, за да й покаже кесията.
	Тя му протегна дланта си.
	— Удоволствие е да се работи с теб, Каприно.
	— Утре — възпротиви се той и понечи да я отмине.
	— Сега. — Усмивката й остана непроменена. — Или ще разкрия на благородния Андреас, че не възнамеряваш да изпълниш обещанието си и да намериш този крадец, ами още сега си хукнал към портите на града. Твърде се съмнявам дали въобще ще стигнеш до великолепната къща, която си вдигнал с изстисканите от твоите блудници и крадци дукати.
	Той се спря рязко и се обърна към нея. Наистина трябваше да предположи, че Джулия щеше да подслуша всичко, което се говори в покоите на Андреас. Не опираше само до ослепителната хубост на тази блудница, позволила й да се издигне от момиче в негов публичен дом до собственичка на таза изискана casa*. Джулия Марцо беше хитра. Неохотно развърза кесията и пусна пет дуката в дланта й.
	[* Къща, дом (итал.) — Б.пр.]
	— Някой ден, когато чашата на търпението ми прелее, ще наредя да те върнат при мен — каза той тихо. — Ще те съблека гола-голеничка и ще те изложа вън на улицата за показ. Всеки минувач ще може да купи твоята сладко ухаеща плът. Как мислиш, дали ще се харесаш на изтънчените си господа подир няколко седмици всеобща употреба?
	— Не можеш да ме уплашиш. — Тя отмина заплахата със свиване на рамене. — Каприно, вече не можеш нищо да ми сториш. Радвам се на закрилата на много силни господа тук във Флоренция.
	— Като например на закрилата на това копеле горе, нали? — Каприно посочи с глава към вратата в горния край на стъпалата. — Тук, във Флоренция, Андреас не разполага с никаква власт. Той е господар само в Мандара.
	— За момента. — Погледът на Джулия се зарея нагоре. — Лион би могъл да властва навсякъде. Мъже като него са рядкост.
	Каприно присви очи.
	— Не долавям ли тук полъх на страст, madonna mia*? Бъди предпазлива или ще загубиш единственото си оръжие в битката с Купидон! Една блудница не бива никога да изпитва желание. Тя трябва само да възбужда желанието на другите.
	[* Господарко моя (итал.) — Б.пр.]
	— И Лион ме желае страстно — обясни тя разпалено. — От две години насам той посещава моята casa. Никога не е искал друга жена, винаги само мен. — Когато забеляза удовлетворения поглед на Каприно, тя се опита равнодушно да омаловажи цялата история. — Не че е толкова важно…
	— Виждам, че твърде много държиш на него. — Той я погледна пронизващо. — Бих искал да зная само защо. Ти имаш извънредно странен вкус. Аз намирам този мъжага твърде грозен.
	— Та как можеш тъкмо ти да прецениш това? Нима ти намерих толкова много прелестни момчета и отблъскващи мъже, без да зная колко е своенравен твоят вкус, Каприно.
	Той натика кесията в пояса си и каза подигравателно:
	— За моя префинен вкус той е прекалено недодялан. Войниците могат да бъдат толкова грубовати… Но тук има за теб още пет дуката, ако откриеш, защо нашият сърцат кондотиер се нуждае от услугите на крадец.
	Погледът на Джулия се насочи отново към горния край на стъпалата.
	— Нека да помисля. Но той не е мъж, който се разбъбря в компанията на жена.
	— Дори в компанията на la bella* Джулия? — Каприно се обърна с лице към нея. — Седем дуката?
	[* Хубавата (итал.) — Б.пр.]
	Той отвори вратата и излезе на улицата.
	Тази вечер свърших чудесна работа, мислеше си Каприно доволен. Андреас изглежда се надяваше, че ще спечели много, защото не се пазари и се подчини доста безславно на исканията му. Ако действаше и по-нататък разумно, Каприно явно можеше да натрупа още злато в раклите си.
	Вместо да тръгне към собствената си къща встрани от площада, той се отправи към Виа Калиматла и печатницата на Джовани Балано.


	— Ти отстъпи прекалено лесно — каза Лоренцо, когато вратата се затвори зад Каприно. — Щях да го принудя да се задоволи с по-малко.
	Лион вдигна чашата към устните си.
	— В случай че Каприно ми доведе онзи, който ми трябва, парите ми няма да отидат на вятъра.
	Лоренцо сви рамене.
	— Щом така смяташ.
	— Да, така смятам. — Лион вдигна краката си върху масата и ги кръстоса. — Вдругиден тръгваме за Солинари.
	— В случай, че крадецът на Каприно издържи твоя малък изпит.
	— Дано има късмет, защото иначе ще ти заповядам да постъпиш с Каприно както намериш за добре.
	Около устните на Лоренцо като че ли заигра дяволита усмивка.
	— Не, ти няма да се съгласиш.
	От почуда Лион вдигна черните си вежди.
	— Мисля, че ще ти достави удоволствие сам да накажеш Каприно. — Погледът му срещна вторачените очи на Лион. — Защо настояваш да спасиш душата ми, след като съм я загубил толкова отдавна? Като дете на единадесет години, ако бъдем точни. Тогава извърших първото си убийство из засада. А ти какво си правил на единадесет години, Лион?
	— Вървях подир пряпореца на баща си и съзерцавах как неговите наемници палеха и изнасилваха. Убих за първи път на тринадесет години. — Той си пое дъх. — Не смятам душата си за изгубена.
	— Да, но твоето убиване е било озарено със слава и чест — каза Лоренцо съвсем тихо. — В света на убиеца из засада славата не вирее.
	— Убиването си е убиване.
	— Ако наистина си на това мнение, ще допуснеш ли да отстраня Каприно?
	По лицето на Лион заигра усмивка.
	— Навярно ще допусна.
	— Не, няма да го допуснеш. За да сториш това, би трябвало да живееш в света на Каприно. В моя свят.
	— Неговият свят не е твой. Твоят свят сега е Мандара.
	— Защото ти го казваш, нали?
	— Защото ти заслужи мястото си преди тринадесет години.
	— С кинжала на убиец из засада.
	— Който ми спаси живота и отмъсти за баща ми.
	— Слава и чест. — Дрезгавият глас на Лоренцо звучеше подигравателно. — Виждаш ли из какви друмища броди разсъдъкът ти? Боя се, че си допуснал достойна за съжаление грешка, Лион. Усвоил си начина на мислене на една отминала епоха. Рицарството никога няма да пожъне победа в страна, в която хора като мен натрупват авторитет и състояние.
	— Рицарството ли? Лоренцо, нима си загубил разсъдъка си? Никой не е по-реалистичен от мен. Ако искаш да откриеш рицарство, ще трябва да се отнесеш към Марко.
	— Наистина признавам, че твоят брат е направо отвратително благороден и благопристоен, но ти май си се заразил с по-лека форма на същата болест. — Когато Лион понечи да възрази нещо, Лоренцо вдигна ръка, сякаш за да отблъсне нападението му. — Навярно не споделяш философията ми, приятелю мой, ала склонността към благородство несъмнено е налице. Помисли си с каква упоритост се стремеше да ме задържиш на своя страна, за да не започна наново да режа гърлата на неаполитанските благородници.
	— Повечето заслужаваха тази участ.
	— Но аз никога не съм те питал дали клането е оправдано в единични случаи — Лоренцо се усмихна незабележимо. — Убиването е убиване.
	— В името на всичко свято, Лоренцо, ще престанеш ли най-сетне да обръщаш думите ми срещу мен? Защо не искаш да признаеш, че ти вече не си това, което си бил?
	— Защото аз съм това, което съм, което бях и ще бъда.
	— Cristo! — Лион пое възбудено дъх. — И какво си ти, в името на твоята необозрима душа?
	В този миг внезапна усмивка озари изострените черти на Лоренцо.
	— Вече казах, че нямам душа. Притежавам много други неща, но само едно има значение.
	— И какво е то?
	— Аз съм приятелят на Лионело Андреас — каза Лоренцо тихо.
	Лион го гледаше изпитателно и недоверчиво.
	— Не ме напуска неприятното чувство, че отново се шегуваш с мен.
	От почуда Лоренцо вдигна веждите си.
	— Ами че естествено — каза той без заобикалки. — Как може човек без душа да изпитва приятелство? Радвам се, че си толкова проницателен. Това доказва, че добре съм те възпитавал през изминалите тринадесет години.
	Лион изруга полугласно.
	— Лоренцо, един прекрасен ден аз ще…
	— Господарю мой, вече е късно. — Джулия Марцо се появи усмихната на вратата. — Ако ви е угодно, сега ще покажа на господаря Вазаро неговите покои. Желае ли той компания за нощта? Имам една омайна малка сицилианка, която ще му достави голямо удоволствие.
	— Лоренцо? — Лион хвърли поглед към Вазаро.
	Лоренцо поклати с глава отрицателно.
	— Този път не.
	— Напоследък все по-рядко — Лион го удостои със замислен поглед. — Боя се, че ти лека-полека усвояваш житейските привички на монах. Невинаги е било така.
	— Аз съм стар човек на четиридесет и четири години. Навярно мъжествеността ми отслабва — каза Лоренцо, без да се замисля, когато се обърна и тръгна към вратата. — В момента смятам книгите си за по-възбуждащи от тези съблазнителни цветя. Но моля те, не се стеснявай от мен, за да се разшеташ из градината на Венера.
	— Не се стеснявам от теб. — Погледът на Лион се плъзна от голите рамене на Джулия към пищните й гърди. — Кълна ти се.
	Когато Джулия се върна, Лион все още седеше в същата поза, с крака върху масата, със замислен поглед, насочен към чашата с вино.
	— Вазаро е особняк. — Джулия се облегна на залостената врата. — Не се ли боите да го смятате за ваш приятел? Каприно каза, че Вазаро бил…
	— Не по-лош от всички нас — прекъсна я Лион. — Живеем в жестоки времена и човек трябва да прибягва към насилието, ако иска да оцелее и запази собствеността си.
	— Или да присвои онова, което принадлежи другиму? — попита Джулия подигравателно. — За това ли ви трябва крадец?
	Очите му се присвиха, когато я погледна.
	— Джулия, не понасям въпроси. — Той се усмихна. — Действително смятам оформянето на мислите в думи за греховно прахосничество, когато устните в други случаи са много по-чевръсти. Свали си одеждите, cara*.
	[* Скъпа (итал.) — Б.пр.]
	Джулия усети, че нещо се сви във вътрешностите й, когато го погледна — без дъх и треперещ, което не беше изненада за нея, тъй като така беше винаги с Лион, от първото му посещение насам преди повече от две години. Каприно беше прав с описанието си на кондотиера. Хората действително можеха да го наричат грозен, така както бе сторил Каприно. Чертите на Лион изглеждаха издялани от камък със смел замах на топор и нямаха вид на претворени от чувствителното длето на художник. Скулите му бяха прекалено широки, черните вежди изглеждаха направо като греди над тъмните като катран очи, в които едва ли личеше друго чувство, освен бдителност и цинизъм. Устните му, макар и добре оформени, издаваха намек за чувственост и жестокост. Тъмната му коса бе все още късо подстригана, както по времето, когато е носил воинския шлем, а тялото му, което наистина беше гъвкаво, нямаше нищо общо с изящната грациозност на царедвореца. Под свободно пуснатата му бяла риза се предугаждаше силата на неговите масивни рамене, а сивите му панталони обгръщаха енергични бедра и мускулести прасци.
	Власт, осъзна Джулия с внезапна почуда. Лион Андреас разполагаше не само с физическа сила и власт, но и с вътрешна сила и власт, далеч надминаващи онези на другите мъже. Неговото любопитство към живота, към всичко, което се разиграваше наоколо, беше по-трескаво, неговите възможности да твори добро или зло бяха по-крайни, неговите пороци бяха по-силни, отколкото у другите, както я беше научил нейният опит.
	— Лека-полека губя търпение, cara. Трябва ли да прося?
	— Вие никога не просите. — Тя тръгна към него, докато развързваше бисерната огърлица, която придържаше светлите й коси. — Вие вземате. — Тя пусна бисерите върху масата. — И вземате. — Дланта й погали бедрото му. Усети как мускулите му се втвърдиха от нейния допир. — Докато не си вдигна малкия пръст, че съм се наситила.
	— Колко ужасно. — Той вдигна ръката й и я прокара по устните си. — Удивлявам се, че още ме приемаш, след като само те използвам. — Езикът му премина по чувствителната кожа на дланта й. — Ти винаги ухаеш на рози. Когато съм далеч от теб, този аромат постоянно стои врязан в паметта ми.
	— Дори когато между бедрата ви лежи някоя от другите ви блудници? Та вие идвате във Флоренция само един или два пъти в годината. Кои ви утешава, когато ме напуснете?
	Той я погледна, а в очите му заблестя дяволита усмивка.
	— Навярно като Лоренцо намирам утеха у Плутарх и Аристотел.
	Тя се усмихна колебливо.
	— Вие обаче не. У вас има прекалено голям глад. Съмнявам се дали издържате и седмица без жена. Държите ли блудница в Мандара, която да ви е всякога под ръка? Знам, че… — Тя спря да говори, когато усети острите краища на зъбите му върху кожата на ръцете си, зъби, които натискаха точно толкова, че да я прониже чувство на наслада, а не на болка.
	Едрата ръка на Лион се плъзна нагоре и поглади шията й.
	— Какво значение има дали притежавам други жени? — Пръстите му милваха нежно вдлъбнатината, където се долавяше пулсът й. — Че защо не? — Той свлече правоъгълното деколте на дрехата й и разголи гърдите й. Мазолестата му ръка се насочи към лявата й гръд и я сграбчи. Наблюдаваше как стърчи твърд върхът на гърдата й. — Нашето общуване, това е, което има значение за мен. — Той се наклони и устните му поеха зърното. Тя усещаше как топлият му език я възбужда и милва.
	— Лион… — Тя се олюля и се хвана за косата му. — Бих могла да дойда с теб в Мандара.
	Той вдигна с рязко движение глава. Погледът му беше непроницаем.
	— Не!
	Що за глупаво предлагане на услугите! Изплъзна й се неволно от устата, отприщено от ревността й към другите жени в живота му. Лион никога нямаше да я вземе със себе си в Мандара, а и нямаше да й разкаже за живота си, който води без нея.
	— Само се пошегувах — побърза да каже тя и потърка съблазняващо върха на гърдата си по устните му. — Защо ми трябва да зарязвам хубавия си живот във Флоренция? Имам всичко, което ми трябва: пари, великолепни накити — а мъжете си приличат като две капки вола.
	— Сигурно. Но има само една Джулия — каза той. — Джулия Божествената. — Стана на нозе и я притегли със себе си към леглото. — Джулия Великодушната.
	Тя съзерцаваше как расте желанието му, как мъжеството му силно и настървено се издува под материята на панталоните. Прониза я удоволствие.
	— Великодушната ли?
	— Имам настроение днес на място да проверя твоето великодушие. — Той се усмихна, когато седна върху постелята, разтвори бедра и притегли Джулия върху коленете си. Взе ръката й и прокара дланта й по устните си, преди да я постави върху своето кораво мъжество. — И ти ще бъдеш днес твърде великодушна, нали cara?
	Днес, утре, няколко дни. Само толкова щеше да е с Лион. Но какво значение имаше това? Ръката й бавно и възбуждащо се плъзна по тялото му, докато го съзерцаваше през дългите си мигли. Беше възбуден, направо болезнено възбуден и то е такава трескавост на чувството, че съвсем й се зави свят от усета за власт. Дъхът й секна от вълнение. Лион щеше да е необуздан, силен и похотлив като сатир, ненаситен както винаги.


	— Защо тъкмо аз? — попита Санчия разпалено. — Днес вече ти казах, че аз повече няма…
	— Това е съвсем особено поръчение.
	— То идва прекалено скоро. Аз не мога… — Тя спря да говори, когато забеляза какъв шум бе вдигнала. Хвърли боязлив поглед към вратата в нишата. Джовани не биваше да знае, че тя стои отвън с Каприно. Само защото днес Джовани вече беше обърнал третата кана с вино и беше малко вероятно, че ще забележи отсъствието й, тя се осмели да излезе навън, когато преди няколко минути се появи Каприно. — Ти знаеш, че не мога да напусна работилницата посред бял ден. Джовани ще започне да ме разпитва.
	— И ти ще излъжеш. — Каприно сви рамене. — Та нима лъжеш за първи път.
	— Не съм лъгала често. — Между другото, лъжите бяха жизненоважни, но Санчия беше открила, че някоя и друга лъжа, примесена с малко истина, хваща много повече вяра. — И то само когато наистина е било важно.
	— Но в случая е важно. Та ти беше онази, която преди три години дойде при мен и пожела да се обучиш. От чисто добродушие аз направих от теб един от най-ловките крадци на Флоренция, а какво поисках като отплата? Нищо.
	— Две трети от всяка задигната кесия са доста повече от едно нищо.
	— Можех да настоявам за всичко, а не само за няколко дуката.
	И щеше всичко да получи, помисли си Санчия пребледняла. Та тя нямаше да има друг избор, освен да се подчини на настояванията му. Каприно получаваше своя пай от всяка кражба, блудство или убийство във Флоренция.
	— Каприно, никога не съм се опитвала да те излъжа с твоя пай.
	— Знам. Ти си толкова добродетелно дете. На човек наистина му се стопля сърцето. — Той се приближи още една крачка. — А как са трите ти приятелчета? Подочувам, че Бартоломео като чирак на Джовани бил също толкова сръчен, колкото и ти. На колко години е той сега?
	— На десет — каза тя, цялата на тръни.
	— А Елизабет? Преди няколко дни я видях. Доста миловидно момиче с дълги златисти коси и мека светла кожа. Междувременно тя трябва да е станала на петнадесет години.
	Санчия се вкамени.
	— На четиринадесет.
	— Стигат й. Кога ще ми я пратиш? За една прелестна кокошчица има по-лесни начини да се оправя в живота от този, който си избрала за нея.
	Страхът на Санчия бе пометен от необуздан гняв.
	— Стой настрана от нея, Каприно!
	— Ах, тъкмо това обичам да гледам. Малко плам и жар. — Той преценяваше Санчия съвсем безпристрастно. — Всъщност ти не изглеждаш никак лошо. Малко повече боя по бузите и няколко килограма върху мършавите кости и аз също бих могъл да те използвам. — Той вдигна островърхата си джобна кърпа към носа с жест на погнуса. — Подир дузина ухаещи бани и основно парфюмиране.
	— Ти и без друго ме използваш. — Миглите й се спускаха надолу. — Аз крада за теб.
	— Това стига само за изхранването на малките, от които толкова не ти се откъсва сърцето.
	— Ще трябва да ти стигне.
	— Но на мен никога нищо не ми стига. Аз съм алчен човек. Нима още не си забелязала, Санчия? — Той се усмихна загадъчно. — Дай ми Елизабет, а аз ще поделя с теб дукатите, които ще получа за нея. Бих могъл навярно дори да придумам Джулия Марцо да я вземе. Твоята Елизабет би могла да стане куртизанка на богат и могъщ господар. Изтънчени ястия, прелестни одежди…
	— Не! — Санчия съгледа бръчките, които избиха по челото на Каприно и започна веднага да го успокоява: — Не още. Догодина може би.
	— А защо не сега? — В думите на Каприно се долавяше едва прикрита закана. — Безкрайно ме натъжава, че не отвръщаш на оказаната ти дружелюбност. Неблагодарността ме прави твърде нещастен. От една страна, отказваш да ми направиш една малка услуга утре на площада, а от друга, не ми даваш това апетитно дете и ми казваш…
	— Ще открадна кесията — прекъсна словоизлиянията му Санчия, когато съзря доволното изражение на лицето му, тя, обзета от пълно отчаяние, разбра, че беше постигнал тъкмо онова, към което се беше стремил. Заплахата му да използва Елизабет за целите си беше принудила Санчия наново да краде. Та нима беше очаквала нещо друго? Каприно винаги постигаше целта си с рафинираност, коварство или насилие. Все пак — този път беше само една закана, помисли си тя облекчено. — С какво толкова сте привързан към тази кесия? Ако взема някоя по-лека… — Тя замлъкна.
	Каприно поклати отрицателно глава.
	— Трябва да откраднеш от човека, който ще ти покажа. А пък защо настоявам, не те засяга. — Той се обърна да си върви. — На площада в два. Бъди точна. — Той хвърли поглед през рамото си. — Ако не получа кесията, ще трябва… да бъда обезщетен. Разбираш, нали, Санчия?
	— Разбирам. — Тръпки я побиха, когато срещна погледа му. — Ще си получиш кесията.
	— Добре. Какво послушно дете!
	Мракът го погълна ведно с думите му, а Санчия си пое дълбоко дъх.
	Dio, само какъв страх беше брала! Тя знаеше, че е въпрос на време, докато Каприно осъзнае цената на Елизабет. Нищо и никой не убягваше за дълго от вниманието му, когато опираше до това да потекат още пари в кесията му, но навярно и този път й беше провървяло да го отблъсне за известно време.
	Тя стоеше там и се взираше в тъмнината, в която изчезна Каприно. Сега с Елизабет трябваше бързо да се случи нещо, тъй като беше станала прекалено хубава, за да може Санчия още дълго да я закриля. Напоследък често улавяше как Джовани гледа Елизабет. В очите му се четеше същото желание, което беше изпитвал към майката на Санчия. Скоро щеше да опита щастието си при момичето, ако дотогава Каприно не я пъхнеше в някой от публичните си домове. Санчия имаше под ръка едно решение на проблема с Елизабет, но то щеше да струва повече дукати, отколкото бе нейният пай от откраднатото. Навярно, ако съумяваше по-често да се измъква от печатарството…
	Тя едва не подскочи, когато зад нея отекна трясък от разбити глинени съдове в работилницата. Тупурдията бе последвана от силните проклятия на Джовани:
	— Санчия! Къде, по дяволите, си се скрила?
	Тя се наежи срещу новата опасност и се обърна към отворената врата.
	— Излязох да взема глътка въздух. Толкова е…
	Ужасена, тя едва сега съзря суматохата, която цареше в цялото помещение. Една глинена кана лежеше строшена върху масата, а Джовани напразно се беше старал да изтрие с парцал червеното вино, което се беше разляло пред него върху два листа пергамент.
	— Не! — Санчия изтича през помещението и впи очи в първия лист. Той беше съсипан, мастилото течеше върху пергамента. Тя предпазливо го повдигна, за да види лежащия под него. Вторият лист беше още четлив, но течността беше проникнала през горния, така че и този лист трябваше да се преписва. — Всичко си съсипал!
	— Ти можеш да ги оправиш — изломоти Джовани и поклати рошавата си посивяла глава. — Трябва още утре по обяд да отнеса поръчката. — Той се обърна и се затътри неуверено към помещението зад дюкяна. — Уморен… ти ще ги оправиш, нали?
	Да, тя можеше да го оправи. Щеше да й отнеме цялата нощ и по-голямата част от следващия ден, помисли си пребледняла като восък. Слава на светиите, че Вартоломео беше заключил грижливо почистени всички листове в шкафа, щом като приготви набора за всяка страница, а то иначе тази пакост наистина щеше да бъде цяла катастрофа. Само два от последните листове той беше оставил на масата, за да набира рано сутринта на следващия ден. Но и тази пакост сама по себе си беше голямо нещастие. Майстор Рудолфо беше учен и търговец същевременно, и щеше да бъде извън себе си, ако узнаеше, че е повреден неговият оригинал на Convivio*. Макар и да му харесваше, в крак със съвременната мода, да отпечатва копия на книгите от библиотеката си чрез чудото на печатарската преса, все пак му беше останала любовта към красотата на ръкописа и съзнанието на търговеца за неговата особена стойност. Тя трябваше сега не само да подмени оригиналните листове на Рудолфо с два точно толкова красиви манускрипта, но още същата вечер да се залови с набора. С Бартоломео бяха пресметнали, че двамата трябва да работят от ранни зори, за да приготвят навреме последните два листа. Сега обаче, тъй като Бартоломео беше принуден сам да печата, докато тя изработва ръкописното копие, трябваше да набере част от текста през нощта.
	[* Недовършено произведение на Данте (1265–1321) от 1306 г. написано на италиански, а не на латински стик. — Б.ред.]
	— Ще разчистя масата.
	Санчия се обърна и видя, че Пиеро стои на вратата към килера. Така както стоеше там, сънлив и раздърпан, и си триеше очите с опакото на ръката, той изглеждаше неописуемо сладък, много по-малък от своите шест години. Обзе я прилив на нежност и ненадейно светът й се стори вече не толкова безотраден както преди. Животът можеше да има своите гадни страни, но не беше от край до край отвратителен. Съществуваха деца като Пиеро и красиво изписани слова върху пергамент, и по всяка вероятност още стотици други чудесни неща, за които тя не можеше да си спомни или за които тепърва щеше да научи.
	— Върни се на сламеника си — каза тя тихо. — Аз ще направя всичко сама.
	Той поклати отрицателно глава и ето че вече застана до масата и започна да събира парчетата глина. Неговото дребно, закръглено телце при това се олюляваше леко. Заспива прав, помисли си тя с нежност. Ала знаеше, че беше упорит и нямаше да го придума да си легне. Да, съществуваха много чудесни неща, които люде като Каприно и Джовани не можеха да опорочат. Приятелството и любовта бяха сред тях.
	— Ще събудя Бартоломео. — Пиеро отнесе глинените парчета към огромния сламен кош в другия край на помещението. — Той ще подготви набора.
	Санчия поклати отрицателно глава:
	— Бартоломео си легна едва преди час.
	— А пък ти въобще не се спала — отвърна Пиеро. — Ще събудя Бартоломео. — Той изчезна в помещението, в което четиримата сияха на една постеля.
	Малко по-късно Санчия дочу сърдития протест на съвсем сънения Бартоломео, а после решителния глас на Пиеро:
	— Не, няма да те оставя да спиш повече, Санчия има нужда от нас.
	Санчия се усмихна. Малък, какъвто си беше, Пиеро не отстъпваше от веднъж взетото решение. Усмивката й помръкна, когато си спомни, че само неговата вироглавост му спаси живота преди две години, когато майка му го остави на улицата и отиде в един от публичните домове на Каприно. Дори седмици след като Санчия го намери в една уличка около площада на Синьорията, Пиеро я посрещаше с плашливостта на диво зверче.
	Бартоломео се появи, прозявайки се, на вратата:
	— Санчия, не мога. — Той спря да говори и събудил се в миг, извика: — Dio! Ще спасиш ли нещо от тях?
	Санчия поклати отрицателно глава:
	— Двете страници трябва да се преписват.
	Бартоломео хвърли мрачен поглед към вратата, зад която хъркаше Джовани.
	— През този месец това му е за трети път. Скоро при него вече няма да дойде никой. Майстор Арколо дава много по-добра работа и не се напива постоянно. — Погледът му се премести със собственическа гордост към печатарската преса, която стоеше като огромно дървено насекомо в ъгъла. — Джовани не заслужава един толкова благороден инструмент. Той ще го попилее.
	— Но не и ти! — каза Санчия със симпатия. — Обичаш пресата като родна майка.
	Пиеро дърпаше Бартоломео за вълнената риза.
	— Събери буквите.
	— Dio, дай ми минута време. — Бартоломео гледаше Пиеро отвисоко със смръщено чело. — Поне да измия съня от очите си.
	Пиеро поклати отрицателно глава.
	— Санчия има нужда от теб. Тя е уморена и иска да спи.
	Санчия направи болезнена гримаса.
	— Няма сън за мене този нощ. — Тя подаде на Бартоломео листа, който беше още четлив. — Ако се справиш сега с него, аз ще се опитам до сутринта да препиша другия лист.
	Бартоломео кимна едва, когато хвърли поглед върху страницата. Умората му сякаш беше изчезнала. Санчия видя, че усърдие озари лицето му, щом си представи как щеше да набере ръкописния шрифт в любимия си набор. — Ще се справя.
	Тонът му издаваше, че вече се е задълбочил в проблема, когато кръстосваше помещението.
	— Ще трае само… — Той млъкна, докато пръстите му търсеха съответните букви в наборната каса.
	Пиеро беше разчистил масата и вече привеждаше в ред цялото помещение. Междувременно Санчия отиде до шкафа и извади лист от най-финия пергамент на Джовани. С него се върна при масата за изготвяне на преписи и седна. След като хвърли поглед върху съсипания лист, тя го отмести настрана. Не можеше да й помогне с нищо. Буквите бяха напълно размазани. Слава богу, тя беше прочела цялата творба преди няколко дни, както почти винаги, когато Джовани получеше нова поръчка. Това беше третият Convivio, който печатницата размножаваше през тази година, но в това издание й се бяха набили в очи няколко нищожни отклонения, фолиантът на Рудолфо беше дело на монасите от един францискански манастир, а благочестивият мъж, на чието перо се дължеше преписът на Дантевата творба, високомерно беше пропуснал някои фрази и прибавил други. Беше празна работа да се надява, че учен като Рудолфо не е мъдрувал над тези листове, докато не ги е научил наизуст чак до последното драсване на перото.
	Пиеро се строполи до стола й на пода и облегна главата си на коляното й. Унесена в мислите си, тя галеше светлата му коса и се мъчеше да прокуди умората си.
	Съвсем неочаквано я обзе паника. Ами ако този път не успее? Ами ако паметта й изневери? Като си пое дълбоко въздух, тя се опита да се успокои. Нямаше никаква причина този път паметта й да засече. От ранното си детство насам можеше да наизустява всичко, което й попаднеше пред очите, чак до най-малките подробности. Положително тази нейна способност сега, когато толкова се нуждаеше от нея, се е изгубила. Бог наистина невинаги е милостив, ала не можеше да бъде и чак толкова жесток, и да й отнеме тази дарба.
	Тя затвори очите си и се опита да се отпусне. При това напрегна воля да върне спомена си.
	И паметта и отново изплува.
	Ненадейно видя пред себе си целия лист с всичките му произволни неточности. Славословя те, Света Мария, помисли си тя облекчено.
	Отново дошла на себе си, тя грабна перото.


>	Втора глава

	— Закъсня. — Каприно повлече Санчия към аркадите на площада. — Казах в два часа.
	— Нямаше как — изрече Санчия, останала без дъх. — Една пакост ни отне време… едва преди час привършихме… и после трябваше да изчакам, докато Джовани тръгне за…
	С нетърпеливо движение на ръката той я застави да млъкне.
	— Там е. — Той посочи с глава гъмжащия от народ площад. — Едрият с виненочервеното кадифено наметало, който слуша в захлас разказвача на истории.
	Погледът на Санчия проследи посоката, която показваше Каприно и се спря на мъжа, изправен пред една трибуна. Беше не просто висок, а истински исполин, мина й през ума. Непринуденото му държание издаваше самоувереност и намекваше за способността му да остава винаги господар на положението. Пипнеше ли я, навярно щеше да й счупи главата като черупката на орех. Е, тя беше твърде уморена, за да се тревожи сега от тази възможност. Над тридесет часа беше изкарала без сън. Навярно беше добре, че умората й пречеше прекалено много да се безпокои за съдбата си; не биваше да допуска страхът й да я направи неумела като предния ден. Слава Богу, великанът явно можеше да си позволи загубата на няколко дуката. Скъпите му дрехи показваха, че става дума за благородник или състоятелен търговец.
	— Хайде! — Избута я Каприно към площада. — Сега!
	Тя придърпа шала над лицето си и изтича към трибуната, от която Лука Брецал поднасяше своите истории и ги съпровождаше с лирата си. Много пъти вече беше слушала Лука и не го смяташе за особено талантлив. Предпочиташе Пико Фалконе, който беше в състояние напълно да омае публиката си. Това сега би й помогнало да се приближи толкова близо до великана, че посягането към кесията му да не се забележи.
	Една дъждовна капка я улучи по тила. Тя погледна към небето, което ненадейно се беше забулило. О, не тъкмо сега! — помисли си отчаяно. Ако дъждът завалеше здравата, хората, които сега се тълпяха на площада, щяха да се разбягат и тя трябваше да върви след облечения в кадифе великан, докато успее някак си да облекчи кесията му.
	Още една капка падна върху ръката й и боязливият й поглед се стрелна към едрия мъж. Вниманието му все още бе приковано към разказвача на истории, но един господ знае, колко щеше да продължава това. Тя ускори крачка и се шмугна в тълпата около трибуната.
	Чесън, помисли си Лион, когато просташката миризма оскверни ноздрите му. Чесън, развалена риба и някаква още по-противна воня. Погледът му зашари над множеството, за да открие източника на тези зловония. Хората, които напираха около песнопоеца, бяха същите, които мигове преди това беше проучвал в старанието си да намери крадеца на Каприно. Само някаква мършава женица в бедняшки сиви одежди беше дошла току-що. Тя се отдели от края на тълпата и тръгна да прекоси площада. Миризмата се разсея с нейното изчезване и Лион пое дълбоко дъх. Dio, поне в това отношение щастието го покровителстваше. Не беше никакво удоволствие да стърчи в дъжда и да чака, докато майсторът крадец на Каприно проявява уменията си.
	— Речено-сторено — промърмори ненадейно Лоренцо до рамото му. Беше наблюдавал от другия край на тълпата. — Такава ловка кражба не бях виждал през живота си.
	— Какво, моля? — Лион сбърчи челото си. — Нямаше никак… — Той спря насред думата и погледна към пояса си. Кесията му беше изчезнала. Само отрязаните върви още висяха. — Боже Господи… — Погледът му трескаво обиколи площада. — Кой беше?
	— Миловидната мадона, която приличаше на просякиня и вонеше като разложен труп. — Лоренцо посочи с кимване към аркадите. — Тя изчезна зад онази колона и се обзалагам, че там ще намериш и Каприно, който брои дукатите ти.
	Лион тръгна към колоната.
	— Жена — мърмореше той. — Не очаквах подобно нещо. Добра ли е?
	Лоренцо влезе в крачка с него:
	— Повече от добра.
	— Една жена… това предлага интересни възможности. Стражите пред двореца не очакват женско същество.
	— И още по-малко същество, което вони като развалена пъстърва. Съмнявам се дали и един търговец на риба би я намерил привлекателна.
	— Този проблем би могъл лесно да се ре… — Лион млъкна, когато Каприно излезе иззад колоната и се запъти към него.
	Със самодоволна усмивка сводникът размаха високо кесията му.
	— Е, доволен ли сте? Кражба, неусетна като стъпките на маймуна.
	— Къде е оная жена? — Лион се озърташе с присвити очи в тъмния проход на арката.
	— Замина си. Изпратих обратно Санчия в работилницата, докато вземете вашето решение. Щеше да е неблагоразумие още сега да я посвещаваме в бъдното. Възможно е да решите, че едно момиче не е подходящо за целите ви.
	— Може да се окаже и подходящо — каза Лион замислено. — Стига да е покорно.
	Веждите на Каприно се спуснаха, за да прикрият неочакваното проблясваме на очите му.
	— Жена, която човек притежава, е винаги покорна. Мислите ли, че съм забравил второто ви изискване? Санчия е робиня, каквато е била и майка, и преди нея. Може да я продадете или да й заповядате каквото ви скимне. — Той се усмихна едва забележимо. — И тя никога няма да се осмели да ни измами, като офейка и разкаже на мен или на някой друг за вашите намерения.
	— Робиня — повтори Лион. Робството не беше разрешено в неговия град — държава Мандара, ала в други части на Италия имаше много докарани от Турция, Испания или Балканите роби. — Ваша собственост ли е?
	Каприно поклати отрицателно глава.
	— Тя принадлежи на Джовани Балано, който има печатница на Виа Калимала.
	— И той я праща да краде?
	За втори път Каприно поклати отрицателно глава.
	— Той дори и не подозира. Джовани е окаян пияница и пълен дръвник, който скоро ще загуби дюкяна си и целия си имот. Той чака за всичко на Санчия, но дайте му в ръцете кана вино и няколко дуката и ще ви поднесе момичето на тепсия.
	— Още пари ли? — попита Лион сухо. — Тази крадла ще ми излезе солена.
	— Намерих каквото искате — запротестира Каприно. — Да не би да очаквате, че ще ощетя самия себе си, като я купя за вас. — Замислен, той сбърчи чело. — Но от чисто добросърдечие бих ви върнал половината от тази кесия, ако решите да вземете Санчия със себе си.
	Лион присви очи.
	— Така ли? Но защо толкова напирате да купя малката робиня?
	— Ще ми бъде от голяма полза, ако изчезне от Флоренция. И аз си имам своите тайни, благородни господарю. Разбрахте ли?
	Лион го изгледа дълго и изпитателно, преди бавно да кимне с глава.
	— Ако Балано склони да я продаде, вземам вашата крадла. — Той пое кесията от дланта на Каприно. — Елате утре рано сутринта при Джулия и аз ще ви върна половината злато.
	— Не ми ли се доверявате?
	Лион изкриви устните си в невесела усмивка.
	— Да ви се доверявам ли?
	С тези думи той се обърна и закрачи през площада.
	Лоренцо го настигна.
	— Сега отиваш да търсиш Балано?
	Лион кимна с глава.
	— И без друго вече пропиляхме доста време. Ще ми се в четвъртък да сме в Солинари.
	— Мислиш ли, че Дамари би могъл да отнесе на друго място статуетката?
	— Кои знае какво още ще му хрумне на този кучи син? Щом предприеме нещо, значи го прави с определена цел.
	— Мрази те — отбеляза Лоренцо. — Да ти попречи да получиш онова, което желаеш, за него е предостатъчна причина.
	— Но този път няма да му се усмихне щастието — Лион стисна устни. — „Вихреният танцьор“ ми принадлежи и няма да допусна някой да посяга върху собствеността ми.
	Лоренцо спря пред една trattoria* под аркадите от южната страна на площада.
	[* Странноприемница, гостилница (итал.) — Б.пр.]
	— Ще те почакам тук. — Той се строполи на един стол и извади изпод наметалото си тънко томче. — В този случай си потискащо сериозен. Дребнавата ти суетня ме отегчава.
	— Дано небето да те пази от отегчение — иронично му пожела Лион.
	— Говориш така, сякаш четеш в душата ми. — Лоренцо отвори книжката. — Макар че небето вече отдавна е загубило интереса към мен. Хайде, тръгвай и довърши сделките си.
	Лион поклати глава с незабележима усмивка.
	— Както заповядате. — Той се обърна и пое към Виа Калимала.


	Вече валеше твърде силно, когато Санчия влезе в печатарската работилница. Тревожни бръчки по челото помрачаваха ангелската хубост на Елизабет, когато тя пресрещна Санчия на пътната врата.
	— Джовани още не се е върнал. — Тя я притегли забързано вътре в дюкяна. — Ама ти си вир-вода! Ще си навлечеш някоя простуда. Ела и пипни глътка вино да се сгрееш.
	Санчия поклати отрицателно глава.
	— Не сега. Непременно трябва да поспя. — Тя се затътри към килера и рухна на колене върху сламеника. Стенеща от умора, изпъна снага и притегли тънката завивка чак до брадичката си. — Събуди ме, ако дойде Джовани. Къде са Пиеро и Бартоломео?
	— Джовани ги изпрати до винопродавницата за нова кана. — Елизабет се наведе и оправи завивката около мършавото тяло на Санчия. — Спи сега. Ще се погрижа Джовани да не те буди.
	Очите на Санчия се затваряха така, сякаш клепачите й бяха от олово. Не беше в състояние да ги държи отворени ни секунда повече. Сега трябваше да поспи, пък било и за час, но вероятно щяха да бъдат само няколко скъпоценни мига. Знаеше, че Елизабет щеше да се опита да пази съня й, но момичето беше прекалено благо и безобидно, за да попречи на Джовани в деянието му. Ако майстор Рудолфо беше харесал работата й, по всяка вероятност Джовани щеше да донесе друга поръчка и щеше да настоява незабавно да започнат да я изпълняват.
	А майстор Рудолфо със сигурност я е харесал, помисли си с гордост. Двамата с Бартоломео бяха свършили забележителна работа с екземпляра на Convivio. Наистина беше страхотно постижение…
	— Не, не бива да я будите! За какво ви е притрябвала Санчия?
	Отчаянието в гласа на Елизабет проникна през тежките облаци на съня й. Нещо става, помисли си замаяна. Наложи се да напрегне всичките си сили, за да отвори очи. Не, това беше прекалено трудно. В края на краищата съумя да се разсъни дотолкова, че втренчи очи в стоящия на входа мъж.
	Светещи тъмни очи я разглеждаха с любопитство от едно лице, което беше твърдо като камък, сякаш статуята на Лоренцо ди Медичи на площада. Площадът! Внезапното стъписване прогони и последния сън от съзнанието й. Мигар това беше човекът от площада!
	Тя се изправи като свещ, а сърцето й биеше до полуда. Масивната фигура на великана така запълваше входа, че нищожното килерче сякаш с всяка изминала секунда се смаляваше все повече и повече, като че ли мъжът по чудодеен начин му отнемаше големината. Като Зевс, който извлича сила от небосвода, за да мята светкавиците си на Земята, помисли тя смаяна.
	Той се усмихваше, кипящ от прикрит гняв.
	— Както виждам, ти ме позна. Струва ми се, че кражбата на моята кесия ни най-малко не обременява съвестта ти. Заспала си блажено като младенец в прегръдките на майка си. Винаги ли си дрямваш подир кражба?
	Някъде зад широките рамене на исполина долови, че Елизабет едва диша. Санчия беше твърде изплашена, за да обели дори дума. Само го гледаше с ококорени очи.
	Той сбърчи чело.
	— Отговори ми!
	— Аз… не… — Тя преглътна с мъка. — Ще наредите ли да ме затворят?
	— Не е ли това участта, която заслужават всички крадци?
	Елизабет хълцаше на пресекулки.
	— Санчия, аз му казах, че не бива да влиза вътре. Аз му казах…
	Мъжът не обръщаше внимание на Елизабет. Погледът му следеше от упор лицето на Санчия.
	— Не ти ли е мястото в отпадната яма? — повтори той.
	— Да, там хвърлят крадците. — Наложи си да издържи погледа му. — Но вашата кесия вече не е у мен, а ако наредите да ме затворят, никога няма да получите обратно златото си. Ще ми отсекат ръцете и… — Спря насред думата, тъй като ужасът стегна гърлото й. Кървавото видение стоеше ясно пред очите й и минаха няколко мига, докато си възвърна говора. — Ако ме оставите на свобода, ще намеря начин да ви изплатя обратно всичко до последния дукат. Обещавам ви го, благородни господарю.
	— Обещание на една крадла.
	— Аз винаги държа на думата си.
	— Значи си крадла, но не и лъжкиня?
	— Не че никога не лъжа — призна си тя откровено. — Но само когато трябва. Между другото, по-добре е да се излъже, отколкото да се случат по-лоши неща. Но на обещанията си държа.
	— Не й прави нищо — хълцаше Елизабет. — Моля ви, не й правете нищо.
	— Престани най-сетне да ревеш — нареди й той нетърпеливо през рамо. — Тя е човекът, който трябва да рони сълзи.
	— Санчия никога не плаче — отговори Елизабет.
	— Санчия какво? — Той се обърна към Санчия. — Как е цялото ти име?
	— Само Санчия. — Тя овлажни устните си с език. — Нямам друго име.
	Той се поклони подигравателно.
	— Лионело Андреас, о, прочута крадло. Струва ми се, че ни е писано доста добре да се опознаем. Стани да те разгледам.
	Тя събра сили и притисна плътно около себе си вълнения шал, за да прогони студените тръпки, които пронизваха тялото й.
	— Ела насам.
	Тя направи колебливо стъпка към него, сетне още една.
	— Стой там. — Той вдигна с отвратена гримаса ръка. — Ама ти никога ли не се къпеш?
	— Напротив, къпя се, господарю мой. — Очите и просветваха ококорено от тясното й личице, когато поглеждаше към него. — Моля ви, благородни господарю, имайте ми доверие. Ще ви върна парите.
	— На този свят се доверявам на твърде малко люде, а между тях няма крадци. — Погледът му я изследваше като под лупа, а изражението му помръкна. — Dio, та ти си само кожа и кости като изпосталяла от глад котка. Не те ли храни Балано?
	Тя се втрещи.
	— Вие познавате Джовани?
	— Не, още нямам това удоволствие. Къде е той?
	— Скоро ще се върне — завайка се Елизабет. — Не бихте ли могли да си тръгнете, преди да дойде?
	— Елизабет… — Санчия си пое дълбоко въздух и се опита да бъде търпелива. — Защо не застанеш на вратата и не държиш под око улицата, докато разговарям с Негово превъзходителство?
	— Да, Санчия. — Като хвърли неуверен поглед към Андреас, Елизабет избяга навън.
	— Тя има ума на кокошка — заяви без заобикалки Лион. — О, боже, как мразя вайкащи се глупачки!
	— Тя е едва на четиринадесет — защити я Санчия. — И не е глупава. Вие я изплашихте.
	Погледът на Лион се съсредоточи върху нея.
	— Ала не и теб.
	Санчия кимна с глава.
	— Напротив, мен също. — Тя преглътна с усилие. — Но какво ще ми помогне страхът. Вие вече казахте, че тръшкането и вайкането само вбесяват мъжете.
	— Това от собствен опит ли го знаеш?
	— Мъжете не понасят сълзи. Те ги правят нетърпеливи, така както е сега с вас, господарю. — Тя стоеше изправена пред него и го гледаше втренчено. — Какво мога да направя, за да не наредите да ме хвърлят в тъмницата?
	— Че какво би могла да направиш? — попита той, обзет от любопитство.
	— Всичко — прошепна тя. — Не мога да ги оставя сами. На този свят те си нямат никого, освен мен.
	— Кои са тези „те“? — Думите му прозвучаха разсеяно, но той я разглеждаше с цялото си внимание. Кълна се във всички светии, безпътното момиче наистина изглежда като полужива от глад котка, помисли си Лионело с гняв. На вид Санчия бе само малко по-голяма от хлипащото хлапе в другия край на стаичката. Дребничка и с крехки кости като малка котка… и триъгълното й лице също приличаше на котешко с високите скули, маслинения цвят на кожата и малко косо разположените очи. И тези очи бяха много особени, кехлибаренозлатисти и изключително очарователни, макар и да поглеждаха боязливо в този момент. Кестенявите й коси бяха по-къси, отколкото на пажа му Николо. Сега те се спускаха покрай лицето на влажни къдрици. — За кого си толкова угрижена?
	— За Пиеро и Бартоломео и Елизаб…
	— Идва! — чуха се възбудените викове на Елизабет. — Санчия, направи нещо!
	Санчия пребледня като платно.
	— Моля ви, вървете си сега! Умолявам ви, господарю мой!
	— Ти се боиш от този Джовани?
	— Не заради себе си. Той има нужда от мен, затова сигурно само ще ме напердаши. Но ако много се разбеснее, може да ги изгони всичките, а това не бива да става. Не бих могла…
	— Хиляди пъти моля за извинение, защото ви заставих да ме чакате, господарю — прогърмя гласът на Джовани още от пътната врата. — С какво мога да ви услужа?
	Санчия гледаше Лион отчаяно и със затаен дъх. Лицето му бе съвсем безизразно, само очите опипваха, преценяваха.
	В този миг Андреас се обърна рязко и изгледа Джовани.
	— Сеньор Балано, аз съм Лионело Андреас и съм дошъл, за да ви направя едно предложение.
	— Да не би да става дума за поръчка? — Джовани профуча като хала покрай Елизабет и пристъпи прага на работилницата. — Правя копия на ръка, а също и с печатане. Трудът ми е ценен в цяла Флоренция. — Джовани почти към печатарската преса. — Най-добрата машина в цяла Италия и аз…
	— Не, нямам нужда от копия — прекъсна го Лион. — Нуждая се от още прислуга и дочух, че сте имали някаква робиня, която като че ли отговаря на изискванията ми. — Той отстъпи крачка встрани и посочи към Санчия, която стоеше вкаменена от ужас зад него. — Давам ви двадесет и пет дуката за нея.
	— Санчия ли? — Налетите с кръв очи на Джовани се ококориха от почуда. — Вие искате да купите Санчия?
	— Че защо не? Тя е млада и изглежда здрава и силна. Ще може още дълги години да превива гръб. Затова и предложението ми е толкова щедро. Вие без усилие ще си намерите друга в замяна.
	— Двадесет и пет дуката? — повтори Джовани. — За Санчия?
	— Спазарихме ли се? Имате ли под ръка нейните книжа?
	— В шкафа ми са оттатък. Една сметка за майка й и за нея. — Ненадейно почудата на Джовани се преобрази в лукава хитрост. — Не, не е достатъчно. Нужна ми е в работилницата. Години ми трябваха, за да й предам печатарското изкуство. А сега искате да ми я отнемете само за двадесет и пет дуката.
	Всемогъщи Боже, този човек е алчен колкото Каприно, помисли си Лион с отврата.
	— Двадесет и пет са повече от достатъчно.
	— За една обикновена робиня — да, но Санчия е не само трудолюбива, тя притежава особен талант. — Той направи многозначителна пауза. — Санчия съхранява всичко в паметта си. Стига й само да погледне страницата на някои ръкопис и може да ви я каже наизуст.
	— Превъзходна дарба, но без стойност за мен — каза Лион нетърпеливо. — Е, какво, продавате ли я или не?
	Джовани трескаво размишляваше.
	— Тя е достатъчно млада, за да ви роди деца. Това трябва да значи нещо за вас.
	— Не я купувам за леглото. Не е достатъчно привлекателна за това.
	Джовани хвърли поглед към Санчия и от немай-къде трябваше да му даде право.
	— Наистина, но жената си е жена, когато на мъжа му кипне кръвта. Навярно бихте могли…
	— Това пазарене ми дойде до гуша. — Лион бръкна в пояса си и извади кесията. — Петдесет дуката. И ни един повече. Разбрахме ли се?
	Погледът на Джовани се залепи алчно за кесията.
	— Все още са твърде малко. Тя може така да работи, че… — Той спря насред думата, когато погледът му срещна студените очи на Лион. Неволно направи крачка назад. — Съгласих се, господарю мой!
	— Не! — извика Санчия, за която всичко се разиграваше като в смразяващ кошмар. Съгласието на Джовани я изтръгна от вцепенението. Тя се нахвърли яростно отгоре му. — Не можеш да направиш това! Аз не мога да отида…
	— Млъкни! Знаеш ли колко време ми трябва, за да спечеля петдесет дуката?
	— Няма да ги оставя! — Тя се вкопчи в ръката му. — Ти не можеш да направиш това. Ние ще ги…
	Гласът й секна, тъй като ръката на Джовани се стовари върху бузата й толкова силно, че тя залитна.
	— Санчия! — Елизабет се спусна към нея с ридание. — Ох, Санчия!
	Джовани се обърна припряно към Лион.
	— Иначе не е толкова вироглава. Малко бой от време на време и всичко е наред.
	Погледът на Лион стана твърд, когато едно червено петно цъфна върху бузата на Санчия.
	— Не я докосвайте повече! Сега тя ми принадлежи и аз самият ще я наказвам, както намеря за добре.
	— Няма да отида с него! — Очите на Санчия святкаха от злоба и гняв. — Не е честно! Не ти ли служих добре, глупако!
	Джовани направи три крачки към нея.
	— Тихо или аз…
	— Не я докосвай! — В тона на Лион се усещаше желязна нотка. — Или ще съжаляваш, Балано.
	Джовани спря запъхтян.
	— Ще бъде по-покорна, ако не е вече заедно с тези три копелета. Как се оставих да ме придума някога да ги прибера!
	— Те не ти струваха нито. — От думите на Санчия хвърчаха искри. — Аз се грижех за прехраната им и аз треперих над тях!
	— Санчия, не — шепнеше Елизабет.
	— Че защо не? — В очите на Санчия искреше отчаяна смелост. — Какво може да ми стори, което вече отдавна да не ми е сторил? Той е алчен, ограничен глупак.
	— Нейните документи и сметката — настоя Лион. Боязливото котенце ненадейно си беше показало ноктите, забеляза изненадан. Още минута и щеше да доведе Балано до такъв гняв, че той щеше да откаже да я продаде само за да може после да я напердаши до безсъзнание. — Нямам време за губене.
	Джовани хвърли вбесен поглед към Санчия, преди да пристъпи към масата за размножаване на ръкописи и да драсне няколко реда върху пергаментовия лист.
	— Това е вашата сметка. Сега момичето ви принадлежи. — Той се обърна и тръгна към вратата, която водеше към стаите му. — Ей сега ще ви донеса книжата й от шкафа.
	Санчия се обърна инстинктивно към хлипащата Елизабет, за да я утеши.
	— Всичко ще се оправи. Ще намеря начин и по-нататък да се грижа за вас.
	— Но, Санчия, какво вече можеш да сториш?
	Лион разглеждаше изпитателно Санчия. Гневът й за миг бе изчезнал, едно обстоятелство, което му даде храна за размисъл. Ако беше допуснал тя да продължава да се съпротивлява на Балано, то навярно нямаше да се стигне до продажбата. Беше ли гневът на момичето само преструвка, за да постигне тази цел?
	— Да, Санчия, всичко вече свърши — промълви той меко. — Лека-полека обаче започвам да се питам, кой през всичките тези години е бил робът в тая къща.
	Тя се обърна и го изгледа от главата до петите.
	— Винаги се знаеше кой е робът — каза тя ожесточено.
	— Но няма да отречеш, че гневът ти беше престорен, само и само да постигнеш целта си?
	Тя поклати отрицателно глава.
	— Не беше престорен. Аз наистина се бях разгневила, но се овладях, когато разбрах, че така няма да удържа Джовани от продажбата.
	— Опасно средство. Можеше да ти причини страшни болки.
	— Е, и какво, раните заздравяват. Докато представлявам ценност за него, не би ме убил. Ограничен е, но не е чак умопобъркан.
	— И мене ли преценяваш така?
	Санчия потрепери.
	— Никога не бих допуснала грешката, да ви смятам за ограничен човек.
	— Ето ги книжата. — Джовани дотърча с една оръфана папка в ръцете, която подаде на Лион и в замяна получи пълна кесия. — Купих майка й и нея от някакъв испанец, който ме увери, че произхождали от добро, силно потекло. Направихте изгодна покупка.
	— Във всеки случай поне интересна. — Лион усети ненадейно отвращение. Не желаеше да остане в компанията на този човек нито минута повече. — Събирайте си партакешите, Санчия. Тръгваме.
	Джовани се намеси запъхтяно:
	— Тя няма нищо за вземане. Робите не притежават нищо, господарю.
	Санчия прокара треперещи пръсти по слепоочията си. Явно напрегнато търсеше изход.
	— Още не мога да тръгна. Остава Елизабет…
	Погледът на Джовани се плъзна към момичето.
	— Тя повече не те засяга. Навярно ще ми върши добра работа. Поддържа дюкяна чист, а пък на мен ми трябва някой, който…
	— Не — възпротиви се Санчия. — Тя няма да остане тук.
	— А къде ще отиде? — попита Джовани. — Аз й предлагам стряха над главата и храна за търбуха. Какво повече й трябва. Бих могъл да взема и Бартоломео, но Пиеро ще трябва да си върви. Той е прекалено малък, за да имам полза от него.
	— Никой няма да остане. — Санчия се обърна към Елизабет. — Намери Бартоломео и Пиеро. Ще се срещнем на площада.
	Елизабет я изгледа слисано.
	— Побързай! — Санчия я тласна леко. — Всичко ще е наред, скоро ще видиш.
	— Оставаш тук — заповяда Джовани. — Подчини ми се, Елизабет!
	Момичето го удостои със страхлив поглед и изхвърча от работилницата.
	В този миг Балано започна богохулствено да проклина.
	— Те ще умрат от глад на улицата, скоро ще видиш с очите си, нахална неблагодарнице!
	— Не, няма да умрат от глад. Няма да го допусна. — Невъзмутимият й поглед го пронизваше. — И също няма да допусна да ги оскверниш. Знам какво ще им причиниш, когато вече няма да ме има. Бартоломео твърде скоро ще стане твой роб, каквато бях аз, а пък от Елизабет ще направиш блудница. Но по-скоро ще те изпратя в преизподнята, отколкото да допусна това. После се обърна към Лион: — Да тръгваме оттук.
	— Много благодаря — отвърна иронично той. — Мога ли да ти напомня, че ти ми принадлежиш, а не аз на теб? — Той я последва на улицата.
	— За това няма нужда да ми напомняте. — Тя пристегна още по-здраво шала около себе си, за да се защити от ледените тръпки, който вълнението отприщи. _Трябва да измисля нещо,_ разсъждаваше премаляла, ала беше толкова изморена и смазана, че главата и бе празна. — Защо ме купихте?
	— Просто прищявка.
	Тя поклати отрицателно глава.
	— Та вие въобще не сте импулсивен човек. Не вярвам, че бихте предприели нещо просто така.
	— Ах, значи за теб съм лесен за разгадаване? — попита Лион тихо. — Ще бъде по-умно, ако внимаваш с преценките.
	— Трябва да се опитам да ви разбера. — Тя се обърна към него и го изгледа от горе до долу. В тона й се долавяше крайно отчаяние. — Трябва да проумея, какво представлявате и какво искате, за да мога да ви го дам. За да намеря начин… — спря насред думата, за да си поеме дъх, тресяща се от вълнение. — Да не би да се сърдите, че ви окрадох? Може би ме купихте, за да ме измъчвате както ви хрумне?
	Той присви устни.
	— Изтезанието на деца не спада към моите удоволствия.
	— Та аз не съм дете. Вече станах на шестнадесет години.
	Очите му заблестяха развеселено.
	— В такъв случай навярно ще променя убежденията си. Ще трябва да видя дали в подземията на Мандара не се въргалят някакви инструменти за изтезания.
	— Нима ще напуснем Флоренция? — Тя се намръщи. — Това усложнява нещата.
	— Моля за извинение. Не пропускай да ме осведомиш, ако плановете ми са ти неприятни. — Саркастичното изражение на лицето му отстъпи място на мрачен предупредителен поглед. — Утре сутринта ще обърнем гръб на Флоренция и те съветвам да не ми се противопоставяш толкова бурно, както си свикнала да го правиш с досегашния си господар.
	— Вие не сте Джовани. — Нейният отговор беше толкова занесен, колкото и погледът й. — Но аз трябва да знам какво искате от мен.
	— Съвсем просто. Желая да имам робиня, която безусловно да изпълнява всичките ми заповеди. Защото иначе щях да те купя?
	— Няма да убивам заради вас.
	Той повдигна вежди от почуда.
	— Ако това е единственото ти ограничение, мога да го приема.
	Събрала цялата си смелост. Санчия каза задъхано:
	— Бих искала да сключа с вас една сделка.
	— Изглежда във Флоренция всичко живо желае да търгува с мен — отвърна той сухо. — Чак сега ми става ясно, защо се е прочула като град на търговците. Ала обърни внимание, че не изпитвам никаква нужда, да се пазаря с теб. И без друго платих цели петдесет дуката за съмнителната чест да те притежавам.
	— Нали не искате да загубите парите си? — Тя облиза сухите си устни. — Ако ми дадете седемдесет и пет дуката, обещавам, че няма да офейкам, каквото и да поискате от мен.
	Лион се спря като втрещен.
	— Това закана ли е? Знаеш ли какво сполита роба, ако офейка?
	— Да — каза тя неуверено. — Но напук на всичко съм длъжна да го сторя. Не бих могла да оставя Елизабет и момчетата на произвола на съдбата, без всякаква закрила. Те са част от мен.
	Срещнала пронизващия му поглед, тя усети как пот рукна по гърба й. Dio, каква дръзка игра! От мига, когато го беше издебнала на площада, тя знаеше, че с него шега не бива.
	— Какво ще правиш с парите? — попита той.
	— Десет дуката за Бартоломео, за да може да чиракува в печатницата на майстор Арколо. Арколо е благопристоен и няма синове, които да поемат занаята му. Като види колко е прилежен Бартоломео, ще му даде възможност да стане нещо повече от прост чирак. Петдесет дуката за Елизабет. Алесандро Бенедето, синът на фурнаджията, на драго сърце би я взел за жена, но баща му няма да позволи, ако не донесе зестра.
	— Тя влюбена ли е в момъка?
	Санчия вдигна рамене.
	— Елизабет е нежна по природа. Алесандро й харесва много, а с времето ще се научи и да го обича. При него поне би била на сигурно място от посегателствата на Джовани и Каприно.
	Погледът на Лион сякаш я прониза с меч.
	— Каприно ли?
	— Каприно иска да я вземе за някой от публичните си домове. Не бива да допускам това, но той просто ще я отвлече, ако не съм тук и не му попреча.
	— Разбирам. — Лион присви устни. — Обигран мошеник е този Каприно.
	— Познавате ли го?
	— Лека-полека го опознавам.
	— Той не бива да получава Елизабет. В публичния лом тя ще оцелее най-много една година. Тя е прекалено… — Тя спря за миг разсъжденията си, за да продължи. — Петнадесет дуката за Пиеро. Елизабет наистина ще се грижи за него, но не мога да очаквам, че семейството на Алесандро би го взело безвъзмездно.
	— Значи зестра и за Пиеро? — измърмори Лион. — Заприличвам вече на брачен посредник.
	— За един богаташ това не са много пари — каза тя настойчиво. — А пък всички ще са подсигурени и приютени.
	— И ти няма да имаш причини да офейкаш обратно във Флоренция?
	Тя кимна сериозно.
	— Вече казах, че държа на обещанията си. Ще бъда това, което очаквате от мен, стига само да им помогнете.
	Погледът му я изучаваше изпитателно.
	— Безусловно подчинение, без никакви въпроси?
	Тя кимна.
	— Абсолютна вярност към мен, докато ми принадлежиш телом и духом?
	— Да.
	Навъсена усмивка заигра по устните му.
	— Седемдесет и пет дуката. Такава значи е в днешно време цената на една душа.
	Тя беше объркана.
	— Какво?
	— Е, хайде, така да бъде. — Погледът му се плъзна към площада. — Ще получиш твоите седемдесет и пет дуката.
	Облекчението на Санчия беше толкова голямо, че й се зави свят.
	— Още сега ли?
	— Че защо не. — Той кимна на някакъв строен, елегантен мъж, който седеше на една маса под аркадите. — Сигурно приятелят ми Лоренцо на драго сърце ще дойде с теб да заведете твоите овчици до новия им подслон. Той е човек сърдечен и добродетелен.
	Санчия облещи очи.
	— Обичате да се шегувате. — Беше убедена, че мъжът, който четеше някаква книга на масата, не притежава никакви добродетели. Нито привлекателност, нито добра външност, помисли си тя, когато се втренчи изпитателно в него. Тъмнокафявата му коса беше посребрена на слепоочията, носът му бе прекалено дълъг, а тенът на кожата — тъмен. Хлътналите бузи и дълбоко поставените очи й напомняха смътно за фра Савонарола, монаха еретик, когато бяха изгорили на площада пред Синьорията, когато тя беше малка. В този миг Лоренцо внезапно вдигна поглед и го впери в Санчия. Сивите му очи не горяха с фанатичен плам, те бяха, напротив, далеч от всяко човешко чувство, като звезди в зимна нощ.
	Той затвори книгата и докато Лионело и Санчия се приближаваха, огледа студено и изпитателно момичето.
	— По-млада е, отколкото си представях. Става ли?
	— Ще свърши работа. — Лион направи гримаса. — Във всеки случай — твърде скъпа придобивка. Ако не напуснем скоро Флоренция, навярно ще трябва да продам Мандара, за да платя.
	Лоренцо се надигна с подигравателен поклон.
	— Лоренцо Вазаро на вашите услуги, мадона Санчия.
	Върху лицето на Лион пробягна злобна усмивка.
	— Действително ти би могъл да й окажеш една голяма услуга. Колко любезно от твоя страна да го предложиш.
	— Ето ги там! — Санчия беше открила Елизабет, Бартоломео и Пиеро на другия край на площада. — Ще ги доведа и ще обясня… — Изречението остана недовършено, тъй като тя вече тичаше към децата.
	Погледът на Лоренцо проследи Санчия. Като стигна до тримата, тя започна припряно и с голяма настойчивост да ги убеждава.
	— Да не би случайно да си купил и тези улични хлапета?
	— Не съвсем. Но както изглежда, нашата Санчия е с дълбоки майчински чувства и би желала да види челядта си в добри ръце, преди да напусне града. Върви с нея и изхарчи толкова пари, колкото е необходимо, за да се подслонят децата. — Той се намръщи. — И гледай да нахраниш нашата Санчия някъде. Изглежда ни жива, ни умряла от глад.
	— Нашата Санчия ли?
	Лион сви рамене.
	— Добре де, моята Санчия. Изглежда ми разумно да успокоя съвестта й, преди да я отведем в Солинари.
	— Наистина — отвърна Лоренцо сериозно. — Разбирам, че искаш да зарадваш своята робиня.
	— Смешно ти е, нали? — попита Лион. — Не забравяй, че съм напълно зависим от абсолютната й лоялност.
	— И си мислиш, че купуваш лоялността й, като даваш пари за тези три деца?
	Погледът на Лион отлетя към Санчия, която, коленичила до най-малкото хлапе, го убеждаваше и успокояваше. От чертите на лицето й струеше толкова много любов, че Лион не можеше да откъсне погледа си.
	— Да — каза той бавно. — Това ще ми донесе нейната лоялност.


>	Трета глава

	— Къде ме водите? — попита Санчия, като подтичваше, за да не изостава от широките крачки на Лоренцо.
	— Към casa на Джулия Марцо — отвърна той. — Там отсядаме при нашите престои във Флоренция.
	— Чувала съм за нея. Тя е знаменита куртизанка и има много богати любовници. Богат ли е Лионело Андреас? Сигурно е богат, иначе нямаше да плати толкова много за мен. Той разправяше за някакво градче Мандара. Ще заминем ли за там? Още не съм си подавала носа извън Флоренция. Тригодишна съм пристигнала тук. Тогава бях купена от Джовани и…
	— Млъкни малко! — прекъсна я Лоренцо. — Никога ли не спираш, за да си поемеш дъх? Откакто излязохме от дома на фурнаджията, устата ти работи като кречетало на воденица.
	— Говоря винаги, когато изпитвам страх. — Усмивката на Санчия беше някак неуверена. — И тъкмо сега усещам непреодолим страх. Чувствам се толкова… особено.
	— Но когато се препираше за зестрата на хубавата Елизабет, изглежда не изпитваше никакъв страх.
	— То беше друго. Трябваше да се убеди майстор Бенедето, колко изгодна е за сина му женитбата с Елизабет. Работите в дюкяна му вървят твърде добре и той наистина можеше да избере много по-добра партия за Алесандро. Вече се тревожех, че няма да приюти Пиеро, в случай че Елизабет му донесе твърде малко. — Тя се обърна и го погледна. — Слава на небето, че бяхте там. Благодарение на вашата помощ се справих по-бързо, отколкото се надявах.
	— На моята помощ ли? — От почуда той вдигна вежди. — Та аз не обелих нито дума.
	— Знам, но това нямаше значение. Подействахте му така, че се чувстваше неуютно и му се искаше да изчезне час по-скоро. Струва ми се, че успявате да накарате повечето хора да изпитат несигурност и страх във ваше присъствие.
	— Ти обаче май не се страхуваш — отбеляза Лоренцо сухо. — Мигар никой не ти е казал досега, че е неблагоразумно да си толкова откровена? Та кой би слушал на драго сърце, че присъствието му поражда неуютност?
	Тя го изгледа удивено.
	— Но вас това не ви тревожи. Вие отдавна сте свикнали и то е част от живота ви.
	— Ти си твърде проницателна. — Той се втренчи изпитателно в лицето й. — Виждаш душите на хората като на длан. Забелязах го при майстор Арколо и после при Бенедето. Отгатваш отдалеч техните желания и страсти, и умееш да ги използват за своя изгода.
	— Налагаше се — заяви тя направо. — Между другото, разсъдъкът е единственото оръжие, което ти е винаги под ръка. Не сте ли го изпитвали на свой гръб, майстор Лоренцо?
	— Да. — Той помълча малко. После каза: — Но в никакъв случай не се опитвай да манипулираш Лион така, както добродушния фурнаджия. Може да се окаже опасно.
	— Никога не бих го сторила. Аз му се заклех във вярност. — Тя се опита да се усмихне. — Но ще се почувствам много по-добре, ако ми разкажете нещо за Андреас. Не съм била собственост на друг, освен на Джовани, но то не беше точно робство.
	— Така ли? Защото се отнасяше добре към теб, нали?
	Тя поклати глава.
	— О, не. Джовани е прекалено себелюбив, за да е добър. Никога не би могъл да бъде такъв, дори и да искаше. Като дете се разбунтувах срещу него, но когато забелязах какъв е лапнишаран, животът ми стана по-лек. — Тя сви рамене — Ако човек го занимаваше само с неща, които му носят наслада, той го оставяше на мира.
	— Нова манипулация — измърмори Вазаро. — Да вземе при себе си три деца от улицата… това не е постъпка на егоист.
	— Наложи се да го убедя, че ще бъде проява на чист егоизъм — обясни Санчия. — Бартоломео и Елизабет са брат и сестра, които живееха в съседната къща. Когато преди три години родителите им умряха от треска, те останаха кръгли сираци, а аз не можех да допусна да се окажат на улицата. По тази причина внуших на Джовани, колко ще му завиждат всички, ако вземе двамата при себе си в печатницата. В такъв случай щеше да има трима роби вместо само мен и то без да му се налага да харчи нито един дукат. Обещах му, че ще се погрижа да не създават ядове и че ще деля храната си с тях.
	— Очевидно си удържала на думата си. Та ти си само кожа и кости.
	Тя направи гримаса.
	— Не стана както го предвидих, тъй като яденето никога не стигаше за всички ни. Когато после при нас дойде и Пиеро, вече знаех, че трябва нещо да се измисли. Като робиня можех да работя само за Джовани и колчем го молех със сълзи на очи за пари, той заплашваше да изхвърли децата навън.
	— По тази причина се залови с кражбите. — Вазаро говореше напълно равнодушно. — Този вид благотворителност можеше да ти струва двете ръце.
	Полазиха я тръпки.
	— Знам, но това не беше благотворителност. — Канеха се да пресекат Понте Векио, където бяха главно дюкяните на богати търговци на коприна и златари. Санчия обаче не забеляза нищо от блясъка им, когато се вторачи в мътните пороища на Арно. — Тримата бяха моето семейство. Брах голям страх, но пак бих го сторила. Бях толкова самотна, преди да дойдат.
	— И сега си пак самотна.
	— Нищо не трае вечно — отвърна тя философски. — И без друго се налагаше да се измисли нещо за Елизабет. Тя е прекалено очарователна, а това за една жена крие само опасности. Джовани пиеше все повече и повече, а сделките му вървяха все по-зле. Последното означаваше, че Бартоломео ще трябва да си подири другаде работа.
	— А Пиеро?
	— Пиеро ли…? — Лицето й се промени. — Надявах се, че ще бъда по-дълго с Пиеро. — Тя разтърси глава и се опита е примигане да сдържи сълзите, които напираха в очите й. Колко глупаво щеше да е тъкмо сега да се разплаче, след като все пак се беше сбогувала, без да пророни сълза. Елизабет винаги ревеше, когато настъпваше промяна, а Санчия забеляза сълзи и в очите на Бартоломео, когато го остави при Арколо. Но Пиеро не се разплака. Само я гледаше с пронизващите си сини очи и толкова силно стискаше ръката й, че още я наболяваше, когато с Лоренцо напускаха фурната. — Но Пиеро ще бъде добре настанен при Елизабет. Тя е толкова любвеобилна и… — Гласът й отказа да й се подчинява. Наложи се да си поеме дълбоко дъх. — Те всичките са сега много по-добре, отколкото при Джовани.
	— А с теб как е? — Лоренцо я изгледа изпитателно. — Мислиш ли, че и ти си по-добре, отколкото преди?
	— Не знам. — Тя го погледна право в очите. — По-добре ли съм сега?
	— На този въпрос и аз не мога да отговоря — лека усмивка заигра около устните му. — Лион още не е притежавал роби. Ще бъде интересно да се наблюдава как ще се държи.
	— А пък вие обичате да наблюдавате, нали? Струва ми се, че ви е станало навик да стоите отстрани и да съзерцавате хората, сякаш са актьори на сцена. — След миг тя попита: — Защо ме е купил, след като не притежава други роби?
	— Предпочитам той да ти обясни.
	Санчия се усмихна мило.
	— Не желаете ли да наблюдавате и моята реакция? Обещавам ви, че отговорът ми ще ви хареса.
	Лоренцо се усмихна развеселен.
	— Нима се опитваш и мен да манипулираш? Явно ти доставя удоволствие да предизвикваш съдбата.
	— Моля за прошка. — Оживлението по лицето и се смени с дълбоко униние. — Сигурно вече ми е станало втора природа. Не че аз… — Тя спря насред думата, за да продължи със заекване. — Страхувам се. Той ми вдъхва страх.
	— Лион ли? Че когато го застави да развърже кесията си и да даде значителна сума за твоите приятели, ти не изглеждаше чак толкова страхлива. Напротив дори, правеше впечатление на много смела.
	— Само защото беше неизбежно. — Тя овлажни устните. — Той събужда у мен чувството… — Тя затърси трескаво подходящи думи. — Това е чувството, което ме връхлита винаги, преди да посегна към някоя тежка кесия. Тогава изпитвам панически страх, но същевременно и някаква странна възбуда.
	— Хм, колко интересно.
	— Помогнете ми! — Ръката й притисна по-здраво вълнения шал към гърдите й. — При Джовани нямах това чувство на безпомощност, но сега го изпитвам при Лионело Андреас.
	— Че защо да ти помагам? Лион е мой приятел, а пък ти не значиш нищо за мен. — Последните му думи прозвучаха напълно безучастно.
	Надеждите на Санчия бяха попарени.
	— И аз не виждам защо трябва да ми помагате — разсъждаваше тя. — Но може пък да ви се стори по-забавно да ми облекчите малко живота. Някакво боязливо мишле, което щъка в краката на Андреас, би могло за момент да прикове вашето внимание.
	Той потисна смеха си.
	— Ти си всичко друго, но не и боязливо мишле. — Той поспря малко. — Лион е почтен човек. Служи му както подобава и той няма да се отнася зле към теб.
	Заля я прилив на облекчение, когато й се стори, че е открила малка пролука в стената, която Лоренцо беше издигнал около себе си.
	— Той се проявява като голям владетел. Много ли е богат?
	Дълго време Лоренцо не отвърна нищо и тя реши, че въобще няма да й отговори.
	— Той е господар на града — държава Мандара. Твърде състоятелен е, но притежава само това феодално владение. Баща му беше кондотиер и възпита Лион като свой приемник. Лоренцо ди Медичи даде на стария Андреас Мандара като награда за това, че той потегли на война срещу един съсед, от когото всички се бояха.
	— Къде се намира Мандара?
	— На юг, между Флоренция и Пиза.
	— И сега Андреас е владетел на града?
	Вазаро кимна.
	— Откакто баща му почина преди тринадесет години Лион също стана кондотиер и поведе бащините си войски, докато преди две години реши да ги разпусне и да се оттегли в Мандара — Вазаро я погледна въпросително. — Е, изкопчи ли сега достатъчно, за да се разсеят опасенията ти?
	— Не. — Тя въздъхна. — Навярно няма да се смилите и да ми кажете защо Андреас ме е купил?
	Вазаро не даде никакъв отговор.
	— Добре де и аз така си мислех.
	— В такъв случай не би трябвало… — Той спря насред думата. — Санта Мария, какво ли пък е това?
	Те пресичаха Меркато Нуово, където край застлани в зелено маси седяха банкери с тефтерите си и пълни кесии. Разбира се, не финансистите привлякоха вниманието на Вазаро, а един дебеличък, заобиколен от хилещи се зрители мъж.
	— Или се лъжа или този шишко ще загуби гащите си.
	— Ах, това е само един банкрутирал — обясни Санчия равнодушно. — За да се освободи от задълженията си, трябва с голия си задник три пъти да докосне този черно-бял мраморен кръг, който символично заменя бойната колесница на Флоренция.
	— Колко недостойно. — Около устата на Вазаро заигра развеселена усмивка, когато продължи да върви по mercato*. — Лион вече се боеше, че ще го докараш до просешка тояга. Трябва да го предупредя — ако ще банкрутира, в никакъв случай да не го прави в този славен град.
	[* Пазара (итал.) — Б.пр.]
	— Но аз не съм искала чак толкова много. Парите ми трябваха за…
	— Тихо сега. — Лоренцо вдигна ръка. — Твоите протести и обяснения не ме интересуват. Подари ми малко тишина.
	Повървяха известно време мълчаливо, докато най-сетне Лоренцо каза:
	— Къщата на Джулия се намира зад ъгъла. — Той и хвърли един поглед. — Питам се съвсем сериозно дали въобще ще те пусне да припариш до вратата й. Знам, че мадона Джулия е твърде своенравна във всичко, което засяга къщата й.
	— Аз няма да крада.
	— Не намеквам за престъпните ти наклонности. — Той сбърчи нос. — Имаш остра нужда от една хубава баня.
	— Аз съм чиста. Тази сутрин се къпах. Това е… — Тя и изведнъж млъкна, когато завиха зад ъгъла. Ококорена от възхищение, Санчия разглеждаше красивата двуетажна къща. — Каква прелестна casa! Великолепна като дворец! Невероятно е, че една блудница може да печели толкова много… Странно, че мъжете в своята глупост плащат купища пари само за да задоволят плътската си страст, макар че насладата е толкова кратка.
	Около устните на Лоренцо заигра дяволита усмивка.
	— На мен не ми е странно. Ала в края на краищата и аз принадлежа към тези глупави мъже.
	Тя се обърна и го изгледа замислено. Държането му беше толкова студено, толкова дистанцирано, че човек много трудно можеше да си го представи с някоя от курвите в този разкошен дом.
	— Наистина ли се отдавате на страстта с…
	— Струва ми се, че сега-засега зададе достатъчно въпроси — прекъсна я той и я хвана за лакътя. Така я поведе към украсената с дърворезба порта. И без да я поглежда, промълви: — Ами че, естествено, от време на време и аз се отбивам тук.

	— Ако желаеш малката ти робиня да остане тук за през нощта, по-добре ела с нас и се пребори с Джулия. — Лоренцо се облегна на вратата към покоите на Лион. С дългата си тясна ръка прикри дискретно една прозявка. — Подслоних овчицата Санчия в новата й кошара, но решително отказвам да разтървавам две каращи се жени.
	— Къде е тя? — Лион се изправи и тръгна към вратата. Нотката на язвително злорадство, което се долавяше зад безразличието на Лоренцо, в повечето случаи предвещаваше ядове. Cristo, какво ли пак се беше случило? Откакто днешния следобед беше съзрял Санчия на площада, всичко вървеше с главата надолу.
	— В покоите на Джулия. — Лоренцо го последва по коридора. — Едва-що пристъпихме прага, когато тя се появи в пруста и се… хм… подигра на необичайна миризма на твоята малка Санчия. — Лоренцо се стремеше да смекчи случилото се. — Тя настоя да извика прислугата си и да подготви баня за малката.
	— От която Санчия несъмнено се нуждае.
	— От която обаче Санчия категорично се отказва. Когато я видях за последен път, две от слугините я държаха здраво за ръцете, докато самата Джулия я събличаше. — Лоренцо отвори вратата към стаята на стопанката. — Ах, както виждам, вече са я натикал и в чебъра за къпане. Чудесен напредък!
	— Защо не ме послушаш, глупава женска твар? Никаква баня не ми трябва! — кънтеше кавгаджийският глас на Санчия.
	Лион престъпи прага и рязко спря.
	— Боже мой, какво става тук?
	Шал, риза, пола, елек сякаш под напора на вятъра бяха разхвърляни из цялата стая. Златистите коси на Джулия Марцо се спускаха в безпорядък по раменете й, бисерната огърлица, придържаща нейните плитки, беше скъсана, а зърната се търкаляха пръснати по пода. Елекът върху морскосинята й дреха беше разпран и всичко беше вир-вода. Две слугини държаха здраво Санчия в чебъра, докато господарката на къщата се мъчеше да я изтрие с четката.
	Погледът на Санчия се насочи към Лион. Ненадейно тя прекрати съпротивата си.
	— Тия не искат да ме чуят. Опитвах се да им втълпя, че това е безполезно.
	— Тя вони — рече запъхтяна през зъби Джулия. — Лоренцо ми каза, че това дяволче било ваша собственост, но не желая да остава в къщата ми, преди да съм отмила отвратителната воня. — Джулия натопи една кърпа и взе енергично да трие шията на Санчия.
	— Причиняваш ми болка. — Кехлибарените очи на момичето бълваха пламъци. — И няма никаква полза. Чиста съм.
	— Тя действително изглежда чиста — отбеляза Лион развеселен.
	Златистата кожа върху раменете на Санчия блестеше над размътената вода и беше невероятно нежна, което човек не би допуснал под грубите й дрехи.
	— Кажете й да ме чуе най-сетне и… — Гласът на Санчия секна, когато срещна погледа на Лион. Очите й се уголемиха, вторачи се в него като омагьосана, докато нежна розовина обагри златистите й бузи. После тя преглътна и си пое разтреперана дъх. — Моля ви, господарю мой, кажете й да свършва.
	Лион се втренчи безмълвно в нея.
	— Моля ви… — Златистокафявите очи на Санчия го гледаха ококорени от триъгълното й лице.
	— Харесвам жени, които казват „моля“.
	В сдържания му тон се долавяше убеденост, която принуди Джулия да му хвърли изненадан поглед през рамо.
	— Лион, не ми се бъркайте. Трябва да я изкъпя.
	— Според усета ми тя е чиста. — Той се отпусна на застлан с възглавници стол на безопасно разстояние от чебъра и опъна крака. Внимателният му поглед тутакси се върна към увенчаните в розово гърди на Санчия, които се виждаха едва-едва под повърхността на водата. Самият бог Ерос не би могъл да извае по-възбуждащи и по-чувствени върхове на гърдите. — Все пак е жалко тази възхитителна кожа да се търка до зачервяване, когато не е необходимо, Джулия.
	— Но миризмата идва…
	— Идва от косата ми — прекъсна я възмутено Санчия. — Ако ме беше изслушала, щях да ти кажа. Всяка сутрин след банята я натривам с една смес. Косите ми вонят и трябва да се измият.
	Джулия, която коленичеше пред чебъра, се втренчи недоумяващо в Санчия.
	— Нима ти триеш косите си с нещо толкова вонливо?
	Санчия кимна.
	— Откакто навърших дванадесет години. Чесън, рибено масло и…
	Джулия вдигна ръка сякаш да се брани.
	— Спри. Не искам да знам.
	— Но аз искам — намеси се Лоренцо от вратата. — Възхитително.
	Лион я гледаше с присвити очи.
	— Не ме интересува толкова много сместа, колкото причината за нейното изобретяване.
	— Джовани има твърде развито обоняние — обясни Санчия без заобикалки. — Когато майка ми беше още жива, тя трябваше всяка сутрин да се къпе и парфюмира. После трябваше да коленичи гола върху пода на дюкяна, а пък той я обладаваше, както пес обладава някоя кучка на улицата. Когато майка ми умря, знаех, че скоро ще съм достатъчно голяма, за да ме използва Джовани по същия начин.
	Лоренцо прихна.
	— Избрала си необичайно средство за съпротива.
	На Лион хрумването се стори по-малко забавно. Осъзна против волята си, че е в плен на множество силни чувства, които съвсем изненадващо го бяха обзели. Гняв и състрадание се обореха у него със странно чувство за вина, породено от една въображаема гледка — Санчия, коленичила гола-голеничка върху пода, как го гледа през рамо с големите си уплашени кафяви очи.
	Прониза го горещо желание, което се концентрира изпепеляващо в хълбоците му, когато му стана ясно, че мъжът в неговата фантазия, онзи, когото тя гледаше през рамо и когото беше готова да приеме в тялото си, не беше Джовани Балано.
	Мъжът беше той самият.
	Надигна се внезапно.
	— Измийте й косите — нареди той вече от вратата. — И сетне я доведете при мен.
	Лоренцо последва Лион до покоите му. Приближи се до масата и наля в две чаши червено вино от една сребърна гарафа.
	— Ето, пийни глътка вино… — Той се обърна и подаде на Лионело чашата, като при това погледът му се насочи подигравателно към долната половина от тялото му. — Струва ми се, че се нуждаеш от охлаждане.
	— Затова ли настоя да се „намеся“ в къпането? — Лион седна върху огромния стол до прозореца. — Лоренцо, каква игра играеш?
	— Не знам какво имаш предвид. — Лоренцо го гледаше с ангелска безобидност. — Твоето улично момиченце ужасно любопитстваше да узнае кой си и какъв си, а пък аз си помислих, че ще бъде проява на приятелска услуга да ви помогна да се опознаете взаимно. — Той се усмихна. — Какъвто и беше случаят. Нямах никаква представа, че Санчия е толкова съблазнителна. Гърдите й са възхитителни.
	— Да. — Ръката на Лион стисна основата на чашата, когато го връхлетя споменът за Санчия, обвита само в пара и вода. — Но аз не съм я купил, за да спя с нея.
	— Знам. Това обаче прави положението още по-пикантно. — Лоренцо се отпусна върху извезаните възглавници на стола и поднесе чашата към устните си. — Очаквам развоя на събитията между двама ви с най-голямо любопитство.
	— Да не би да намекваш с това, че тържествуваш, задето се гърчим на шиша, на който желаеш да ни опечеш — каза Лион сухо. — Съмнявам се, дали ще ти доставим очакваното удоволствие. Дори не проумявам защо толкова любопитстваш дали ще спя със Санчия, след като през последните години съм имал повече жени, отколкото мога да броя.
	— Да, ама в случая има разлика. Санчия е твоя собственост. Тя ти принадлежи. — Погледът на Лоренцо бе впит в лицето на Лион. — А нито един човек на този свят не обича повече от теб да притежава. Ти не понасяш някой да ти отнеме нещо, което ти принадлежи. Спомни си, че буквално обръщаш земята и небето, за да си възвърнеш „Вихрения танцьор“, а това все пак е само една статуйка.
	Пръстите на Лион стиснаха още по-здраво чашата.
	— Въпросът не е само в статуйката.
	— Да, в твоето семейство може би. — Лоренцо вдигна рамене. — За вас тя е някаква светиня, реликва, която ви е предопределено да съхранявате и предавате от поколение на поколение. В моите очи предметът по-скоро прилича на хубава сирена, която мами хората към гибел.
	— Санчия не може да се сравнява с „Танцьора“
	— Не, ама като твоя собственост ще събуди същите инстинкти у теб. — Лоренцо сръбна от виното и се усмихна на Лион над ръба на чашата. — Какво мислиш, че ще се случи, ако я заведеш в Мандара?
	— Няма да я водя в Мандара.
	Лоренцо вдигна вежди от почуда.
	— Тя каза, че смяташ да го направиш.
	— То беше преди аз… — Лион не продължи мисълта си. Вместо това смръщи гъстите си вежди и потъмня като буреносен облак, докато отпиваше голяма глътка от виното.
	— Преди ти да решиш да я вкараш в леглото си.
	Лион издържа погледа му.
	— Да.
	Намерението, което смътно зрееше у него, откакто съзря Санчия в чебъра за пране, ненадейно се превърна в решение.
	— Че защо пък не? Така или иначе тя е моя собственост, както сам каза.
	— Няма причина да не я обладаеш. — Лоренцо надникна в рубинените глъбини на виното си. — Имаш моето пълно одобрение.
	— Което би трябвало тутакси да ме направи подозрителен. Какво те засяга, че Санчия ще стане моя любовница?
	— Аз й се възхищавам.
	Лион впери слисано очи в него. Не можеше да си спомни кога за последен път Лоренцо се беше изказал доброжелателно за някого. Разбира се, възхищението не беше благосклонност, но въпреки всичко признанието му беше необичайно.
	Вазаро забеляза удивлението на Лион.
	— Да, вярно е. Напомня ми за мен самия, за времето, когато отраснах из улиците на Неапол. Тя се бори за оцеляване с всичките си оръжия и кове нови, когато старите вече не стават за нищо. — После недоумяващо сви рамене. — Истинска беда е, че е толкова добросърдечна. Това е една слабост, която в края на краищата ще я погуби.
	— И защото й се възхищаваш, би искал да я видиш в постелята ми.
	— По този начин би получила някакво оръжие в ръцете си. В момента тя няма какво да хвърли в боя срещу теб. Малката смехотворно вярва, че обещанията трябва да се изпълняват. Човек би помислил, че след живота, който е водила, би трябвало да има повече ум в главата.
	— Тя не се нуждае от никакви оръжия — каза Лион нетърпеливо. — Нямам намерението да бъда жесток към нея.
	— Напротив, напротив, тя ще се нуждае от оръжия. — Показалецът на Лоренцо премина по ръба на чашата му. — Ако я отведеш в Мандара.
	Лион се вцепени.
	— Не водя там любовниците си.
	— Но Санчия ще заведеш. Защото тя е твоя собственост.
	— Не, per dio*, ти знаеш, че аз никога…
	[* За Бога (итал.) — Б.пр.]
	— Този път да. — Лоренцо вдигна поглед от чашата си. — Вече потривам ръце от радост да видя какво ще излезе от всичко това.
	За пръв път сарказмът изчезна от лицето на Лоренцо.
	— Не за друго, а защо тази глупост в Мандара вече продължава твърде дълго. Крайно време е някой да промени хода на нещата.
	— Лоренцо, стой настрана. Аз сам ще взема решение.
	Върху лицето на Лоренцо отново се появи сарказъм.
	— Повярвай ми, едва издържам. Последният ни престой в Мандара не ми достави и най-малко удоволствие. Тези велики добродетели и непорочна въздържаност… На човек може да му призлее от тях.
	— Колко жалко. Боя се обаче, че ще трябва да се примириш. Никакви любовници няма да стъпят в Мандара.
	— Ще видим. — Лоренцо изпи чашата си до дъно, постави я върху масата и се изправи на крака. — А сега ти пожелавам лека нощ. Ще ми разправяш най-подробно утре сутринта, как си се наслаждавал на малката Санчия. — Той се запъти към вратата. — Мислиш ли, че е още девствена? Никога не бих го допуснал, ако не ни беше разказала за гениалния си парфюм. — В сивите му очи проблеснаха лукави пламъчета, когато се обърна пред вратата. — Но ще е великолепно за теб, стига само да е вярно. Ами помисли си само, колко плътно ще те обхване и каква наслада те очаква, като чуеш сподавените викове на почуда и на новооткрит възторг. — Докато стоеше в рамката на вратата, той допълни тихо: — И това би я направило още повече твоя собственост, нали? — Когато понечи да притвори вратата подире си, Лоренцо неочаквано спря. — О, Санчия, изглеждаш прекрасно… — Сетне подуши недоверчиво въздуха. — И само как ухаеш. Влизай. Лион те чака. — Той отвори широко вратата и отстъпи крачка встрани. — Buona sera, дами.
	Санчия и Джулия продължаваха да стоят на прага. Като изви глава и посочи момичето, Джулия попита:
	— Е, сега харесва ли ви?
	Погледът на Лион се плъзна бавно по изящното лице на Санчия. Беше му ясно като бял ден, че Джулия не беше очарована от тази натрапница и от неговото поведение. Бе сигурен, че е дала на момичето най-невзрачните дрехи, които могат да се намерят в дома й. Простата велурена рокля, която носеше Санчия, беше тъмнокафява и без украшения. Ала неугледният цвят позволяваше маслиненият загар на кожата й да проблясва златисто, а дълбокото деколте разкриваше грациозната линия на шията й и закръглеността на гърдите й, които опъваха съблазнително кожения корсет.
	Погледът на Лион беше прикован към набъбналата златиста плът в деколтето й. Напрежението в слабините му беше толкова силно, че почти изпитваше болка.
	— Да, харесва ми.
	— Наложи се да й измием косите три пъти, докато премахнем миризмата. — Джулия прехапа устните си, когато забеляза, че Лион не сваля поглед от Санчия. — Предполагам, че днес няма да ви потрябвам?
	— Да.
	Джулия се завъртя из стаята, така че синкавите поли на дрехата й хвръкнаха нагоре.
	— Вие сте се побъркали. Ако търсите разнообразие, мога да ви набавя десет хубавици, стократно по-възбуждащи от това… това хлапе!
	Вратата се затръшна с гръм и трясък подпре й.
	— Не мога да я търпя — простичко изрази чувствата си Санчия.
	— В такъв случай сигурно не си изненадана, че неприязънта е взаимна. — Лион вдигна погледа си от нежните очертания на нейната шия. — Косите ти са още влажни.
	— Истинско чудо. Тя и нейните две слугини едва не ме удушиха, докато ги подсушаваха.
	Чак сега Лион забеляза, че косите и не бяха с оня матов кафяв цвят, който му се наби на очи в самото начало. Явно сместа, с която ги мажеше, им беше отнемала цвета и блясъка: Макар че бяха още тъмни от влагата, на светлината на свещта се долавяше огненият оттенък на медно кестеняви коси.
	— Ела по-наблизо и ме остави да те разгледам.
	В началото тя се поколеба, но после тръгна бавно към него — самата прелест, приповдигнала рамене, изправила гръб. Стойката на воин, влизащ в сражение, помисли си той.
	Тя спря пред него.
	— Права е. — Гласът й пресекна. — Не съм привлекателна за окото. Прекалено съм кльощава и не притежавам хубавата светла кожа на Елизабет или Джулия Марцо. Няма да изпитате голямо удоволствие с мен.
	Лион се облегна назад.
	— Лъжеш се. Както вече казах на Джулия, ти ми харесваш. — Наново погледът му се плъзна по гладката кожа на раменете й. — А пък цветът на твоята кожа… ми е приятен. Напомня ми за златото на… — Той не продължи мисълта си. Слисан, забеляза, че беше на път да я сравни с „Вихрения танцьор“. Забележката на Лоренцо трябва да го е навела на тази мисъл. Собственост. „Вихреният танцьор“. Санчия…
	Той поднесе чашата към устните си.
	— Знаеш ли защо си тук?
	— Да. — Тя овлажни устните си. — Разбрах го, откакто забелязах вашия поглед в банята. Досущ като погледа, с който Джовани гледаше майка ми. Вие възнамерявате да използвате моето тяло.
	Сравнението го озлоби.
	— Аз не съм Балано — отвърна той рязко.
	— Вие наредихте да ме изкъпят, вие наредихте да ме парфюмират. — Тя си пое разтреперана дъх. — Искате ли да се съблека гола и да коленича пред вас на пода?
	— Не! — Бурното му несъгласие слиса както него, така и нея. — Има по-очарователни начини да се обладае една жена… не така, сякаш е разпасана кучка.
	— Но напук на всичко представата ви възбуди — каза Санчия. — Видях, че вие…
	— Ти виждаш прекалено много. — Ненадейно го осени една мисъл. — Мигар се опитваш да ме откажеш от намерението ми, като ме сравняваш с Балано? Лоренцо твърди, че си щяла да използват всяко оръжие, с което разполагаш.
	— Тук нямам никакви оръжия — каза тя откровено. — Аз ви дадох обещанието си, че ще ви се подчинявам.
	Санчия нямаше никакви оръжия. Лоренцо беше казал същото, както разярен си спомни Лион. Тя му принадлежеше като собственост. Имаше правото да използва тялото й както му скимне, било с всеотдайна нежност, било с бруталност. Тя го знаеше и се беше примирила. Защо тогава го терзаеше чувството, че трябва да се оправдава пред нея, че иска да я люби?
	— Не трябва да е както с Балано и майка ти. Ще ти доставя удоволствие и…
	— Не. — В ококорените й очи се четеше объркване. — Защо ме залъгвате? Винаги мъжът е човекът, който изпитва сладострастие. Жените са само съдове, поемат в телата си мъжете и тяхното семе. Нито веднъж майка ми не изпита удоволствие.
	— Защото са се отнасяли към нея като към добитък. — Лион постави чашата си върху перваза на прозореца толкова рязко, че остатъкът от виното се изплиска върху полираното дърво. — Искам да ти покажа как… — Той спря насред думата, когато срещна погледа й, в който се четеше пълно неверие.
	В този миг той се усмихна безсрамно.
	— Ах, това вече е предизвикателство. Трябва ли да ти дам обещание, моя изтерзана от съмнения Санчия? Добре, ето сега ти казвам, че няма да те използвам като „съд“, докато сама не ме замолиш горещо за това. Докато не коленичиш доброволно пред мен, защото копнееш и жадуваш да ме усетиш вътре в себе си.
	От погледа й се долавяше почуда.
	— Че защо трябва да ми давате обещание? Не следва да се съобразявате с моите чувства. Аз ви принадлежа като робиня. Няма никакво значение, ако не изпитвам нищо, когато…
	— За мен има значение. — В тона на гласа му се долавяше както раздразнение, така и едва прикрито насилничество. — Един Господ знае, че за мен има значение. — Той я улови за ръката и я притегли да коленичи пред стола му. — Навярно хиляди пъти ще съжалявам за това обещание. А сега ме погледни.
	Санчия послушно вдигна глава и дъхът й секна, когато разгада израза на лицето му. В погледа на Лион си бяха дали среща тъмни, екзотични тайни, а налетите му с кръв устни свидетелстваха за неприкрита чувственост.
	— Какво виждаш?
	— Вие ме желаете.
	— Да — огромните му ръце се стовариха с цялата си тежест върху тесните й рамене. — И винаги отсега нататък, когато те погледна, ще си мисля за онова, което искам да направя с теб. — Една мазолеста длан се отдели от рамото й и погали шията й… Кожата й беше толкова нежна, досущ кадифе, каквато и изглеждаше, и топла, толкова топла… Усети как го прониза горещо желание и мъжеството му набъбва още повече. — Ще те докосвам до насита. — Той отмести горната част на роклята от раменете й. — Когато ми харесва, ще разголвам тази хубава плът и ще те галя. Без значение къде се намираме. Нито пък кой ни гледа.
	Тя се вторачи като омагьосана в него, докато пулсът на шията й лудо заби.
	— Девствена ли си?
	Тя овлажни устните си.
	— Да.
	— Добре. — Изпита примитивно удовлетворение, толкова дълбоко, че почти забрави думите на Лоренцо. — Слава на небето за онова отвратително мазило, какъвто и да е бил неговият състав.
	— Състоеше се от рибено масло, чесън и кокоши изпраж… — Санчия прекъсна насред думата, когато ръката му се плъзна под корсажа й и една твърда длан докосна гръдта. Той усети нейното сърцебиене с върха на пръстите си. Санчия притвори очи.
	— Сега ми хрумва друго. Но вие не искате да го знаете.
	— Много повече ми се ще да знам защо гърдата ти толкова сладко набъбва в ръката ми.
	— Не знам защо. Навярно се разболявам. Чувствам се съвсем особено.
	— Не си болна. — Ръката му галеше гръдта й така, сякаш беше любимата му котка. — Ако те докосвам, винаги ще реагираш така.
	Той я притисна нежно.
	Санчия отвори очи, червенина обля бузите й. Погледна надолу към голямата му длан, която покриваше гръдта й.
	— Това ви доставя удоволствие?
	— Да, както и на теб.
	— На мен не ми доставя никакво удоволствие. Облива ме жар и ме боли…
	Отново Лион притисна гръдта й и прокара палеца си по розовото зърно.
	— С мен е същото. Така идва удоволствието.
	Палецът ни показалецът му взеха да придърпват набъбналата пъпка. Как ли щеше да се почувства в устата му, ако я засмуче и лекичко я захапе със зъби? Тази представа му подейства така, че пръстите му неволно стиснаха по-силно.
	Тя потръпна. Погледът й се плъзна към лицето му.
	Тутакси пръстите му се разхлабиха.
	— Без да искам. Не желаех да ти причинявам болка.
	— Вие не ми причинихте болка. Само се почувствах особено.
	Лион я погледна отвисоко. Знаеше, че в момента е отишъл твърде далеч. Наистина не твърде далеч за мен, помисли си той разкаяно, но ако не я отпратеше сега, нямаше да я остави през цялата нощ.
	Cristo, защо се отдели от нея, след като беше твърд като камък и копнееше да проникне в сладката й теснина? Не беше ли готов, нямаше ли да действа с нежност и… Прехапа устните си до болка, когато забеляза, че се навива сам. Желаеше я прекалено силно и нямаше да може да овладее желанието си, ако легнеше между бедрата й. Щеше да загуби и ума, и дума, и да проникне с необуздана страст в нея, така че в очите й щеше да бъде един уличен пес като Балано.
	Мисълта за Балано го застави против волята му да отдръпне ръце от гърдите й и да ги извади изпод корсажа.
	— Стани — каза той дрезгаво.
	Светлочервени петна горяха по бузите й, когато го погледна.
	— Стани. Мина ми. — Устните му се изкривиха в усмивка. — Поне засега.
	Тя се подчини на волята му и отстъпи крачка назад.
	— Повече няма ли да ме опипвате?
	Той се изправи на крака и се запъти към вратата.
	— Събличай се и си лягай.
	— Ама къде?
	Той посочи с ръка към леглото.
	— Мигар вярваш, че като Балано ще искам от теб да спиш на една завивка върху пода?
	— Но това е вашето легло — запелтечи тя.
	— Още едно основание да претендираш за нето. Моето легло, моята робиня. Лоренцо твърди, че съм бил ламтяща за собственост натура. Ако отговаря на истината, би следвало да се зарадвам, когато те заваря сутринта в леглото си.
	— Къде отивате?
	— В покоите на Джулия. — В усмивката на Лион се долавяше жестокост. — Трябва ми жена, а Джулия е много любезна. За разлика от теб тя знае, какво е да изпитваш и даряваш удоволствие. На нея й е все едно какво ме възбужда, стига аз да я възбуждам достатъчно. Дори ще ти бъде и благодарна.
	— Не вярвам — каза Санчия намръщено. — Сигурно само се преструва. Чувала съм, че курвите обикновено нравят така.
	Той я изгледа недоумяващо. Тази възможност не му беше хрумвала. Дали Джулия наистина…
	Санчия започна да се смее.
	Cristo, малкото дяволче го дразнеше, отбеляза той с почуда. В началото тя беше демонстрирала най-предано послушание, а сега от лицето й струеше язвително злорадство. Смехът й беше толкова заразителен, че върху устните му се появи колеблива усмивка.
	— Ще я попитам. — Той срещна погледа й. — Но задай си и ти въпроса, би ли постъпила някога по същия начин.
	Смехът й секна, когато дългите й мигли се спуснаха над очите и.
	— Аз ви казах…
	— Че не ти доставя никакво удоволствие — довърши той вместо нея. — Помисли си добре, докато в мое отсъствие лежиш в постелята и ще си признаеш, че днес изпита удоволствие. — Гласът му се сниши с чувствена мекота. — И докато си лежиш, представяй си как дарявам на Джулия още по-голяма наслада — вълшебните усещания, които можеше да изпиташ ти. — Той се обърна и излезе. — Лека нощ, Санчия.
	Ключалката щракна шумно след него. Озадаченият поглед на Санчия не се откъсваше от вратата. Какъв чуден човек беше все пак той! Смяташе да я обладае по същия животински начин, както Джовани правеше с майка й. Тя разбра това с кристална яснота, докато я наблюдаваше в банята. И защо не го беше направил? Жените са всеки момент лесна плячка за един мъж, били те свободни или робини. Понякога дори й се струваше, че животът на робините е малко по-лек. Господарят им в повечето случаи се грижеше за тяхното препитание и покрив над главата. Една свободна жена обаче, особено ако беше привлекателна, свършваше често в някой от публичните домове на Каприно. Ако пък беше грозна, твърде лесно можеше да пукне от глад на улицата.
	Когато в дома на Джовани я събудиха и съзря Андреас на вратата на килера, уплахът й нямаше граници. Не само от страх заради справедливата му мъст, но и защото не беше в състояние да разбере що за човек е. Усещаше у него исполинска сила, но не успяваше да отгатне по какъв начин я прилага! Мотивите и целите му бяха за нея неразрешима загадка, а това й вдъхваше страх. Опитът й я беше научил, че разбирането е равносилно на завладяване или поне на оцеляване, но без разбиране тя беше безпомощна.
	Бавно започна да се съблича, като погледът й все още беше насочен към вратата. Какво ли щеше да направи той, когато се върне обратно? Думите му бяха толкова странни. Тя не искаше да го предизвиква, както той си помисли. Или може би Лион преодоля желанието си, защото беше девствена? Странно, тъй като девствеността й за нея беше имала винаги твърде малко значение.
	Тя знаеше, че загубата на невинността й е неизбежна. Или Джовани щеше да й я отнеме, или някой друг мъж, в чиито ръце ще попадне на улицата. Преди няколко месеца едва не се стигна дотам, когато беше отвлечена в една тъмна уличка от някакъв моряк, възбуден до такава степен, че миризмата й не му действаше. Знаеше, че виковете са безполезни. Изнасилването в страничните улички съвсем не беше рядкост и в най-добрия случай предизвикваше у минувачите възмутено повдигане на веждите и ускоряване на стъпките. Малко късмет и ритник между краката му й позволиха да офейка невредима.
	Загубата на целомъдрието й изглеждаше по-малко значимо от крещящата несправедливост, че щяха да й го отнемат без нейното съгласие. Според Санчия непорочността прекалено се надценяваше. Наистина, чистотата на определена жена беше от значение, ако мъжът иска да е сигурен, че синът му е от нея, но щом като не става дума за венчило, глупаво е от страна на мъжете да отдават толкова голямо сладострастно значение на този факт. И Лионело Андреас се беше държал глупаво, когато узна, че е девствена; изражението на лицето му излъчваше толкова голямо удовлетворение, че беше усетила особено парливо чувство под лъжичката. Силните му ръце върху тялото й пораждаха същото тягостно усещане, нещо средно между болка и глад.
	Глад ли? Тя разтърси недоумяващо глава, когато съблече роклята си, а после свали и ризата. Сгъна ги грижливо върху стола до масата. Защо й мина тъкмо тази дума през ума? Човек изпитва глад за ядене и сън, и за красивите слова в книгите, но не за мъжки длани върху тялото си. Сигурно умората й бе виновна за този странен копнеж.
	Санчия притегли кадифената завивка и се мушна под нея. Бе твърде изтощена, за да се наслади до насита на мекотата на постелята и на чистия аромат на борова смола и дафинови листа, който се разнасяше от нея. Никога преди не беше спала в истинско легло и й се струваше, че можеше да си спести този разкош. Санчия се беше стремила непрекъснато да съхрани в паметта си миговете на наслада, защото не разчиташе да се повторят. В тежки времена човек можеше да подири утеха в спомена за красивия миг и да възприеме окаяното си състояние като не дотам непоносимо.
	Сънят властно затваряше очите й. Трябваше още да стане от постелята и духне свещта, да не би Андреас да я вземе за немарлива и прахосница…


>	Четвърта глава

	Cristo, какво, по дяволите, му беше влязло в ума?
	Лион съзерцаваше Санчия отвисоко, обзет от безсилен гняв. Беше в плен на чувство, което почти надхвърляше желанието му, а пък то опъваше сякаш с лък всеки мускул на тялото му.
	Мъждукащата светлина на свещта пробягваше по буйните кестеняви коси на Санчия и галеше кадифените й голи рамене над завивката. Лежеше на една страна, свита на кълбо, притиснала буза о възглавниците, с полуотворени порозовели устни. Защо да не я вдигне от сън и да й каже, че трябва да го приеме в тялото си, че трябва да се съгласи да я използва като предмет, за да се отърве от това разяждащо го желание? Та тя беше негова собственост. Беше му дала обещание, че ще му се подчинява във всичко. По тази причина трябваше и без излишни жалби, и оплаквания да му предаде тялото си.
	Да му го предаде. Може би не трябваше тъкмо тази дума да му хрумва сега, тъй като тя събуди спомена за безчет градове, които се бяха предали на меча му. Изнасилване и грабеж били неизбежната последица, възнаграждението, което се полагало на една победоносна армия, го беше наставлявал баща му, с времето Лион беше свикнал с двете. Нямаше нужда от подигравателните задявки на Лоренцо, за да знае, че рицарството и благопристойността са звънки дукати само за глупците.
	Ала не искаше Санчия да му се отдаде само защото беше негова собственост и нямаше друг избор.
	Санта Мария, но какво му беше станало преди малко? Беше се оказал неспособен да пожелае Джулия, след като напусна Санчия, а тази засечка го възмути и озлоби. Беше изхвърчал от покоите, твърдо решен да удовлетвори желанието, което Джулия не беше в състояние да укроти. Мъжът се превръщаше в глупак, когато се отказваше заради угризения на съвестта да използва тялото на някоя жена, за да потуши огъня си. Тъй като неговото тяло жадуваше единствено за Санчия, щеше да е разумно от нейна страна да му даде онова, което искаше от нея.
	Той смъкна надолу завивката, за да може да я разгледа от лъскавите коси чак до малките крачета. Като блестяща пеперуда тя се открояваше върху белите ленени постелки, цялата кадифена златиста плът и копринени виненочервени коси. Защо стройната й прелест му въздействаше далеч по-възбуждащо от пищната красота на Джулия? Досега винаги бе предпочитал по-пълни жени…
	Не, тази тук беше по-добра. Кръвта биеше във вените му, напрежението в слабините му ставаше все по-непоносимо. В следващия миг щеше да се е простил със своята сдържаност…
	Той се наклони над нея, насочил погледа си към розовите върхове на гърдите й. Наистина великолепни гърди… Само при мисълта да ги докосне сърцето му заби по-силно. Щеше да разпореди да й ушият рокли, които да излагат на показ хубостта им.
	Санчия се размърда, въздъхна и се обърна по гръб.
	Dio, колко малка беше! Изглеждаше като дете, ако не се смятаха възбуждащите гърди и меките косми, които покриваха срама й.
	И все пак въобще не беше дете, спомни си той припряно. Беше казала, че е на шестнадесет години, възраст, на която повечето жени поне от две години са задомени. Майка му го беше родила на петнадесет години. Възрастта на Санчия следователно не бе достатъчна, за да се чувства виновен.
	Санчия мърмореше нещо непонятно в съня си.
	Погледът на Лион се плъзгаше по лицето й. Дългите мигли хвърляха тъмни сенки върху заоблеността на бузите и. Ала върху дясната й буза, съвсем горе, съзря още една сянка. После забеляза, че това е лека подутина, там, където Джовани я беше ударил. Представи си ясно как главата на Санчия се отметна рязко назад под силата на удара и изпита отново буйния гняв, който го обзе тогава. Най-добре да беше убил на място този мерзавец! Как смееше тази жалка твар да посяга на неговата собственост? Та нима не виждаше колко е малка и безпомощна Санчия? Колко е уязвима за ранявания и болки? Ако ударът беше малко по-силен, можеше да я убие или поне… Не, слава Богу, не желаеше да мисли колко е ранима, искаше да мисли само колко силно я желае. Преднамерено извика на помощ картините и чувствата, които го бяха връхлетели, когато смъкна надолу завивката и разголи тялото й.
	Една сияеща пеперуда. Цялата в цвят и мека, кадифена направа…
	Но пеперудите бяха най-нежните сред всички твари. Пеперудите можеха да се наранят с едно-единствено необмислено докосване на човешка ръка и да намерят смъртта си.
	Ала той не беше Джовани.
	Можеше да изчака, докато тя си отдъхне от това изнурително изтощение и се почувства по-сигурна при него.
	В края на краищата, в качеството си на крадла тя беше от най-голяма важност за него. Щеше да му върне онова, което му бяха отнели, а пък всяко допълнително удоволствие, което можеше да му достави, беше на второ място.
	Лион се изправи отново на нозе и против волята си придърпа завивката чак до брадичката на Санчия. Да, той можеше да изчака.
	Може би.
	Като се обърна, угаси пламъка на свещта.
	Ала нямаше да може да се сдържи, ако легнеше в това легло… или останеше в стаята. На пръсти тръгна към вратата, докато премисляше възможностите, които му оставаха. Нямаше как да се върне при Джулия. Беше се разгневила до крайност, когато я остави. И тъй като беше късно, оставаше му само едно решение.
	Направи гримаса, когато се сети, че стаичката на Лоренцо беше единственото му убежище и трябваше да се подложи на унищожителните му, заредени със сарказъм коментари.
	О, да, Лоренцо със сигурност щеше страшно да се зарадва на затрудненото положение, в което беше изпаднал Лион.

	— Събуждай се. — Ръката на Джулия върху рамото на Санчия беше всичко друго, но не и нежна, когато разтърси момичето. — Ставай. Вече те чакат долу.
	Когато Санчия сънено отвори очите си, тя видя над себе си зачервеното лице на Джулия Марцо. Пак е разгневена, мина и през ума, почти толкова бясна, колкото и снощи, когато трябваше да ги остави насаме с Лион.
	— Вече съм будна. — Тя седна. Подранилите слънчеви лъчи я заслепиха с яркостта си. — Колко е часът?
	— Почти осем!
	Осем часа! Санчия не можеше да си спомни някога да е спала след пукването на зората. Изтърколи се от постелята и трескаво се залови с дрехите, които беше оставила върху стола предишната вечер.
	— Не исках да спя толкова до късно. Сърдит ли е вече господарят Андреас?
	— Най-добре е ти самата да го попиташ. — Джулия тръгна към вратата. — Той съвсем не е човек, който обича да чака. — Тя хвърли поглед назад. — На масата има вино и плодове. Изяж набързо няколко залъка и слез след десет минути долу.
	— След пет. — Санчия се обличаше през глава. — Мога да не ям. Лоренцо вчера ми купи хляб от фурната и плодове. Мога…
	— Хапни нещо. — Съразмерните черти на Джулия изразяваха непривична за хубостта й твърдост. — Лион държи да закусиш преди тръгване. Пет минути забавяне няма да го разсърдят повече, отколкото вече е сърдит. — Джулия се усмихна злобничко. — Може би усещаш, че след последната нощ трябва да спечелиш благоволението му? Казвах му на Лион, че няма да намери удоволствие при теб.
	Санчия се втренчи объркано в Джулия. Тази жена беше като оса, която се опитваше да я ужили с лоши думи, но как можеха да я засегнат тези слова, когато нямаха никакъв смисъл? В крайна сметка Лион беше прекарал нощта в леглото на Джулия.
	— Аз му казах същото. Изглежда не вярва на думите ми.
	— Безсрамие!
	— Не, аз нямах предвид…
	— Възможно е няколко седмици да събуждаш интерес у него, но скоро ще съжалява, че държи в постелята си дете, което няма повече плът върху костите си, отколкото измършавяло врабче. — В сините очи на Джулия проблесна надежда. — И после той ще върне пак във Флоренция, и то при мен. Ти никога няма да успееш да го задържиш!
	— Този въпрос никога не е стоял така — каза Санчия тихо. — Навярно забравяш, че му принадлежа като робиня. Той е човекът, който ме задържа.
	По непонятна причина изглежда нейният отговор още повече разпали гнева на Джулия. С една изсъскана мръсотия тя затръшна вратата подире си.
	Санчия сви недоумяващо рамене. После нахлузи обущата си и закопча роклята си. Томителният й поглед падна върху нарязаните ябълки и чашата вино върху сребърния поднос. Истинска ябълка! Преди доста години беше изяла една подобна, но тази тук изглеждаше по-узряла и по-сочна. Навярно все пак трябваше да хапне малко…
	С въздишка тръгна към вратата. Лион представляваше за нея прекалено голяма неизвестност, за да си навлича гнева му. Не вярваше на Джулия, че по-дългото чакане няма да го разсърди, тъй като това женище й желаеше злото.
	Санчия спря като вкаменена на горния край на стълбището, когато дочу гласовете. Каприно стоеше в предверието и преговаряше с Лион. Вкопчи се по-здраво в мраморния парапет. Ала нейната уплаха и предпазливост внезапно отстъпиха място на огромно удовлетворение. Вече нямаше никаква причина да се бои от Каприно. Той не можеше нищо да й стори. И на Елизабет вече не можеше ниша да стори. Санчия невъзмутимо тръгна надолу по стълбището.
	Каприно вдигна очи към нея, когато й оставаха още три стъпала.
	— Ах, Санчия, изглеждаш очарователно! — Очите му я оглеждаха с възхита от главата до петите. — Нямах представа, че изкъпана си толкова прелестна, иначе щях да се поколебая да те подаря на magnifico.* — Той размаха със самодоволна усмивка една кесия. — Боя се, че ще трябва да се задоволя с малката Елизабет. Възнамерявам да удостоя с посещението си Джовани, щом като ви пожелая добър път.
	[* Букв. — Великолепен. Тук — обръщение към владетел — Б.ред.]
	Санчия отвърна на усмивката му.
	— Положително Джовани ще се зарадва да те види. Винаги съм смятала, че ви свързват много неща. Но Елизабет вече не е при Джовани.
	Каприно замръзна. Погледът му се насочи от упор към нея.
	— И къде е тя?
	— При майстор Бенедето и стопанката му. Тъй като съм принудена да изоставя Елизабет, реших, че е по-благоразумно да уредя бъдещето й. — Подигравателната й усмивка засия още по-ярко. — Сигурно ще ме разбереш. Знам, че ти самият беше твърде заинтересуван да се погрижиш за бъдещето й. Още преди да изтече месецът, ще се ожени за Алесандро.
	— Женитба ли? Но тя не може!… — Каприно се обърна като попарен към Лион. — Измамен съм. Парите, които ми изплатихте за Санчия, не са достатъчни.
	— Преди две минути ти стигаха. — Гласът на Лион беше леденостуден. — Сделката е подпечатана, Каприно.
	— Но аз мислех… — Каприно занемя, когато срещна погледа на Лион. Наложи му се да преглътне гнева си. Накрая той пак се обърна към Санчия: — Навярно смяташ, че си ми подложила динена кора?
	— За това и дума не може да става. Намерението ми беше само да защитя Елизабет.
	— От мен — разфуча се той.
	— От всеки и от всичко. — Тя го погледна с открит поглед. — И наистина, най-вече от теб.
	— Не бой се, Елизабет вече не ме интересува. — Гласът на Каприно беше толкова мек, че едва се долавяше заложената в него злоба. — Но ти и твоето бъдеще все още представлявате голям интерес за мен. Не обичам да ме премятат, когато държа да притежавам нещо.
	Тръпки полазиха гърба й. Та той вече не може да ми стори нищо, на Елизабет също, успокояваше се тя, но чувството на застрашеност не изчезваше.
	— Няма да узнаеш нищо за бъдещето ми. Напускам Флоренция.
	— Мога да почакам. Умея да чакам дълго и търпеливо.
	— Пръждосвай се, Каприно. — Лион сочеше с ръка към вратата. — Сделката ни е приключена.
	— Приятен ден, magnifico. — Тонът на Каприно беше чиста преструвка. — Дано покупката ви донесе много радост. Нека Санчия ви даде всичко, което дирите. — Открехна вратата и им хвърли през рамо прощална усмивка. — Но ще постъпите добре, ако не отлагате дълго и я накарате незабавно да изпълни задачата си. Младите момичета са като нежни цветя, които понякога за една нощ вехнат и умират. — Възможността да му отвърнат им бе отнета, защото затръшна вратата подире си.
	Напрегнатите до краен предел мускули на Санчия се отпуснаха. Наложи си да се отдели от мраморния парапет.
	— Простете, че се успах, господарю мой. Готова съм за път.
	Погледът на Лион се премести бавно от вратата върху лицето й.
	— Стана ли ти ясно, че той току-що заплаши, че ще те убие?
	Тя кимна и се спусна по последните стъпала.
	— Каприно е зъл човек.
	— И въпреки това ти не обръщаш внимание на заканата му, държиш се тъй, сякаш смята да ти направи подарък.
	— Че какво мога да сторя? Той ще се опита да ми навреди и навярно ще успее. — Тя погледна Лион сериозно. — Но би ми навредил още повече, ако допусна да отрови с грижи и тревоги всичките ми часове.
	— Интересна философия. — Той я изгледа изключително внимателно. — Значи ти препоръчваш да се живее ден за ден, не за бъдещето?
	— Та какво друго ми остава, освен да живея ден за лен? Робинята има само онова бъдеще, което нейният господар й позволява да има.
	Пронизващият му поглед я караше да се чувства неудобно. Усещаше притеснение в гърдите, което й отнемаше дъха. Той беше толкова грамаден, че значително я превъзхождаше по ръст, а простата му премяна — черни кожени панталони и един ръждивочервен къс жакет от сурови кожи — служеше сякаш единствено да подчертава силата на масивното му тяло.
	— В такъв случай имаш право, че от всяка отделна минута трябва да извличаме най-доброто — каза Лион тихо, докато завързваше тежките си кожени ръкавици. — Кажи, липсвах ли ти снощи в леглото?
	Сърцето й се сви още по-силно.
	— Та как можехте да ми липсвате, когато все още не съм била с вас в постелята? Заспах тутакси и не помръднах, докато Джулия не ме събуди.
	— Напомняй ми да те въвеждам в изкуството на ласкателството. От време на време мъжът изпитва потребност от лицеприятни лъжи. — В тъмните му очи проблеснаха дяволити пламъчета. — Държа робите ми да овладеят това изкуство.
	— Но майстор Лоренцо каза, че съм единственият ви роб.
	Той направи великолепен жест с облечената си в ръкавица ръка.
	— Няма значение. Един стига, за да се наложи правилото.
	Санчия установи с голяма почуда, че той се шегува с нея. От следобеда на вчерашния ден насам беше няма свидетелка на най-различните настроения на Лион, повечето от които обаче бяха обременяващи — гняв, неприязън, пренебрежение, желание. И сега той й изглеждаше леко окрилен, изпълнен с енергия и хумор.
	— Днес сте щастлив.
	— Признавам, че се радвам на нашето заминаване. Чакането не ми е по душа. — Той докосна бузите й. — Не забравяй това, Санчия.
	Твърдата кожа на ръкавицата беше грапава на допир. Опита се да си представи топлината на пръстите под кожата и трепетна жар обля чак шията й. Неволно тя отстъпи крачка назад.
	— Няма да забравя. — Тя прекара език по напуканите си устни. — Какво ви задържаше тук, във Флоренция? Когато чакахте?
	— Теб, Санчия. — Той се обърна и понечи да тръгне. — Чаках теб.
	Объркана, тя се втренчи в него.
	— Мен ли? Но… — Тя спря насред думата, когато си спомни посещението на Каприно. — Каприно каза, че ме е продал на вас. Площадът…
	— Беше мястото за проверка на твоите умения, която протече, признавам, твърде впечатляващо. — Лион отвори вратата. — Ела сега, Лоренцо чака отвън с конете. Купих от една жена тук някои дрехи за теб. Сложени са зад седлото на коня ти. — Той смръщи чело. — Успях да ти намеря доста кротка кобила. Яздила ли си някога през живота си?
	— Не. — Тя тръгна към него, устремила изпитателен поглед в лицето му. — Една крадла. Ето защо ви трябвам. — Сега поне знаеше защо я бе купил. Отсега нататък нямаше да си блъска главата, какви цели преследва той.
	— Когато те купувах от Джовани, бях убеден, че купувам само една крадла. — Лион разглеждаше съсредоточено лицето й. — Изглеждаш зарадвана. Впрочем наистина останах с впечатлението, че облекчаването на кесии не е съвсем по вкуса ти.
	— Вярно сте забелязали. Краденето ме плаши. Ала ми е приятно да узная каква стойност имам за вас.
	— За да намериш начин да ме подчиниш на волята си така, както си постъпила с Джовани?
	Очите й се ококориха. Тя вдигна безпомощно поглед към него.
	— Господи, не ме гледай така. Та аз няма да те напердаша. — Сломен, той вдигна рамене. — Че защо да не се опиташ да ме подчиниш на волята си? И аз ще направя всичко, което е по силите ми, за да те използвам, както намеря за добре.
	— Но аз обещах да ви се подчинявам във всичко.
	Тя няма никакво оръжие под ръка, беше казал Лоренцо. Да, тя изглежда напълно беззащитна, помисли си Лион. Как беше възможно да си толкова безпомощен като Санчия и в един изпълнен с несигурност свят да се бориш за мъничко достойнство и независимост? От тази мисъл го обзе удивление. Откъде идваше гневът му към нещастието й? Откъде идваше тази необяснима потребност да я утеши?
	— Става дума за една кражба — каза той лаконично — Повече няма нужда да правиш нищо за мен. Щом веднъж завинаги свършим всичко в Солинари, никога повече няма да крадеш. Ще измисля нещо друго…
	— Лион, caro mio — Джулия се носеше със сияеща усмивка надолу по стълбището. — Няма ли да дойдеш да ми кажеш сбогом?
	— Мислех, че си казахме сбогом през нощта — отвърна Лион. — Ако правилно си спомням, ти ми пожела пътуване… — Той спря насред думата и направи ироничен поклон — до едно място с крайно горещ и неприятен климат.
	Джулия отмина думите му със свиване на рамене.
	— Бях се разфучала и разбесняла. Но ти знаеш, че лошото ми настроение бързо се изпарява. Прости ми, че ти крещях като аптекар на пъдар. Caro, толкова съжалявам заради язвителните си думи. Ела, нека се разделим като приятели. — Тя удостои Санчия с един пренебрежителен поглед. — Преди тя да дойде, нямаше никакви проблеми. Не я води никога повече и всичко ще бъде наред.
	— Джулия, не обичам, когато ми поставят условия — ръката на Лион улови китката на Санчия и я повлече към вратата, — а пък още по-малко понасям свадливи женоря. Не вярвам, че някога пак ще удостоявам с присъствието си твоята casa.
	— Но Лион, аз не исках… — Джулия занемя насред изречението. Вратата беше хлопнала зад него.
	Джулия бавно сви ръката си в пестник. Не биваше да му додявам, мислеше си тя. Осъзнаваше, че е грешка да излива гнева си както последната нощ, но не можа да удържи пропитите с отрова думи. Ревност! Dio, та тя ревнуваше от кльощавото хлапе! Добре, че най-сетне се сложи край на това безумие с Лион. Каприно беше съвсем прав — жени в нейното положение не бива никога да губят разсъдъка си. Парите бяха важни, а не удоволствията… дори не удоволствията с Лион.
	Тя обърна гръб на вратата и изтича нагоре по стълбището с развети фусти. Все пак… дължеше на Андреас една дреболия за сладките часове в леглото. Щеше да заплати този дълг, като по тъмно извика Каприно и му разкрие какво е подслушала, докато слизаше по стълбата. Каприно навярно щеше цял ден да си блъска главата, докато предприеме нещо. Но той й беше обещал седем дуката, ако надуши, какво трябва да открадне Санчия за Лион. В това отношение беше претърпяла несполука, ала названието на селището, където щеше да се състои кражбата, струваше най-малко пет дуката, помисли си Джулия лукаво.
	Солинари. Названието й звучеше някак си познато. По какъв ли повод го беше чувала?

	— Къде се намира Солинари? — попита Санчия, когато Лион я вдигна върху седлото на рижата кобила. Тя отчаяно се вкопчи в юздите, напрегнала всичките си сили да прецени на какво разстояние е от земята.
	— Това е дворец в околностите на Пиза.
	— И какво трябва да открадна там?
	— Един ключ.
	— Ключ, който отваря какво?
	— Една врата. — Лион възседна своя вран жребец.
	— Ох — Санчия помълча малко. — И какво се крие зад тази врата? — Тя улови сподавения смях на Лоренцо, който вече беше на седлото.
	— Много си любопитна — Лион изглежда беше в лошо настроение.
	— Та нали един ден все трябва да узная? — Тя непринудено продължи да разпитва: — Не ви ли допадат въпросите?
	— Cristo, едва ли има нещо, което да ми е по-безразлично на този свят! Питай каквото искаш.
	Отново дочу смеха на Лоренцо.
	— Сигурно ще се възползва от тази възможност.
	Лион му хвърли мрачен поглед.
	— Лоренцо, за теб наистина съм сигурен, че винаги говориш каквото ти е на душата.
	— Това трябва да е голяма утеха за тебе.
	— Трябва да ми кажете как да ви угаждам — намеси се припряно Санчия. — Всичко тук е прекалено ново за мен. Когато имах за господар само Джовани, а пък той…
	— За този човек не желая да слушам повече — заяви рязко Лион, когато обърна жребеца си Таброн на юг. — Всяко сравнение с него граничи с оскърбление.
	— Сигурен съм, че Лион ще ти каже какво му носи радост — промърмори Лоренцо, — стига да е събрал кураж, разбира се.
	По лицето на Лион се четеше смъртоносна заплаха.
	— Навярно ми харесва да ти строша главата с някоя тояга и то в най-близко бъдеще.
	Лоренцо изцъка укорително с език.
	— Каква неописуема бруталност! Как можеш да служиш за пример на младежта, след като се държиш като варварин?
	— Лоренцо, аз ще… — Лион не продължи мисълта си. — Санчия, въпросите си ще можеш да поставиш, когато днес направим почивка в кръчмата „При двата меча“. Сега бързам. — Той пришпори животното си. — Лоренцо, придружавай я! — Миг след това между него и другите двама се образува значително разстояние.
	Санчия смръщи чело.
	— Развалих му настроението.
	Лоренцо поклати отрицателно глава.
	— Самото положение възбужда негодуванието му, но му минава бързо. Чудя се, че издържа толкова дълго все пак. — Той приближи коня си към нейния и взе юздите от ръцете й. — Навярно не биваше да го дразня. Боя се, че ни чака тежка и бърза езда. Лион е израснал върху седлото и често пъти забравя, че други биха предпочели да пътешестват върху два крака вместо върху четири. — Лицето му се изкриви в гримаса, когато обърна коня си и поведе кобилата на Санчия в посоката, в която бе отпрашил Лион. — Dio, само как мразя да седя върху тези зловонни животни.
	Язденето се оказа толкова изморително, колкото предсказа Лоренцо, и Санчия беше почти рухнала, когато при залез-слънце най-сетне спряха пред странноприемницата „При двата меча“. Стотици пъти беше понечвала да помоли Лион да спрат и също толкова пъти беше прехапвала устни, за да продължи да страда безмълвно. Та тя нямаше никакво право да се оплаква, отгоре на всичко рядко имаше възможност да се обърне с думи към него. През по-голямата част от пътя той беше яздил поне четвърт миля пред нея и Лоренцо.
	Вътрешните помещения на малката странноприемница блестяха от чистота, в зиданата камина на общия салон гореше игрив огън, а от шишовете се вдигаше приятната миризма на печено заешко.
	Гостилничарят ги прие със суетлива припряност и с широка усмивка върху мургавото лице.
	— Добре дошли, благородни господарю, каква чест отново да ви приютя под моя покрив. Колко дълго възнамерявате да останете при нас?
	— Утре, щом пукне зората, продължаваме, Антонио. — Лион свали кожените си ръкавици и ги пъхна в пояса си. — Имай грижата да се напоят и назобят конете и да ни стоплят вода за миене.
	— Веднага, magnifico. Синът ми ще заведе конете в обора и ще ги нахрани. — Гостилничарят щракна с пръсти, в отговор, на което слугинята изостави шишовете и се приближи с покорна усмивка. — Стопли вода за господаря и свитата му, Летиция. — Когато погледът му падна върху Санчия, той набърчи чело. — Но вие наистина знаете, че имаме само две стаички за спане. Ако дамата…
	— Дамата ще използва моята постеля — прекъсна го Лион. — Летиция да донесе незабавно вино и храна, след като се измием.
	На Санчия не й убягна, че сянка на разочарование премина по лицето на слугинята, преди тя да изтича подир гостилничаря.
	Лоренцо беше вече на стълбището.
	— Ще ми се да полегна и да дам отдих на разглобените си кости. Извикай ме, щом слугинята донесе яденето. — Той напрани възкисела гримаса. — Наистина не мога да си обясня как тъй се оставих да ме продумаш да яхна едно от тези изчадия на ада, Лион.
	— Защото си прекалено мързелив, за да вървиш пеш — отвърна Андреас сухо. — И защото се страхуваш, да не би да изтървеш нещо, ако останеш в Мандара.
	— Всичко беше много по-просто и по-удобно, преди да решиш да ме избавиш от гъмжащия ми от пороци живот. — Лоренцо отвори вратата към горния край на стълбището. — В Неапол ми беше широко около врата, без да се налага да препускам от селище на селище в главоломна езда и да търпя несгоди и притеснения. — Той хвърли поглед надолу. — Би следвало да се погрижиш за своето улично хлапе. Ако не избягваше тъй старателно да я погледнеш, щеше да забележиш, че е пред припадък.
	Погледът на Лион се насочи към Санчия.
	— Не съм изморена — увери го тя припряно. — Може би съвсем мъничко. — Тя едва стоеше на нозете си. — Никога не съм яздила кон, а пък слънцето…
	— Cristo! — Лион я хвана за лакътя и я поведе нагоре по стълбището. — Защо не каза нито дума… можехме да отдъхнем някъде.
	— Вие казахте, че се налагало да бързаме.
	— И затова се остави да те водя за носа, докато едва не се строполи от коня, така ли? Наистина, нямаш ли капчица мозък? — Лион отвори със замах вратата редом до онази, в която беше изчезнал Лоренцо и тласна Санчия в малка спалня. — Полегни тук, докато Летиция дойде с виното.
	— Не трябва да лягам. Не съм болна.
	Той я вдигна високо и я хвърли без повече обяснения върху постелята.
	— И внимавай да не се разболееш. Нямам никакво време да те гледам, докато оздравееш.
	Лионело Андреас в болнична стая — тази мисъл накара Санчия да се усмихне. Той беше толкова голям, неговата енергия и жизненост толкова неизчерпаеми, че човек и при най-доброто желание не можеше да го свърже с болест.
	— Ще се постарая да надмогна всички страдания, само и само да не ви причинявам неприятности.
	— Подиграваш ли ми се?
	Тя сведе мигли, за да скрие дяволитото блясване в очите си.
	— Как бих посмяла, господарю.
	— И само да си посмяла! — Спря се и я огледа от горе на долу, преди да се обърне. — Отдъхни си. Отивам при Лоренцо да се подложа на неговия присмех. Със закачките му вече съм свикнал, но с твоите не съм.
	Санчия се опря върху лакътя си.
	— Закачки ли? Та аз си позволих само една малка шега. Ако не желаете да се смея, само ми кажете и…
	Той вдигна ръка, сякаш да се зашити.
	— Не преувеличавай покорството си. Не съм чак толкова надут, че да не търпя да се шегуват с мен. — Внезапно усмивка озари суровите му черти с необичайна топлина. — И обичам да получавам онова, което ми принадлежи.
	Преди да успее да му отвърне, вратата се беше затворила зад гърба му.
	Тя дълго се взира след него, после притисна буза във възглавниците и притвори очи. Колко е непредвидим, помисли си тя, изнемощяла от пътя. Характерът му беше толкова чепат, енергията — тъй брутална, но дланите му притежаваха невероятна нежност, когато докосваха именно нея.
	И усмивката му беше толкова хубава…


>	Пета глава

	— Понеже утре в най-ранни зори пак ще трябва да яздя онази противна твар, сега се налага да ви пожелая лека нощ. — Лоренцо отмести стола си и се изправи на крака. Сянката на подигравателна усмивка заигра по устните му, когато погледна към Санчия, свита върху трикрако столче пред камината. — Още веднъж лека нощ… Да разпоредя ли Летиция да разтреби остатъците от богатата вечеря, за да… не ви смущава по-късно?
	— Аз ей сега ще разтребя. — Санчия скочи на крака, облекчена, че има да свърши нещо и да разсее напрежението, която тегнеше след вечерята. — Не си правете труда, майстор Лоренцо. Радостна съм, когато…
	— Седни, Санчия. — Гласът на Лион беше толкова отпуснат, колкото и начинът, по който седеше на стола срещу Лоренцо. — Кажи на Летиция да прибере съдовете.
	— Но аз мога… — Санчия замлъкна, когато срещна погледа на Лион.
	Помещението ненадейно стана тясно и душно. Задъхана, тя отново седна на трикракото столче и се втренчи в дървения съд с рубиненочервено вино.
	Лоренцо им кимна от вратата.
	— Ще се видим на развиделяване.
	След като той излезе, настъпи потискаща тишина. Само цепениците от маслиново дърво пукаха и пращяха в камината. Санчия, която избягваше да поглежда Лионело в очите, усещаше погледа му върху лицето си.
	Напрежението между двамата растеше, теснотата в гърдите й ставаше все по-потискаща. Защо не казваше нито дума? Когато мълчанието се проточи до безкрайност, Санчия разбра, че тя е човекът, който трябва да заговори.
	— Защо не ме оставите да ви слугувам? То влиза в задълженията ми.
	— Не съм те купил да ми прислужваш при храненето. Ще дойде и твоето време.
	Неволно погледът й се стрелна към леглото. Той се засмя гърлено.
	— И заради това не съм те купил. За нас двамата то ще означава само една допълнителна наслада.
	— Не за… — Тя не продължи мисълта си. Щеше да е неблагоразумно тъкмо сега да разпалва недоволството му, когато изглежда беше в по-благодушно настроение от всякога. Трябваше да научи някои неща, ако искаше да го разбере.
	— Какво се крие зад вратата? Зад онази, чийто ключ трябва да открадна?
	— Нима това има значение за теб?
	— За мен е важно да знам всичко, което влияе върху живота ми. Вие сте богат човек. Защо ви е тази кражба?
	Лион се усмихна цинично.
	— Скъпа моя Санчия, та нима не знаеш, че някои люде никога не могат да се наситят на богатства?
	— Да, така е. Наистина, аз не ви познавам добре, но не мога да допусна, че сте един от тях.
	— Аз не, но Франческо Дамари е такъв човек. — Столът изскърца, когато Лион се облегна назад и изпъна нозете си, без да сваля поглед от огъня. — Дори и всички градове — държави на Италия да му бяха подвластни, апетитът на Дамари няма да се насити. Той би желал да завладее целия свят. — Лион прехапа устни. — Ала няма да му позволя да използва „Вихрения танцьор“, за да купи още власт.
	— „Вихреният танцьор“ ли?
	— Една малка статуя, която принадлежи на семейството ми. — Отблясъците на огъня смекчаваха суровите черти на лицето на Лион, така че човек можеше да ги нарече почти прелестни. Озлобеният му тон беше в крещящо противоречие с тях. — Докато бях във Франция, той подкупи едного от слугите ми, Джузепе, да отмъкне статуйката за него. Сега Дамари съхранява фигурата в своя дворец в Солинари.
	— Откъде знаете това?
	— Ние, Лоренцо и аз, издебнахме Джузепе и му поставихме няколко неприятни въпроса. Той беше радостен да им отговори… след някое време.
	Санчия се смрази от ужас. Тя отвърна погледа си от Лион, в чието лице се четеше смолена бруталност.
	— Но ако фигурата ви принадлежи, защо просто не отидете там и не си я вземете обратно? Лоренцо каза, че сте били кондотиер.
	— Навярно ще се стигне дотам. Но аз разпуснах войските си преди две години и ще ми трябва известно време, докато ги събера наново. Не ми се ще да виждам пред стените на Мандара войските на Дамари или дори на Борджия, докато нямам възможността да се браня. Мандара наистина е добре въоръжена, но не е достатъчно силна, за да издържи нападение на Борджия.
	— Борджия ли? — Тя го погледна изненадано.
	— Ах, нима не знаеш нищо за херцога на Валентиноа? — Лион изкриви лицето си в гримаса. — Но как така не знаеш? Цяла Италия познава великия Чезаре.
	— О, чувала съм за него. — Във Флоренция името Борджия беше в устата на всички. Вече от години херцогът беше хвърлил око на града, а след като завладя Романя*, всяка седмина се ширеха слухове, че вече настъпва с войските си и в най-скоро време предстояла обсада. — Чувала съм, че Чезаре Борджия искал да се въздигне до владетел на цяла Италия, но кой е този Дамари?
	[* Романя — област в Италия. — Б.ред.]
	— Дамари е един кондотиер, който сега служи под знамето на Борджия. Те имат сходни пели и също така сходни методи, за да ги наложат.
	Санчия помълча известно време. Наемниците на Борджия бяха печално известни заради зверствата и жестокостите, жертва, на които бяха преди всичко невинни жени и деца.
	— Защо не му оставите статуята? Бихте могли да си купите някоя друга.
	— В целия свят няма втора като нея. Тя е част от нашата семейна история. — Треперещият му глас издаваше вълнението му. — Ние я пазим. — Той спря, за да си поеме дълбоко дъх. — И тя ни пази.
	— Нищо не разбирам.
	— Не е нужно и да разбираш. Нужно е само да проникнеш в двореца, да откраднеш ключа от стражата и да ми го донесеш.
	— Звучи твърде просто.
	Лион улови облегалките на стола си.
	— Ние ще го подготвим да е просто. Обещавам ти, че нищо няма да ти се случи.
	— Вашето обещание е голяма утеха за мен. Боя се впрочем, че евентуална среща с този Дамари не би била много приятна. За хора като него животът на един роб надали струва колкото глътка вода. — Тя вдигна рамене и ги отпусна многозначително. — По-малко даже, ако не е жаден.
	— Прави само каквото ти казвам и дори няма да видиш очите на Дамари. Застлахме цяла пътека със злато, за да стигнем до двореца и да узнаем къде се намира съкровищницата на Дамари.
	— И сте сигурни, че „Вихреният танцьор“ е там?
	Той се усмихна криво.
	— Да, там е. За Дамари статуйката е най-голямата от всичките му скъпоценности.
	— Защо? — Санчия изпи последната глътка вино, преди да постави дървения съд върху перваза на камината. — Казвате, че тази вещ била от значение за вашето семейство, но от къде на къде и за него?
	— Защото ми принадлежи — отговори Лион, изпълнен с омраза. — И той знае, че бих искал да я имам отново. Знае, че ще направя всичко, за да си я възвърна.
	— Но защо Борджия би се съблазнил да се намеси заради фигурата?
	— Папата в своята алчност се заслепява от всичко, което е старинно и класическо. Съкровищницата на папа Александър с всеки изминат ден става все по-пълна, защото Чезаре откарва в Рим плячката от завоевателните си походи. Докато Чезаре трупа такива съкровища, Александър ще закриля своя умен син и ще му обезпечава достъп до папските финанси за военните му походи.
	— А „Вихреният танцьор“ стар ли е?
	Лион се усмихна особено.
	— О, да, прастар. Дамари се надява да спечели херцогство от папата, когато размаха „Вихрения танцьор“ под носа на Чезаре и Александър.
	Санчия облещи очи.
	— Толкова много положително няма да му дадат.
	— Все пак е възможно. Александър е твърде суеверен, а около „Вихрения танцьор“ витаят множество легенди.
	— Какви легенди?
	Лион вдигна рамене.
	— В тях винаги се разправя за власт. Така например се твърди, че „Танцьорът“ придава власт на оногова, който го притежава.
	— Но вие не вярвате в това.
	Той размисли.
	— Не знам. Животът на семейството ми е бил от памтивека толкова обвързан с „Вихрения танцьор“, че ние не можем да погледнем безпристрастно на статуйката. В случай че фигурата притежава власт, ние никога не сме опитвали да я използваме.
	— Че защо не?
	— Заради едно семейно чувство. „Вихреният танцьор“ е част от нашия род. Ние, всички от семейство Андреас, наистина не се отказваме да манипулираме другите според целите си, но помежду си държим един за друг. Никога не бихме използвали някой от нас.
	Тя поклати недоумяващо с глава.
	— Но цяло херцогство за една статуйка…
	— Та какво струва в днешно време едно херцогство в Италия? Само през тази година Чезаре заграби няколко малки държавици. — Той се навъси. — Но какво представлява днес Италия? Генуа и Милано са загубени. Неапол е разменна монета за французите и испанците. Флоренция блюдолизничи пред Франция и е трамплин за завладяването на Пиза. Всички останали държавици се борят да оцелеят и да не бъдат дадени от папата и Рим на империята, която се опитва да си създаде Чезаре. Докато Франция, Испания и Англия са обединени и имат собствени силни армии, ние все още използваме наемници, които се продават на по-богатия. Никак не е чудно, дето Борджия вярна, че цяла Италия била узряла за завладяваното си.
	Тонът му издаваше някакво безразличие, което се стори на Санчия още по-странно, тъй като малко преди това беше говорил със страстна разпаленост за своето семейство и за „Вихрения танцьор“.
	— Изглежда не ви е грижа… но това е и вашата страна. Мигар няма никакво значение за вас?
	Той поклати отрицателно глава.
	— Моята родина е Мандара. Докато ни прескачат всичките дребнави боричкания за власт, не ме интересува какво ще стане с останалата Италия. — Той сведе глава. В погледа му прозираше любопитство. — А нима за теб е важно?
	Тя поразмисли.
	— Един роб навсякъде е без отечество, мисля аз. — Тя замълча. — Но все пак предпочитам да живея в родината си. Само там мога да се… чувствам уютно.
	Той я погледна с присвити очи.
	— Толкова лесно ли се примиряваш с робската си участ?
	— Винаги съм била робиня.
	— И все пак ти притежаваш кураж. Помислих си…
	Тя го погледна въпросително.
	— Не бих могъл да го понеса — избухна той сприхаво. — Бих убил някого или избягал в страна, в която мога да бъда свободен. Никога ли не си желала това?
	— Не съм мислила за тези неща. От най-ранното ми детство моята майка ми внушаваше, че трябва да се примиря с мястото си в живота и да направя най-доброто от него. — Тя се усмихна неуверено. — И не съм твърде смела. Понякога беше трудно да оцелееш от единия до другия ден. Не ми оставаше много време да разсъждавам, как ли бих се чувствала, ако бях свободна.
	— А е трябвало да разсъждаваш — каза той с жар. — Джовани нямаше никакво право… Gran Dio*, какво говоря аз? Остава още в следващия миг да ти втълпя, че трябва да избягаш от мен. — Той се изправи на крака. — Не смей да опитваш. Длъжен съм да ти обърна внимание, че ще те намеря и ще бъда много ядосан. И не прави грешката да вземаш за чиста монета настроението, което предизвикват у мен топлината на огъня и големите очи, с които ме гледаш втренчено. Майка ти е имала пълно право. Примири се с това, че си моя собственост.
	[* Велики Боже (итал.) — Б.пр.]
	Объркването й едва ли можеше да бъде по-голямо.
	— Но аз съм се примирила с това. Къде отивате?
	— Ще нагледам конете. Синът на Антонио е страхопъзльо. При последния ми престой се боеше да свали седлото от Таброн.
	— Затова ли искате сам да проверите дали конете са напоени и назобани?
	— Един кон може да реши дали да живееш, или да умреш. Не е непременно признак на слабост, ако човек обръща внимание дали животното е добре нахранено. — Той я погледна навъсено. — На какво се усмихваш?
	Лицето й бързо придоби сериозно изражение.
	— На нищо.
	— На нищо ли? Дойде ми до гуша да гледат на мен като на слаб човек — каза той със заплашителна мекота в гласа си. — Най-напред Лоренцо, сега ти. Трябва да сложа край на това. — Спря, за да си поеме дъх. — Бях толкова глупав да не взема веднага онова, което искам, но няма повече да чакам. Когато се върна, бих желал да те заваря седяща върху стола, необлечена в нищо друго, освен в отблясъците на огъня. Разбра ли?
	— Да. — Атмосферата ненадейно се беше заредила със същата гореща страст, както и преди. — Разбирам, господарю мой.
	— Добре. — Той затръшна вратата подире си.


	Санчия побърза да каже нещо преди още Лион да е пристъпил прага.
	— Летиция идва да разтреби и донесе ново вино. Добре ли е подслонен Таброн? — Тя държеше ръцете в скута си и нервно чупеше пръсти, докато погледът й беше неотклонно насочен към огъня. — Ще яздим ли направо към Солинари или се налага пак да спрем…
	— Стани. Искам да те разгледам.
	У Санчия всичко се скова, когато бавно се изправи. Обърна се с лице към Лион, но все пак избягна погледа му.
	— Та вие одеве вече ме разгледахте. При къпането. Повече няма нищо за гледане.
	— Длъжен съм да ти възразя. — Погледът му обхвана сякаш с длани голото й тяло и се спря на нежния килим от косми, който охраняваше женствеността й. — Винаги има какво още да се види и… оцени.
	Гореща вълна обля Санчия, едно чувство, което нямаше нищо общо с огъня в камината. Ноктите й се забиха болезнено в кожата на дланите й. Пронизващата болка беше добре дошла. Тя разкъса вцепенението, което беше обхванало мускулите й.
	— Да коленича ли?
	— Не! — Остротата на тона му я принуди да отвори очи. Дъхът й секна и помисли, че ще се задуши, когато се взря в лицето му. Тъмните очи на Лион бълваха пламъци, кожата върху очертаните скули беше толкова опъната, че бузите му изглеждаха хлътнали. — Кога ще разбереш най-сетне, че аз не съм Джовани? — Той направи решително крачка напред, а тя долови чистия аромат на сапун и пролет, който го обгръщаше. — Аз се казвам Лион. Изговори го.
	Тя усети горещината, която изригваше на вълни от тялото му, макар че той още не я докосваше. Мускулите й ненадейно натежаха, неспособни да носят тялото й.
	— Лион. — Името излезе през устните й на пресекулки и неуверено. — Моят господар.
	— Само Лион — той простря ръка в ръкавица, за да погали тънката й шия.
	Тя пое дълбоко дъх, обзета от студени тръпки. Ръката му спря движенията си. Погледна я изпитателно.
	— Кожата е студена — каза тя, като се улови за първия предлог, който й хрумна, за да извини моментната си слабост.
	— Ах, така ли? — В усмивката му се четеше неприкрита чувственост. — В такъв случай трябва веднага да я затоплим, тъй като без ръкавици не бих могъл да те докосвам. — Той се обърна с лице към пламъците и простря ръце. — Знаеш ли какво ми хрумна, когато влязох и те видях да седиш гола-голеничка върху трикракото столче?
	Погледът й беше вперен безпомощно в грубите, обезкосмени ръкавици, които излагаше на топлината на огъня. Те стигаха едва ли не чак до лактите, месинговите пулове блестяха в отблясъците на огъня, всеки пръст се открояваше отчетливо сред синьо-оранжевите пламъци.
	— Не, госпо… Лион.
	— Тъкмо си мислех каква щастлива случайност все пак ме отведе в работилницата на Джовани.
	— Не беше щастлива случайност, беше Каприно.
	— И че бих искал все така да те гледам. Бих искал да си спомням как огънят озарява кожата ти и пада върху косите ти, докато ти чакаш да дойда при теб. — Погледът му беше вперен в горящите цепеници. — Да дойда в теб.
	Сърцето й подскочи и заби лудо. Мислите й се объркаха и тя съзнаваше само колко е уязвимо голото й тяло и колко силен е той под дрехите си.
	Ала най-силно й въздействаха ръцете му в ръкавиците, които протягаше към пламъците…
	— Ти си твърде малка. — Погледът му все още беше насочен към огъня. — Първия път ще те боли.
	Тя не отговори. Вече почти предпочиташе да я сграбчи и да сложи край на безумното напрежение, което се беше натрупало между тях. Имаше чувството, че при следващото вдишване ще загуби самообладание.
	— Ще опитам да действам много бавно… — Той спря насред думата и помълча малко, преди да продължи почти със заекване: — Желанието ми е огромно. Между другото то се изражда в буйство, в безумие. Не бива да се съпротивляваш, иначе бих могъл да те нараня. Не искам това.
	— Няма да се съпротивлявам.
	Лион стисна ръце в пестници.
	— Знам. Ти ще се отдадеш, защото си моя собственост. — Усмивката му беше безгрижна, когато се обърна с лице към нея. — И защо ли не? Тъй върви светът. — Той обхвана гърдите й. — Защо спря да дишаш? Кожата вече не е студена, Санчия.
	Кожата е топла, почти гореща, помисли си тя прималяла. Напук на своята твърдост и дебелите шевове тя й въздействаше странно възбуждащо.
	Пръстите я притискаха нежно, докато той я гледаше изпитателно.
	— Ръцете ми са още по-топли — каза той с дрезгав глас. — Но не смея да си сваля ръкавиците. Кожата ти ме възбужда, а ако я докосна, ще трябва веднага… ще трябва веднага да те имам… и ще те обладая. Ще ти бъде по-леко, ако не го направя. — Лявата му ръка се плъзна към срамните й косми. — Какво прелестно гнездо. — Гласът му сега беше по-дрезгав, ноздрите му се разшириха. — Бих искал да проникна в теб и да усетя тези къдрици по себе си. Разтвори бедрата си, Санчия.
	Тя трепереше толкова неудържимо, та вече й се струваше, че няма да има сили да помръдне. Галещата му длан отприщи непознат огън между бедрата й.
	— Санчия. — Нежният тон на гласа му не можеше да скрие, че това беше заповед.
	Тя се подчини, насочила невиждащия си поглед към горната част на кожения му жакет.
	— Още.
	Погледът й се зарея нагоре към силния му загорял врат. Гледаше слисано как вената му пулсира все по-силно.
	— Да, така е добре. А сега стой съвсем мирно.
	Ръката му се плъзна между бедрата й. Тя усети топлината му през ръкавицата, която я галеше и милваше. Където я докоснеше, изпитваше онова изгарящо, сродно на болката чувство. Затвори очи, безпомощно олюляваща се, когато я заля порой смущаващи чувства.
	— Бо… боли ме.
	— Не. — Ръката му хващаше, стискаше… Това съвсем не е болка, а желание. — Гласът му трепереше от вълнение. — Това е желание.
	— Не вярвам. — Отчаяна, улови мишницата му.
	Той се вкамени.
	— Не ме докосвай.
	Тя тутакси го пусна.
	— Простете, господарю, не исках…
	— Лион — прекъсна я той, като скърцаше със зъби. — Още е твърде рано да ме докосваш. Ако го направиш, няма да мога да се удържа. — Вдигна я високо и отиде с нея до постелята. — Съществуват много видове глад. — Сложи я да легне. — Този е най-добрият. — Разтвори бедрата й, а показалецът му трескаво затърси. — И най-лошият.
	Той намери онова, което търсеше и започна нежно да го притиска, и да кръжи около него.
	Очите й бяха широко ококорени от уплаха, когато нададе тих вик.
	Лион беше огромна, непрогледна сянка, която се навеждаше над нея, сериозен, с разтворени устни, сякаш широките му гърди се бореха за въздух. Лицето му приличаше на мутрата на дявол, тъй като огънят озаряваше само едната му половина, а другата оставяше в сянка.
	Мрак. Огън. Ламтеж.
	Тя прехапа долната си устна, за да потисне стоновете си, когато направо невероятни вълни от усещания потекоха от обвитите му в кожа пръсти към всяко кътче от тялото й. Това е гладът, помисли си тя отмаляла, един глад, по-страховит от всеки друг, който познаваше, едно непоносимо чувство. Инстинктивно понечи наново да стисне бедрата си.
	— Не! — Той й попречи, като още повече разтвори краката й, докато тя се почувства напълно уязвима, напълно изоставена на произвола на съдбата. Пръстът му не преставаше да кръжи, натискът му не отслабваше, докато погледът му неотклонно я следеше. — Вих желал да те съзерцавам. — Гласът му беше гърлен. — Хубаво е… — Предпазливо вкара пръст от другата си ръка. — Боже, колко си тясна. — Вторият му пръст се присъедини към първия е известно затруднение, спря, за да си поеме дъх. — Кажи ми, какво чувстваш. — Шевовете на кожените ръкавици я притискаха, пръстите му проникваха в нея, изгарящото желание с всяка изминала секунда ставаше все по-натрапчиво. Тя безпомощно поклати глава.
	— Аз… не мога. — Бореща се за глътка въздух, тя се надигна инстинктивно срещу него, когато проникна по-дълбоко, оттегли се и пак проникна. — Моля…
	— Какво чувстваш? — искаше да знае той.
	Главата й се мяташе насам-натам върху възглавницата.
	— Огън. — Ноктите й се забиха в завивката. — Твърдост. Кожата на ръкавицата е… — Коремните й мускули се свиха, когато един трети пръст проникна в нея. — Пълнота.
	— А глад? — Той движеше пръстите си в ръкавицата по-бавно, сетне по-бързо, сетне пак по-бавно. — Желаеш ли?
	— Да. — Изрече съгласието си шепнешком. Слиса се, че въобще обели дума.
	— Това наслада ли е?
	— Да, струва ми се.
	— Добре. — Пръстите му се изплъзнаха от нея, той се изправи и отстъпи крачка назад от леглото. — Да се надяваме, че скоро ще знаеш с положителност, тъй като не мога повече да чакам. — Свали с рязко движение ръкавиците си и ги хвърли настрана. — Santa Maria, как копнея да те усещам! — Когато докосна гърдите й, дългите му пръсти се движеха леко и нежно по плътта й. Побиха го тръпки. — Казах ти — шепнеше той. — Знаех си, че така ще бъде… — Мазолестата му длан, която обхващаше гърдата й, беше почти толкова твърда и грапава, колкото безчувствената кожа, ала беше съвсем друго. Плътта му беше по-топла и кипяща от живот. — Кожата ти не може да се сравни с нищо, което досега съм докосвал. Тя ме под… — Отметна глава назад и си пое дълбоко дъх, сякаш умираше за въздух. — Искам да ти покажа какво предизвиква у мен. — Повдигна я да седне и взе да се съблича.
	Коленичила върху постелята, тя кръстоса ръцете си пред гърдите, полагаща усилия да потисне треперенето си.
	— И вие ли се събличате?
	Без да я поглежда, той изхлузи ботушите си.
	— Колкото се може по-бързо.
	— Джовани никога не се събличаше, когато майка ми… — Веднага млъкна под буреносния му поглед. — Не мога да се въздържа да не правя отново сравнение. Той беше моят господар. А сега вие сте моят господар. Не съм толкова близка с вас, че… — Отново изгуби ума и дума. Очите й се облещиха, когато стана видима неговата ерекция. Преглъщаше с мъка. Той беше толкова различен от Джовани. Лион беше целият железни мускули и жилеста сила. Триъгълникът от тъмни косми върху гърдите му рязко се изостряше надолу, покриваше плоския му корем и заобикаляше мъжеството му. Там, където Джовани беше мек и отпуснат, Лион изглеждаше изопнат и мускулест. Там, където Джовани беше дребничък, Лион изглеждаше…
	— Виждаш ли? — попита Лион тихо, като проследи погледа й. — Това правиш с мен. Само като те погледна, като те докосна…
	— Разбирам. — Тя не можеше да отвърне поглед. — Няма да се поберете в мен — изрече тя с най-голяма убеденост.
	Той се засмя.
	— И още как! Всяко женско тяло чудесно се нагажда. Подир първия път няма вече и да те боли.
	Тя изпитваше огромни съмнения дали последното ще излезе вярно, ала тъй като не можеше нищо да направи, беше по-добре да не се тревожи предварително. Освен това все още усещаше тръпнещата възбуда между бедрата си, която обагряше страховете й с любопитство и желание.
	— Изглеждате толкова напращял от сили.
	— Прави ми впечатление, че не ме наричаш привлекателен. — Той хвърли панталоните си настрана. — Знам твърде добре, че съм един грозен мъжага. Но както правилно казваш, съм силен като бик, а последното при игра като тази може да се окаже предимство.
	— Вие не сте грозен.
	Той се усмихна саркастично.
	— Ти бързо научаваш изкуството на ласкателството. Ала от благи думи попара не става, когато човек всяка сутрин се вижда в огледалото.
	Той не ми вярва, помисли си Санчия.
	— Не, действително, аз не исках… — Тя спря да говори, когато той коленичи срещу нея върху постелята, толкова близо, че зърната й се допираха до космите по широките му гърди.
	Лион обхвана лицето й с ръце, докато я разглеждаше със странен израз, граничещ с гняв.
	— Не го искам. Не ми харесва да обладавам девственици.
	— Тогава се откажете.
	— Лесно е да се каже. — Ръцете му се плъзнаха по раменете й и се притиснаха с томителна нежност в плътта й. — Длъжен съм да го направя. От мига, в който те видях, знаех, че трябва да те имам.
	— Не от първия ви поглед обаче. Едва когато ме видяхте в банята, и забелязахте, че не съм толкова грозна, колкото си мислехте.
	— О, Господи, трябва ли непрекъснато да ми противоречиш? — Ръцете му притиснаха по-здраво раменете й. — Повече ми харесваш, когато надаваш само стонове.
	Тя млъкна покорно. Какво чака още питаше се. Усещаше непоносимото напрежение, което го изпълваше, и същевременно предугаждаше някакво колебание у него.
	— И не ме гледай така. — Той я разтърси. — Не искам да ти причинявам болка, да му се не види… Никакво удоволствие не ми доставя, но аз трябва… — Блъсна я обратно върху постелята и легна между бедрата й. Мъжеството му стърчеше срещу нея. — Един тласък да направя и всичко ще мине — отрони се като мърморене от устните му. Сложи ръката върху устата й. — Един тласък…
	Като си пое дълбоко дъх, той проникна в нея.
	Болка. Изгаряща до бяло. Като светкавица. Викът й бе задушен от дланта му, очите й се облещиха от уплаха и болка.
	— Затвори си очите — заповяда й той дрезгаво, когато проникна по-дълбоко в нейната теснина. — Не ме гледай.
	Клепачите й се спуснаха, наоколо настъпи непрогледен мрак. Болката лека-полека се уталожи и отстъпи място на една възхитителна лекота, на едно чувство, сякаш е намерила наново нещо загубено. Усещаше нежното боцкане на космите по гърдите му, чуваше дъха му на пресекулки.
	Той се движеше.
	— Всичко мина. — Ръката му я галеше, оправяше косите й. — Dio, ти ме пое. Не бях сигурен дали ще успееш. Ти си толкова миниатюрна…
	Пръстът му се посвети отново на онова омагьосано място, което преди вече беше милвал. Обля я гореща треска и тя усети как се напрегнаха коремните й мускули. Току-що се беше почувствала като набучена на шиш, привързана с вериги към тялото на Лион, доволна само да приема, а ненадейно изпита потребността от още повече.
	— Мога ли… да се движа?
	Той спря недоумяващо.
	— Не мога да се сдържам. — Тонът му издаваше необуздана страст. — Ще се опитам да побързам, но не мога нищо да обещая.
	— Нямам пред вид това. Бих искала само… — Тя прекъсна мисълта си, когато той се отдръпна и наново проникна.
	Обзе я сладострастие. Това беше, което имаше той предвид, помисли си тя, когато наложи ритъм с диви тласъци. Това трябва да бе онова сладострастие, което мъжете изпитват, когато се отдават на плътски забавления с жените. Би желала Лион да не й налага да стои в непрогледен мрак. Искаше да види лицето му, за да разбере дали изпитва същата наслада като нея.
	Ала тялото й сигурно доставяше голямо удоволствие, защото дъхът му излизаше на отривисти, граничещи с хлипане пресекулки. Бурността на неговото желание я замая и разпали собственото й желание, сякаш даваше все нова и нова храна на решимостта й да стигне връхната точка.
	Наново той я милваше и притискаше с ръце.
	— Поеми ме — мърмореше той. — Помогни ми. Искам те цялата.
	Гласът му звучи като на човек, подложен на смъртни изтезания, помисли си тя с оттенък на майчинска нежност. Нима беше възможно да изпитва желание с такава трескава сила? Тя го притисна по-силно и дочу как Лион високо изстена.
	— Сладката ми… да, точно чака. Дръж ме здраво. Само че малко по-дълго.
	Тя се опита да го държи здраво, ала той беше прекалено див, необуздан и почти я вдигаше от постелята с мощта на своите тласъци. Ненадейно усети как нещо се натрупва във вътрешностите й, с всяко движение става по-силно, нещо своеобразно, сходно на огъня при треска.
	Лион се движеше, отмести я, опита се да я обладае още повече. Треската, която я тресеше и обливаше, беше река от чиста наслада. Тя се сливаше с реката на Лион, за да образуват една-единствена същина, която се устремяваше по-нататък… накъде?
	И после тя разбра!
	Познанието я озари едновременно с избавлението от страст, когато, запъхтяна и тресяща се, се отпусна върху постелята.
	Лион нададе дрезгав вик, сякаш се задушаваше от излишъка на наслаждението.
	После тишината в стаята се прекъсваше само от пукането на цепениците в камината и учестеното дишане на Лион.
	— Мога ли да отворя очи?
	Тя чу, как той овладя дишането си и после тихичко изруга.
	— Gran Dio! — После се свлече от нея. — Разбира се, можеш да си отвориш очите. Че защо не?
	Отвори очи и го видя да прекосява помещението. Мускулите на стегнатия му задник играеха под кожата, когато отиваше към умивалника. Тя бавно седна върху постелята и въздъхна замислено. Той беше пак в лошо настроение. Би искала да има още няколко мига спокойствие, за да се наслади на този томителен копнеж, на блажения унес, преди да се върне в съзнание и да гадае коя ли е причината за неговото недоволство.
	— Защото казахте, че не бива да ви гледам?
	— То беше само защото не желаех да видиш… — Той прекъсна думите си, натопи края на една кърпа във водата и го изстиска. — Нямах предвид, че трябва да ги държиш затворени. Та нима нямаш капка мозък?
	— Не ви познавам достатъчно добре, за да знам по всяко време какво искате от мен — гласеше откровеният и отговор. — Мислех си, че навярно удоволствието ви ще бъде по-силно, ако не ви разсейвам с моя поглед.
	— Не, не беше така. — Той се обърна с лице към нея и се приближи с влажната кърпа в ръка. Отпусна се върху постелята и прокара кърпата между краката й. — Боли ли те още? — попита тихо.
	— Да, мъничко. Но си мислех, че ще бъде по-болезнено. Имате право. Тялото на жената може добре да се нагажда.
	— Да. — Ръката му беше като милувка, а тя усети топлината на плътта му през влажността на кърпата. — Никога не съм обладавал тяло, което толкова чудесно да се нагажда. Ти си толкова малка, та човек може да си помисли, че има работа с дете, ала си жена. — Хвърли кърпата настрана, сложи я обратно в леглото и се изправи. — Спи сега. Тази нощ няма повече да те желая.
	Удивена, тя го погледна.
	— И аз така си помислих. Джовани никога не обладаваше майка ми повече от един път дневно.
	— Боя се, че твоята участ няма да е толкова лека. — Той отиде при камината и се втренчи отново в пламъците. — Вече ти казах, че аз съм друг.
	И аз полека-лека изучавам различията, помисли си тя замаяна. Той даряваше наслада, правеше така, че и тя да се наслаждава като него, а тъй като от днес щеше да бъде негова възлюбена, тя се радваше на това. Щом като изучи всичко, ще изпълнява задълженията си толкова добре, както задачите, които й беше възлагал Джовани. За нея беше много важно да се гордее със собствения си успех.
	Сънят вече затваряше клепачите й, но тя зададе още един въпрос:
	— Нали все пак не сте много недоволен от мен?
	Лионело мълчаливо се взираше в огъня, а когато заговори, гласът му отекна сподавено.
	— Не, не съм недоволен от теб.
	— Ще стана по-добра. — Тя затвори очи, обърна се и легна по хълбок. — Аз уча бързо. Покажете ми как, а аз ще намеря начин да ви харесам. Покажете ми…
	Беше заспала. Нямаше нужда да се обръща, за да почувства това. Собствените му сетива бяха все още толкова силно свързани с нейните, че забеляза секундата, в която тя потъна в съня. Защо, по дяволите се, беше случило така, че досега с никоя друга не бе изживявал тази хармония? И пак по тайнствен начин беше усетил болката й, когато й отне девствеността, беше почувствал нейното отдаване и нейния отговор. Сякаш беше взел нещо от нея в себе си. Света Богородице, какво умопомрачение!
	Покажете ми как, беше казала тя. Устните му се изкривиха в усмивка без хумор, когато размишляваше върху нейната молба. И дума да не става, той щеше да й покаже всички начини, по които мъж може да обладае жена. Дори сега беше твърд като камък, изпълнен с копнеж за нейната утроба, която го беше погълнала и то така, че не желаеше повече да я напусне. Отчаяно жадуваше да я събуди и наново да легне между бедрата й. Нямаше никаква причина да не го стори, рече си той. Тя искаше да му хареса. Нямаше да се оплаче, ако няколко пъти я използва тази нощ.
	Нямаше да се оплаче, защото не й беше позволено да протестира.
	Да му хареса — това беше за нея разнозначно на оцеляване.
	Той се обърна светкавично, отиде до леглото и се отпусна до Санчия, като се стараеше да не я докосва. После се втренчи пред себе си, с напрегнати мускули и болящи слабини. Навярно утре щеше да уталожи терзанията, които изпитваше сега.
	Щеше да лежи до нея и да си представя как ще да я обладае утре сутринта. Знаеше твърде добре, че тази нощ сънят ще му избяга.


	— Солинари ли? — Каприно свъси замислено челото си. — Сигурна ли си, че той каза Солинари?
	— Съвсем сигурна — Джулия се обърна, отвори капака на скъпо украсеното ковчеже от слонова кост и пусна пет дуката в кадифената му вътрешност. — Рядко се заблуждавам, когато играят дукатите.
	— С тази новина не си се затруднила чак толкова много. Възможно е да не извлека никаква полза от нея.
	Като избягна погледа му, тя седна до масата.
	— Бях твърде заета.
	— А може би прекалено мека? — попита той равнодушно. — Или дори е възможно да ламтиш за дукати, като същевременно се стремиш да осигуриш предимство за Андреас?
	— Бях заета — повтори тя. Погледът й обхвана лицето му. — Знаеш ли кой е господарят на Солинари?
	— Да, и ти също. Франческо Дамари. Името би следвало да ти е известно. Преди около девет месеца имахме търговска сделка с него.
	— Ах, да, за Дамари си спомням, ала съм забравила как се казваше дворецът му. Ти тогава уреди преговорите и превоза. — Тя изкриви лицето си. — Ако подозирах, че става дума за Дамари, нямаше да пратя да те извикат. Ти беше обещал, че ще ми върне Лорета след шест седмици. Никак не беше лесно да я заменя с друга.
	— Нещастия се случват непрекъснато. — Каприно отмина случилото се с вдигане на раменете. — Ти знаеше, че е много рисковано, когато му я предостави, но той заплати толкова щедро за удоволствията си, че съмненията ти се разсеяха.
	— Прави ми впечатление, че ти не си му дал нито една от твоите курви.
	— Дамари искаше да опита само от най-изисканото, като повечето от тези кондотиери, които се издигат от селското съсловие. Щеше да е цяло оскърбление, ако бях му пратил някоя от моите женоря. Освен това нямах под ръка някой, който да е така изключително подходящ, като твоята Лорета. Повечето жени за съжаление стават твърде дребнави, когато опира до това да изтърпят някоя и друга болка.
	— Той нямаше никакво право да я убива. Както ти съвсем правилно каза, тя беше изключителна. — Жестът на Джулия издаваше нетърпение. — Но аз приемам, че няма начин да го принудим да възстанови щетите. В Солинари ли я прати? Наистина, веднъж съм чувала това име.
	Каприно кимна с глава.
	— Солинари се нарича дворецът, ала той притежава къща и в Пиза. Въпросът е къде се намира в момента? — Той трескаво размишляваше. — Най-напред ще изпратя Сантини с едно предупреждение до двореца, пък ако го няма там, ще трябва да го потърси в Пиза.
	Тя го погледна смаяно.
	— С едно предупреждение ли? Че нима някога си правил предупреждение, което не ти се е заплащало?
	— Откакто не ми оставяш никакво време за преговори — изрече на един дъх Каприно. — Никога няма да ти го простя, Джулия.
	— Ако не можеш да спечелиш нищо, защо тогава пращаш вестоносец?
	— Ох, може да спечеля нещо. Дамари ще ми бъде задължен, а с човек като него, който е тръгнал стремително нагоре, това може да се окаже скъпоценно обстоятелство.
	Джулия се засмя.
	— Значи ти вярваш, че Дамари един ден ще изплати дълга си.
	— Може би. — Той се усмихна. — Ала дори да не го стори, за мен вече е печалба, ако залови малката Санчия. И ти можеш да спечелиш, Джулия. Разправят, че не си била очарована, когато твоят любовник купил моята крадла. Какво мислиш, че ще стори Дамари с нея, ако му падне в ръцете?
	Джулия знаеше твърде добре, какво може да причини мъж с перверзните наклонности на Дамари на една жена, която си е навлякла неговото недоволство. За миг тя изпита към робинята на Лион чувство, граничещо със състрадание. Гневът, който се беше надигнал у Джулия срещу Санчия, се изпари, щом като надмогна благосклонността си към Лион. Едното чувство не можеше да съществува без другото, а пък тя нямаше да допусне някое от тях отново да се вклини между нея и целите й.
	— Толкова много ли я мразиш?
	— Да я мразя ли? — Той изглеждаше удивен. — Тя не е достойна за моята омраза, но трябва да се накаже за назидание на останалите. В случай че тръгнат слухове, как ме е пратила за зелен хайвер, ще бера много ядове по улиците. Аз не съм Дамари, който се любува на изтезанията заради самите тях. За мен отмъщението трябва да преследва някаква цел, иначе то е без всякаква стойност. — Каприно се обърна с лице към нея. — Желая ти нощ без печалба, Джулия. Нека мъжът, комуто ще подариш благосклонността си, да има същите прищевки като Дамари. От закъснението на твоята новина съм всичко друго, но не и възхитен.
	— Съжалявам, че трябва да те разочаровам, ала мъжът, който днес ще влезе под завивката ми, е нежен като девствен момък. Тръпки го побиват само като се намръщя. — Тя се изправи с обаятелна усмивка. — И на заранта ще ми подари накит, при чиято гледка ще изплезиш език като уличен пес пред месарски дюкян.
	— Пълна противоположност на Андреас. — Каприно отвори вратата. — Какво щастие за теб.
	Той си отиде, а Джулия постоя за миг с отпуснати ръце, преди да вдигне рамене, сякаш се беше освободила от някакво бреме. Каприно имаше право — истинско щастие беше, че се отърва от Лион Андреас.
	Тя отиде до шнура на камбанката и го дръпна силно. Това беше знакът за камериерката й да въведе Гондолфо.


>	Шеста глава

	— Не! — Санчия махаше с ръце и се мяташе като риба на сухо в постелята. — О господи! Не, не…
	— Santa Maria, какво, по дяволите, ти става? — Лион се подпираше върху единия си лакът. Лицето му потъмня. — Да не си болна?
	Санчия се оглеждаше като през сълзи из стаичката. А тя беше осветена от огъня и чиста, а не дупка, гъмжаща от паразити. Санчия вдигна нагоре ръцете си. Прониза я главозамайваща радост.
	— Още ги имам.
	— Какво имаш?
	— Ръцете си. — Тя ги простря напред и раздвижи пръсти. — Мислех, че са ги отсекли. Мислех, че са ме хванали при кражбата, хвърлили са ме в отпадната яма и са ми отсекли ръцете. Но не било вярно…
	— Сънувала си — каза Лион троснато, като си легна. — Хайде, спи.
	— Сънувала съм — повтори тя. Легна си покорно, но не искаше да оставя топлината и надеждността на будното състояние и да потъва в един сън, в който я дебнеха отвратителни кошмари. Тя лежеше така, пронизвана от близостта на Лион. Колко е странно да делиш постелята с един гол мъж. Сигурно постепенно щеше да свикне. Ако имаше това време. Кой можеше да знае докога Лион щеше да я предпочита за насладите на плътта? В този свят нямаше нищо, което да е трайно.
	— Често ли сънуваш, че ти отсичат ръцете? — попита Лион тихо.
	— Да, вече споменах, че не съм твърде смела.
	Той мълча толкова дълго, та тя вече си помисли, че е заспал.
	— Човек не отговаря за сънищата си, а не е липса на смелост, ако се страхуваш от опасността. Това е по-скоро признак на благоразумие.
	Тя се засмя боязливо.
	— В такъв случай трябва да съм мъдра като ясновидец, тъй като почти винаги изпитвам хиляди страхове. Откакто видях как изхвърлиха един крадец от отпадната яма, а той ръкомахаше с клетите си кървящи чукани, сякаш молеше някого… той… той…
	— Няма да те сполети такова нещо.
	— Да се надяваме, че няма — прошепна тя.
	— Няма да се случи. Аз трябва да получа ключа, но теб няма да те сполети нищо.
	Той беше толкова развълнуван, че тя се изкушаваше да го утеши, но беше твърде уморена. Обърна се на хълбок.
	— Прощавайте, че ви събудих, господарю.
	— Лион.
	— Забравих.
	О, Господи, колко нетърпелив беше той. Навярно щеше да е по-добре да беше се отдала на неизвестната заплаха на съня, отколкото в будно състояние да предизвика недоволството му.
	— Ще се постарая да запомня. Прощавайте… Лион.
	Като единствен отговор той изрече някакво тихо проклятие.
	Санчия твърде дълго не можа да заспи, но когато най-сетне сънят я надви, още усещаше, че Лион лежи до нея неподвижен и буден.


	— Защо се смееш? — сопна се Лион на Лоренцо, когато намести Санчия върху седлото.
	— А защо да не се смея? — попита Лоренцо невинно. — Утрото е сияйно красиво, а аз се наспах добре. Ти може да си нелюбезен и навъсен, защото не можеш да кажеш същото за себе си, но сигурно вместо добър сън си имал нещо друго, което на мен не ми беше отредено.
	Лион не отговори, а се метна върху седлото и пришпори своя жребец така, че той се понесе в галоп и мигом остави далеч назад Санчия и Вазаро.
	Лоренцо въздъхна.
	— Боя се, че и този ден ще бъде като вчерашния, а аз се бях надявал на нещо по-добро, след като Лион утоли желанията си с теб. — Той подкара коня си в тръс. — Хайде, Санчия, или той ще преполови пътя до Солинари, преди да го настигнем.
	Санчия подкани кобилата си да бърза.
	— Откъде знаете… — Тя прекъсна мисълта си. — Трябва доста добре да го познавате.
	— Достатъчно добре, за да преценя, че търпението му се беше изчерпало. — Лоренцо я погледна безпристрастно. — Желанието може да бъде здрава верига, която привързва мъжа, а на теб тази верига ще ти потрябва за твоята безопасност в Мандара.
	— За моята безопасност ли? Защо?
	Една усмивка заигра около устните му.
	— Там положението действително е много сложно. Благородната Катерина няма да е във възторг от твоето пристигане.
	Санчия наостри уши.
	— Катерина ли?
	— Катерина Андреас, майката на Лион. Възбуди ли човек недоволството й, може да се превърне в истинска фурия.
	— Ах — Санчия напрегнато размишляваше. — В такъв случай трябва да намеря начин да й харесам.
	Той се засмя от сърце.
	— Това ще бъде истинско предизвикателство за теб. Населението още не е забравило как Катерина бранеше Мандара, когато Лион и баща му воюваха в Тоскана. Николино, някакъв кондотиер, който смяташе, че Мандара е узрял за откъсване плод, обсади града. Катерина сплоти около себе си войските, предприе набег във вражеския стан, взе в плен Николино и го отведе в Мандара. Качи го върху градската стена и извика на лейтенанта му, че ако не вдигнат обсадата, ще нареди да обесят Николино.
	За съжаление, офицерът не й повярва и сви още повече обръча около града.
	— И какво се случи после?
	— Николино беше обесен. Сетне Катерина разпореди трупът му да се люлее на въжето пред отбранителното съоръжение, така че неговите conditti да го виждат отвсякъде. На другия ден още в най-ранни зори обсадителите се оттеглиха.
	Санчия усети как нещо я свива под лъжичката. Не стигаше, че трябваше да се харесва на Лион, а сега се налагаше да изтръгне и благоразположението на войнствената му майка.
	— Тя трябва да е кипяща от енергия личност.
	— Да. — Лоренцо й хвърли един поглед. — Ала ти разполагаш със собствена сила. Тя ще те тачи и уважава, ако се проявиш като неотстъпчива и не допуснеш да те постави на колене. — Лоренцо се усмихна. — Защото ако се поддадеш и отстъпиш, заслужаваш да те смачкат и Лион да ти свети маслото.
	— Не се оставям да ме мачкат. — Челото й се покри с бръчки, когато размишляваше върху тази нова опасност. — Но по какви причини вие искате, да премеря силите си с нея? Ще ми помогнете ли?
	— Не. Аз само подреждам фигурите върху шахматната дъска. В самата игра не се меся.
	— Никога ли?
	Той срещна погледа й.
	— Никога.
	Ръцете на Санчия стиснаха по-здраво юздите на кобилата. Чувстваше се твърде самотна.
	— Навярно въобще няма да ме вземе в Мандара. Днес сутринта беше толкова невъздържан към мен.
	— Ах, та това не е сръдня. Трябва да се научиш по-добре да вникваш в тайните му помисли. — Погледът на Лоренцо се премести върху широкия гръб на Лион пред тях. — Днес той страда от същата болест, която го е сполетяла вчера. Съвсем не е конят онова, което сега му се ще да язди.
	— Вие смятате…
	— Точно така, моя скъпа Санчия. — Тонът на Лоренцо беше почти весел, когато подкара коня си в по-жив алюр. — Това ми вдъхва надежда, че преди Солинари все пак ще направим почивка.
	Те спряха към пладне край някакво поточе, което лъкатушеше над полянка в гората.
	Лион, който беше отишъл твърде напред и едвам се мержелееше, ненадейно обърна жребеца си и препусна обратно при тях.
	— Ще почиваме тук, докато горещината премине — съобщи им той лаконично.
	— На мен ми се струва, че не слънцето е онова, което така гори — промърмори Лоренцо. — Но се примирявам на драго сърце с всяка лъжа, стига да сляза от тази твар.
	Лион, който скочи от коня и тръгна към Санчия, не му обърна повече внимание.
	— Слизай. — Той я хвана за кръста. — Бързо.
	Настоятелният му тон я изненада, преди да погледне лицето му. В този миг очите й се ококориха, а дъхът й заплашваше да секне. Лоренцо имаше право. Не беше гняв онова, което вреше и кипеше у него. Лицето на Лион се озаряваше от похотливото желание, което се беше научила да разпознава предишната вечер.
	С един замах той я вдигна от седлото и я свали върху земята. През мекия плат на роклята си тя усети силните му ръце. Горещината на тялото му я възбуди.
	— Исках…
	— Тихо — изрече той с дрезгав глас, когато я облегна о кобилата. — Не говори. Дай ми само онова, от което имам нужда. — С един замах той свали дрешките от раменете й и разголи гърдите й.
	Санчия се бореше отчаяно за въздух и залитна към коня си, когато устата на Лион обхвана зърното на лявата й гръд. Той смучеше с всичка сила, напористо и жадно, а зъбите му се впиваха в нея, докато сграбчи с длан другата й гърда и взе ритмично да я мачка. Същото парливо чувство, което познаваше от предишната вечер, я прониза в слабините. Тя затвори очи и опря глава о седлото.
	— Тук ли? Но Лоренцо…
	— Отвръща любезно поглед настрана — пошушна нежно в ухото й Лион. Червенина изби върху загорелите му бузи, ноздрите му потреперваха при всяко вдишване и издишване — и е страшно зарадван. — Той хвана Санчия за китката и я затегли далеч от коня, далеч от пътеката, навътре в храсталака.
	— Къде отиваме? — Трябваше да подтичва, за да бъде в крак с него.
	— Наблизо.
	Той повървя още малко из гората, преди да я притисне о един дънер.
	Жилавата кора, която се набиваше в кадифето на роклята й, съблазнителният мирис на земя, на шума и на кожения му жакет…
	Пръстите трескаво развързваха връзките на кожените му панталони, докато като пружина напред изскочи възбуденият му ствол.
	— Не се съпротивлявай — заповяда и той, когато вдигна роклята и фустата й. — Прави, каквото ти кажа. — Ръцете му обхванаха таза й, повдигнаха го с лекота и преместиха тялото й върху мъжеството му. — Сложи краката си около хълбоците ми.
	Краката й послушно се увиха около него.
	— Няма да се съпротивлявам… — Тя не успя да продължи мисълта си, когато той с един-единствен див тласък проникна в нея. Главата й падна назад върху жилавата кора на дървото, сломена от неговата страст.
	Той изкрещя и спря да се движи в нея. Върху лицето му се отразяваха наслада и облекчение, които изглеждаха почти непоносими.
	— Dio! Да… да… — И после пак затласка със сила, която я прониза до края. Раменете й бяха притиснати в дънера на дървото, докато Лион я обладаваше отново и отново.
	Неимоверната мощ на глада му би могла да я стъписа, но в случая не бе така. Някак си тя усещаше, че той не иска да й причинява болка и е само в плен на силния си нагон, за който я беше предупреждавал.
	— Ела… — мърмореше Лион. — Бързо… ела.
	Той искаше не само да му отдаде тялото си, но и да го дари с онази ответна страст, която беше проявила последния път.
	Той я хвана между бедрата и ги стисна. Палецът и показалецът му я разтриваха, с един вик тя се изви към него.
	— Сега — стенеше той гърлено. — Сега — и проникна дълбоко в нея.
	Тя му даде онова, което искаше и което не можеше да му откаже. Прехапа долната си устна, за да не закрещи, когато я обзеха приливите на страстта.
	— Така е добре — изрече той, като опря пламтящата си буза о слепоочието й. — Така го исках.
	Беше му дарила наслада, беше почти сигурна. Какво щастие, че собствените й усещания насърчаваха и разпалваха неговите.
	Той милваше неумело косите й, докато с другата си ръка още я притискаше към себе си, не бързащ да се отдели от нея.
	Чак след известно време отстъпи бавно крачка назад и я сложи върху земята.
	— Не исках да бъда груб. Ала прекалено дълго чаках — обясни, заеквайки. Сякаш съжаляваше за това половинчато извинение и добави: — Но ти трябва да свикваш с навиците ми — колкото по-рано, толкова по-добре. — Припряно приведе в ред одеждите си, преди да приглади роклята й. — Когато ми трябваш, е наложително да си готова за мен. Твърде често ще се случва да не мога да чакам, докато намерим легло.
	— Разбирам.
	— Добре. — Той се обърна с гръб към нея. — Освежи се в потока, защото ще продължим ездата. Бих искал да сме в Солинари, преди да падне здрачът.
	Лоренцо си почиваше лениво под едно дърво на края на пътя. Усмивка се разля по лицето му, когато ги видя да идват от гората.
	— Какво… толкова скоро? Ти си бил по-разгорещен, отколкото си мислех, приятелю мой. Надявах се на по-дълга почивка. — Той се изправи на крака и изтърси праха от сивия си кожен жакет. — Е, навярно ще спрем още веднъж по пътя. — В светлите му очи заиграха лукави пламъчета. — Денят е страшно горещ.
	— Няма да има повече почивки. Никакъв отдих, докато не стигнем Солинари. — Лион се метна върху породистия си кон и го пришпори.
	— Сега е нервен — каза Лоренцо, който вдигна Санчия върху нейната кобила. Когато забеляза неспокойния й поглед, поклати отрицателно глава. — Не заради теб. Яд го е на самия себе си. Заради теб се е оставил да го отклонят в търсенето на „Вихрения танцьор“. Наистина не за дълго, но той го смята за слабост на характера, която го отвращава. Лично аз гледам на това като на добра поличба за бъдещето.
	— Защо?
	Той я изгледа изпитателно, сякаш се колебаеше дали си струва да й отговори.
	— Защото подчерта чувство за отговорност на Лион се превръща за него в истински окови. Той разглежда самия себе си не само като пазител на „Вихрения танцьор“, но и като пазител на всичко в своя собствен свят. Впрочем никак не е за чудене. Доколкото знам, баща му от най-ранни години го е възпитавал в тази вяра. В известна степен статуйката е символ на това задължение.
	— Обвързване? Окови? Та той е един голям владетел. Отговорността не значи окови.
	— За някои хора вече значи. — Лоренцо вдигна рамене. — Имай грижата винаги да е възбуден и да не може да мисли за своята отговорност, Санчия. Така ще бъде най-добре и за двама ви.
	— Не знам как бих могла да поддържам будни желанията му. — Бузите на Санчия пламнаха. — Не знам също дали бих искала да забрави дълга си. Наистина, ще бъде ли честно?
	Лоренцо възседна породистия си кон, стенейки.
	— Santa Maria, още един апостол, който кади тамян пред храма на честта и славата. Смятах те за по-благоразумна. — Той поклати неразбиращо глава. — Но навярно тъкмо това твое качество го омайва. Ако не си приличат, щяха ли да се обичат.
	Санчия се вторачи невярващо в него.
	— Та ние съвсем не си приличаме.
	— Напротив, приличате си като две капки вода. Ала ти, Санчия, приличаш и на мен. Ще бъде интересно да се види коя черта от характера ти в края на краищата ще вземе връх. — Той се обърна към нея и я изгледа студено и преценяващо от главата до петите. — Властта главозамайва. Навярно ще стигнеш до идеята, че би било добре да използваш страстта на Лион към теб за своя възход в обществото. Срещу честолюбието нямам какво да възразя, но няма да допусна Лион да бъде използван. Ако забележа намек за това, ще се погрижа да те отстранят.
	— Та аз нямам никаква власт над него.
	— Продължавай да се придържаш към думите си и ще останеш в цветущо здраве.
	— Вие сте загрижен за Лион. — Откритието, че един човек с леденостудената разсъдливост на Лоренцо беше загрижен за някого, я изпълни с безкрайна почуда. — Защо?
	— Знае ли някой? — Подигравателната му усмивка беше насочена към него самия. — Трябва ли сега да се впускам в сърцераздирателни тиради и да твърдя, че Лион е човекът, който при други обстоятелства е можело да стане от мен? Или пък, че той е синът, комуто бих искал да дам живот? — Той пак поклати отрицателно глава. — Какво предизвиква привързаността на един човек? Животът крие много чудати, ексцентрични, необясними чувства. Те са, които го правят поносим. — Конят му се понесе в по-бърз тръс, щом заби шпори в хълбоците на животното.


	Беше късно следобед, когато стигнаха до една малка селска къща на брега на ясно синьо езеро.
	— Повече няма да яздим — каза Лион, който държеше Таброн за поводите. — Оттук вече не е далеч до селото, а пък Солинари се намира непосредствено зад него. Не бих искал вестта за нашето идване да стигне до двореца, затова нека почакаме тук Марко. Ще придумам селянина да ни подслони за през нощта.
	— Кой е Марко? — попита Санчия.
	— Моят брат. — Лион слезе от коня и тръгна през двора към покритата със слама селска къщурка.
	Нова изненада. Та аз наистина не зная съвсем нищо за Лионело Андреас, помисли си тя. Беше ли този брат толкова див и необуздан като Лион и майката, която ги е родила? Твърде вероятно. Ненадейна носталгия по Флоренция връхлетя Санчия — града, в който всяка опасност й беше позната.
	— Марко е съвсем различен от Лион — каза Лоренцо, сякаш четеше тайните й помисли. Той скочи от седлото и й помогна да слезе от коня. — Ще го намериш достоен за любов както повечето жени.
	— Не й е позволено да го намира достоен за любов. — Лион беше излязъл от къщата и стоеше върху най-горното стъпало. — Нямам намерението да деля Санчия е него.
	— Колко дребнаво от твоя страна — каза Лоренцо. — И учудващо отгоре на всичко. Защо си стиснал като кокоше дупе Санчия, когато в други случаи…
	— Къщата изглежда чиста и прибрана — прекъсна го Лион. — Дадох пари на селянина за една нощувка. Той и стопанката му ще спят днес при баща му на няколко мили от тук. Мъжът ще се отбие в селото и ще каже на Марко, че съм тук, докато селянката стопли вода за къпане и миене.
	— Отлично — обади се Лоренцо. — И понеже толкова много обичаш тези четириноги твари, надявам се ти да се погрижиш за тях, докато аз си гледам спокойствието. — Воден от благоразумие, той не изчака отговор и изчезна в къщата.
	Лион беше проследил офейкването му с крива усмивка.
	— Колко щеше да е разочарован, ако знаеше, че не си е уредил сметките с мен. — Той взе юздите на коня и го поведе към малкия обор. — Съборетината има само едно помещение, а по време на престоя ни едва ли ще можем да оставаме често насаме. — Той погледна Санчия през рамо. — Защо стоиш там със скръстени ръце? Ела с мен в обора.
	Най-сетне тя го разбра и изтича подире му.
	— Пак ли искате да легнете с мен?
	— Стига да намерим купа сено или някоя завивка без насекоми и паразити. — Той отвори вратата на малката конюшня и въведе конете, чиито юзди завърза за една празна ясла. — В противен случаи ще трябва да се задоволим с някой чепат дирек вместо облегалка. — Той спря и се обърна с лице към нея в полумрака. — Няма значение. Важно е само това. — Той протегна жадно ръка към нея, сякаш земята под нозете му се тресеше. Погледът му претърси светкавично помещението, докато откри малка купчина сено. — Пожелах те отново само десетина минути след като тръгнахме от потока. Копнях за теб… Сега — той я отведе до купчинката сено и я застави да коленичи, — сложи край на желанието ми. — Гласът му беше тих и трепереше от копнеж и безпомощен гняв. — Santa Maria, сложи край на всичко.
	Той вдигна нагоре роклята й и я облада с още повече плам, отколкото последния път. Едва беше достигнал връхната точка, когато я облада втори път и я увлече със себе си в нова вихрушка от огнена страст.
	Лион се откъсна от Санчия и се строполи до нея върху сеното. Гърдите му се повдигаха и снишаваха напрегнато, докато полагаше неимоверни усилия отново да дойде на себе си. И Санчия подир бурята от чувства, в която я повлече Лион, още не беше се успокоила.
	— Мразя това — поставил ръка върху очите си, изрече той през стиснати зъби. — Няма да е вечно, трябва да знаеш.
	— Не знам. Въобще нищо не знам за това — прошепна Санчия. — Само ми се струва, че нямаше да го правите, ако наистина го мразите. — Той не отговори, което я окуражи да попита боязливо: — С мен по-различно ли е, отколкото с Джулия Марцо?
	Той свали ръката от лицето си. В тъмните му очи искреше неприязън, в усмивката му прозираше жестокост.
	— Естествено, тя е много по-добра. Нима мислиш, че щях да си губя времето с теб, ако тя беше тук?
	Пронизващата болка, която изпита, я завари съвършено неподготвена.
	— Съжалявам, че не съм ви достатъчна. Навярно… ако ми кажете какво не правя добре…
	— Какво не правиш добре ли? — попита той диво, когато скочи на крака и свали седлото от Таброн. — Обгръщаш ме прекалено плътно, върховете на гърдите ти са прекалено розови и остри, кожата ти е прекалено мека. — Той дръпна рязко седлото от гърба на жребеца и го остави да падне върху глинения под. — И ме гледаш така, сякаш се готвя да те изям, докато всъщност едва се сдържам да не го направя. — Той й обърна гръб. — Съблечи се.
	Изненадана, тя се опитваше да си поеме въздух. Та той не можеше отново да я желае!
	— Стани и се съблечи!
	Тя събра мигом всичките си сили и свали роклята, обущата и ризата си.
	— Ела насам.
	Тя тръгна към него, с очи в извърнатото му настрани лице.
	В този миг той се обърна и погледът му зашари по тялото й, в търсенето на всяка издатина, на всяка вдлъбнатина, на всяко скришно място…
	— Мое — изрече той с дрезгав глас. — Всяка частица плът е моя, докато ми принадлежиш като собственост. Разбра ли?
	Тя побърза да кимне.
	Той обхвана гърдите й с двете си ръце.
	— Мое. Никой не трябва да те докосва. Не бива да позволяваш никой да посяга на теб. — Ръцете му се плъзнаха към къдриците, закриляха нейната женственост. — Никога. На нито един мъж няма да се усмихваш без изричното ми разрешение.
	Тонът му беше толкова разпален, че тя не можеше да направи нищо друго, освен да го гледа вторачено.
	— Кажи го. Кажи, че ми принадлежиш.
	— Аз… ви принадлежа.
	— Нито един мъж, освен мен няма да те докосва.
	— Нито един мъж, освен вас няма да ме докосва.
	Съсипан, той се втренчи в лицето й. После я пусна и се обърна.
	— Сега престани да ме гледаш с твоите ококорени боязливи очи и изчезвай. Облечи се и върви в къщата.
	Тя се затътри зашеметена заднешком и взе да се облича.
	— Бих могла да ви помогна за конете.
	— Върви в къщата.
	Тя изтича по глинения под и щом стигна до портата, погледна назад. Лион не беше се помръднал. Гърбът му беше схванат от напрежение.
	— Сега вече не се боя от вас. В началото изпитвах страх, но сега вече не вярвам, че ми желаете злото.
	Ръцете му се впиха в конската грива.
	— Трябва да притежавам „Вихрения танцьор“.
	— Знам — каза тя, слисана от неочаквания обрат. — Ще взема ключа. Обещах, а аз държа на думата си. Кога трябва да отида в двореца?
	— Нощес, ако Марко донесе вестта, която ни трябва.
	Почувства, че я обзема паника.
	— Толкова скоро ли?
	— Да. — Той освободи колана на седлото. — Върви и кажи на Лоренцо да има добрината да се изкъпеш и преоблечеш, преди да пристигне Марко.
	Не преоблечена, за да се хареса на Лион, помисли си тя тъжно, а за да проникне в двореца. Санчия се обърна и изтича на един дъх до къщата.

	Марко Андреас влезе на кон в двора, когато последните разкошни червени лъчи на залеза правеха езерото сякаш да пламти. Той спря да се полюбува на красотата, която се ширеше пред взора му. Усмивка озари съвършените му черти, които изглеждаха като изваяни с длето.
	— Е, какво ще кажеш за него? — измърмори Лоренцо, който наблюдаваше заедно със Санчия как Лион пресича двора, за да поздрави своя брат.
	Санчия изучаваше красивия млад мъж, който със смях гледаше отвисоко към Лион. Неволно усмивка заигра върху устните й.
	— Той спада към сияещите люде.
	— Какви са тези сияещи люде?
	— Тези хора се разхождат по улиците и са винаги щастливи и жизнерадостни. Те носят най-пъстроцветните одежди, свирят на мандолина и правят серенади на своите дами. Повечето от тях рисуват или имат склонност към ваятелство или поезия…
	Лоренцо повдигна вежди от почуда.
	— И каква е според теб страстта на Марко?
	Тя се опита да разгледа и прецени безпристрастно по-младия Андреас, който току-що се беше задълбочил в разговор с Лион. Но безпристрастността не беше толкова проста работа, когато човек се изправеше пред такава хубост. Марко, може би с няколко години по-млад, имаше малко сходство с брат си. Чертите му бяха с класическа красота. Дългата му до раменете коса не беше тъмна като на Лион, а имаше червеникаво рус отблясък, а пък очите му не бяха студени и пламтящо черни, а топло кафяви.
	Накрая тя каза:
	— Той рисува.
	— И как стигна до това заключение?
	— Той разглеждаше залеза на слънцето и се усмихваше. Един ваятел в повечето случаи се занимава с твърди форми и нямаше да обърне особено внимание на залеза. Един поет щеше напрегнато да обмисля как да предаде красотата на гледката в слова. Марко обаче приемаше онова, което виждаше, с безгрижие и радост, защото знаеше, че му стига само да подражава на онова, което вижда.
	Лоренцо избухна в гръмогласен хохот, така че Лион и Марко се обърнаха озадачени.
	Лоренцо кимна към Марко. Смехът му още не беше стихнал.
	— Добър вечер, Марко.
	Марко се усмихна леко.
	— Изглежда си щастлив, че ме виждаш. Сторих ли нещо, което да заслужава несдържаното ти веселие?
	— Как бих се осмелил да се надсмивам над едного от сияещите люде! — Лоренцо се обърна към Санчия. — Той действително рисува и има много приятен тенор, макар и да не свири на мандолина. — Като извърна лице към Марко, Лоренцо попита: — Кажи ми напоследък правил ли си серенади?
	Марко направи гримаса.
	— Лоренцо, твоите остроумия не са лъжица за моята уста. Да не си ме избрал за жертва на някоя от шегите си?
	— Смяташ ме за по-лош, отколкото съм в действителност. Исках само да установя дали Санчия правилно е преценила характера ти. Тя смята, че си радост за окото.
	— Ах, така ли? — каза Лион тихо. Погледът му се пренесе върху момичето.
	— Не исках никого да засегна — каза тя задъхано. — Сеньор Лоренцо само ме попита… той ме помоли за това. Беше една игра, една гатанка…
	— Гатанка, която си искала да разгадаеш? — попита Лион с мек тон. — Бих желал да знам как.
	Марко хвърли къс поглед на брат си, преди да пристъпи напред и дълбоко да се поклони.
	— Мадона Санчия, чест е за мен да представлявам интерес за вас. Понеже познавам Лоренцо, съм сигурен, че думите му нямат никаква тежест. Развлича се, като ни оплита и ни обърква всичките. Не е ли така, Лион?
	— Понякога да.
	— В повечето случаи. — Марко побърза да продължи: — Лион ми каза, че сте щели да ни помогнете да си възвърнем „Вихрения танцьор“. Само веднъж да видите колко е прелестна фигурата, ще разберете, че не бива да остава завинаги у човек като Дамари.
	— Санчия не ни помага от дружелюбност. Тя няма друг избор. Прави онова, което й заповядат. — Лион хвана юздите на Марковия кон, за да го отведе. — Влез в къщата. Ще се върна ей сега, само да подслоня коня ти в обора и да го напоя и нахраня.
	— Мога и сам да го направя — запротестира Марко.
	Лион не отвърна нищо и отведе коня в конюшнята.
	Марко подсвирна беззвучно.
	— Лион изглежда не е в най-доброто си настроение. Но като знам какво ни очаква през нощта, нищо чудно той да предпочита по-скоро сам да вземе ключа, отколкото да чака, докато го донесете, мадона Санчия.
	— Санчия — поправи го тя. Наистина й беше приятно да се обръщат с такава почит към нея, но се притесняваше някак. — Наричайте ме Санчия.
	Марко се усмихна.
	— С най-голямо удоволствие. Обаятелно име за една необикновена дама. А пък вие ме наричайте Марко. — Той я покани с жест да мине първа през вратата. — Трябва да се погрижим нощес да не ви сполети нищо.
	Думите му бяха изречени с толкова топлота, че Санчия се почувства, сякаш я беше докоснал слънчев лъч. Тя отвърна на усмивката му и долови, че самоувереността й расте.
	— Лион каза, че няма да има опасност за мен.
	Челото на Марко се сбърчи многозначително.
	— И аз се надявам. Задачата не е лесна.
	— Научи ли онова, което искахме да знаем? — попита Лоренцо, който ги следваше по петите.
	Марко кимна, затършува под наметалото си и извади от пояса си сгънато парче пергамент.
	— Успях да склоня престарелия Виторио срещу малко парици да начертае този план. Той беше градинар в този дворец, преди Дамари да се сдобие с него и храни малко симпатия към новия собственик. Ето защо сега много се зарадва, че е посъбрал някой и друг дукат, и вече може да се оттегли при внука си в Генуа. Беше твърде благоразумно от негова страна да напусне сутринта Солинари, докато Дамари още е в Пиза.
	— Няма ли го Дамари? — попита от входа Лион.
	Марко разтвори пергамента върху скованата от груби дъски маса в средата на помещението.
	— От два дни е в Пиза и очакват да се върне едва в началото на следващата седмица. — Погледът му се вдигна от пергамента. Той погледна Лион. — Виторио каза, че според началника на стражата Дамари възнамерявал да се срещне там с херцога на Валентиноа.
	— С Борджия ли? — Лион подскочи като ужилен. — В такъв случай ни остава малко време.
	Марко сви рамене в отговор.
	— Навярно повече, отколкото ни се струва. Чезаре по всяка вероятност няма да е в най-добро разположение на духа, за да изслуша предложенията на Дамари. Завладяването на Романи му струваше много време и усилия, а както знаеш, са изминали едва няколко месеца, откакто украси с главата на стария си приятел Де Лорка един шиш на площада в Чезена, защото там се стигна до размирици.
	— Борджия е винаги в най-добро разположение на духа, когато честолюбието му е задоволено. — Лион престъпи крачка напред, за да разгледа пергамента. — Какво е това?
	— Скица на местността около двореца.
	— Тук е толкова тъмно, че нищо не се вижда. Някой трябва да запали свещ.
	Санчия побърза да изтича и да донесе дебела лоена свещ върху масата.
	Мъждукащата светлина на свещта падаше върху несръчно изготвената скица, която изглежда се състоеше само от разкривени черги.
	— Но това тук въобще не прилича на карта — каза тя объркано.
	Марко направи кисела гримаса.
	— Виторио съвсем не е чертожник на карти, но все пак се надявам, че скицата му е точна. — Тънкият му показалец тръгна по най-дългата черта от горния край на листа. — Това е дворецът. — Той очерта контурите на един четириъгълник в средата на пергамента. — А пък това тук е лабиринтът. — После посочи друг четириъгълник точно в средата на лабиринта. — Това е съкровищницата, в която Дамари съхранява своите скъпоценности. Лабиринтът има само два входа, всеки от които се пази от двама мъже.
	— Много умно. — Лоренцо пристъпи до масата. — Дори ако някой успее да преодолее стражите пред единия вход, то без план по всяка вероятност ще се заблуди в лабиринта, преди да стигне до съкровищницата. Или пък ще се обърка при напускането на лабиринта с плячката си.
	— И Дамари несъмнено е наредил стражите да се сменят често — каза Лион.
	— На всеки тридесет минути — потвърди Марко. — Дамари държи в караулното помещение на двореца най-малко петдесет души, но този път е взел със себе си в Пиза ескорт от петнадесет мъжаги.
	— Хм, остават тридесет и пет срещу трима — отбеляза Лион сухо. — Да се надяваме, че ще се ориентираме из лабиринта страшно бързо и няма да срещнем стражите.
	— Тук ли трябва да вляза? — Санчия посочи с пръст четириъгълника в средата в лабиринта. — В съкровищницата?
	Марко се усмихна успокояващо.
	— Не, вие трябва да отидете само до южния вход на лабиринта. Родриго Естабан, караулът, който охранява входа, държи ключа към съкровищницата на една халка на пояса си. — Той бръкна под наметалото си и извади огромен ключ, който подаде на Санчия. — Оня ключ твърде много прилича на този тук. Вашата задача е да откраднете ключа за хазната и да окачите този на неговото място и то така, че Естабан да не забележи подмяната.
	— Висят ли и други ключове на пояса му? — попита Санчия.
	— Той има още два ключа. Един за тъмницата и другият за портите на високата желязна ограда, която заобикаля двореца и цялата местност. Оградата се допира до гъст шубрак, който предлага добро укритие, а за портите въобще няма защо да се тревожите. Виторио ми даде този ключ, който ги отваря и подкупи стражите, които обикновено караулят там.
	Санчия се втренчи в ключа, без да го вижда.
	— Какво има? — попита Лион нетърпеливо.
	— Другите ключове. Аз трябва не само да открадна ключа и да го подменя с този тук, но трябва и да внимавам другите ключове да не се раздрънчат. Не съм сигурна дали ще успея да направя това.
	— Ще успееш — каза Лион. — Трябва да успееш.
	— Лион, за Бога, ами ако не се справи… — Марко се намръщи. — Не бях помислил за дрънченето.
	— Дукатите звънтяха в кесията ми, а ти все пак я задигна безшумно. — Изражението на Лион остана неумолимо. — Просто трябва да се залови много предпазливо с начинанието. Санчия, ще успееш.
	Тя преглътна с мъка и кимна с глава, като вътре в себе си продължаваше да се моли.
	— Ще успея.
	Една от редките му усмивки озари лицето на Лион.
	— За няколко часа всичко ще мине и замине, а ти ще ми дадеш ключа. Опитахме се да подготвим и направим всичко колкото се може по-просто за теб. За тази цел сме си подсигурили помощта на трите блудници от селото, които следва да отвличат вниманието на стражите пред входа на лабиринта и да попречат на техния офицер да направи проверката точно навреме.
	— Няма ли да се удивят, ако блудниците пристигнат ненадейно?
	— Може и да се удивят… но то няма да е пречка да се зарадват на услугите им — обясни иронично Лоренцо. — Повечето мъже губят разсъдъка си, когато някоя чаровна блудница им предложи да си разтвори краката заради тях.
	Лион кимна с глава.
	— Ти ще влезеш вътре с жените и ще се преструваш, че си от тях, докато успееш да задигнеш ключа.
	— Разбрах — каза тя едва чуто.
	Той я погледна.
	— Казвам ти, че всичко ще мине като по вода.
	Тя с мъка се усмихна.
	— Днес ли ще използвате ключа, за да откраднете статуйката?
	— Не, утре през нощта.
	— Разбирам. — Ръката й стисна толкова здраво ключа, че той се вряза в дланта й. — Можем ли сега веднага да тръгваме към двореца? Не ми се ще много да мисля за предстоящото.
	Противоречиви чувства се изписаха върху лицето на Лион, когато я погледна.
	— Да. — Той рязко извърна лице. — Можем незабавно да тръгваме на път. Марко ще прескочи до селото, ще вземе жените и ще срещнем след един час пред портите на двореца. — Той се обърна с лице към Лоренцо. — Марко каза, че на четвърт миля от там имало горичка. Налага се да дойдеш с нас и да ни чакаш в нея с конете.
	— Отлично. Винаги предпочитам някоя пасивна роля. Макар че в ума ми се върти мисълта за по-възбуждаща компания за вечер като тази.
	Лион подаде ръката си на Санчия. Отново лицето му се озари от онази усмивка, от която енергичните му, брутални черти изглеждаха почти хубави.
	— Ела, cara.
	Cara. Ласката отекна като мехлем на сърцето й. Никой досега не беше я удостоявал с такава дума. Ненадейно я обзе ревностно усърдие. Пристъпи две крачки напред и пое боязливо протегнатата му ръка.
	— Идвам.
	Голямата му ръка стисна здраво малката й длан. Беше в пълна безопасност. В този миг не съществуваха нито страхове, нито заплахи. Лион беше я нарекъл cara, беше потвърдил, че безопасността й е осигурена и държеше ръката й, сякаш между двамата съществуваше нещо повече от мир и разбирателство.
	Тя се остави да я изведе от къщата.


>	Седма глава

	— Въобще не знаех, че „Вихреният танцьор“ наистина съществува. — Чезаре Борджия поднесе една великолепна чаша към устните си. Погледът му беше насочен към пастелните тонове на гоблена, който изобразяваше Диана по време на лов. — Чувах, че се бил озовал в Италия, но винаги смятах това за изсмукана от пръстите история. Все пак вие, приятелю мой, не хитрувате и не ми разправяте бабини деветини, нали?
	Дамари не се самозалъгваше, че животът му е в безопасност само защото Борджия разговаряше с него със спокоен, почти игрив мек тон. Чезаре беше печално известен с внезапните промени в настроението си. Безгрижен смях и злокобно насилие вървяха при него почти ръка за ръка.
	— Той съществува и се намира в мое владение.
	Намек на заинтересуваност пробягна по чертите на Борджия.
	— Тук в Пиза ли?
	Дамари разтърси отрицателно глава.
	— На едно сигурно място. Вие все пак не наемате кръгли глупаци, за да водите вашите военни походи, благородни господарю.
	— Несъмнено. — Борджия отпи глътка от виното. Погледът му все още се рееше върху стенното украшение. — Откъде можете да знаете, че статуйката е автентична?
	— Въобще няма друга, която да се мери с нея. Стига да я зърнете, тутакси ще ви стане ясно, че е несравнима. — Дамари се приведе напред и продължи да говори припряно и проникновено: — Мислете за това, господарю, мислете за властта, която тя би ви придала. Вие знаете легендата за „Вихрения танцьор“. Слушали сте историите.
	— О, да, аз познавам легендите и преданията… че свещената чаша Граал, за която воювали рицарите на Кръглата маса, не била Граал, а една златна статуя, че Александър Велики при похода си срещу персите имал в палатката си някакъв Пегас със златни криле. — Погледът на Чезаре се премести от гоблена върху лицето на Дамари. — Съществуват безчет истории, които се въртят около статуйката, но аз не вярвам на нито една. — Той се усмихна. — И вие също. Нека не се уповаваме на това, че талисмани ще ни помогнат да постигнем целите си, когато мечовете вдъхват повече сигурност.
	— Но вашият баща вярва в талисмани — възрази Дамари. — И крал Людвик във Франция също. Човек няма нужда да вярва в такова нещо, за да го използва за целите си.
	Борджия се засмя, а в този миг обезобразеното му лице си възвърна следи от хубостта, с която се беше отличавало, преди да го налегне сипаницата.
	— Така както вие възнамерявате да ме използвате за целите си!
	— Никой не може да ви използва, благородни господарю. Вашият ум е прекадено остър, за да не прозре измамата.
	— Красивите слова няма да ме накарат да купя от вас онова, което искате от мен. Ние двамата си приличаме. — Борджия постави чашата си върху венецианската маса до ръкавиците си. — Ако Андреас е притежавал „Вихрения танцьор“, как после никой не е научил за него? Притежаването на една толкова велика ценност щеше да повдигне твърде много авторитета му.
	Дамари повдигна рамене.
	— Той съвсем не е глупак. Неговото семейство е донесло статуйката със себе си преди повече от сто години от Персия. Те гледат на себе си като на пазители на „Танцьора“. Статуетката се съхраняваше в кулата на замъка в Мандара. Дори приятели на семейството не бяха виждали никога златната фигура.
	— Откъде знаете тогава за нейното съществуване?
	— Аз съм родом от Мандара и служех като офицер при Лионело, преди това при баща му. Аз дебнех, аз наблюдавах, аз кроях формирането на една собствена condotta*, а при напускането на Мандара знаех, че един прекрасен ден ще взема „Вихрения танцьор“.
	[* Войска (итал.) — Б.пр.]
	— Струва ми се, че откривам липса на преданост. — Чезаре се усмихна. — Вашата служба при condotti* на Андреас навярно не беше по вкуса ви?
	[* Войските (итал.) — Б.пр.]
	Дамари прикри озлобението, което се надигаше у него. Очите на Борджия бяха прекалено остри. Щеше да използва всяко неволно признание със сеещо смърт и гибел коварство.
	— На Лионело не допадаха моите методи, когато подир смъртта на баща му бях поставен под негова команда. Той се придържаше към мнението, че през остатъка от живота си следвало да служа като обикновен воин. Заблуждаваше се. От най-ранното си детство знаех, че съм призван за великото.
	— Да, положително е било заблуждение. Вие не сте обикновен човек, макар да не сте от знатен произход, доколкото знам.
	Типично държане за един Борджия, помисли си Дамари. В началото галят, после забиват шпорите до кокала. Той потисна внезапно кипналия си гняв, за да каже:
	— Един мъж е това, което направи от себе си, Ваше Високоблагородие. Вижте какво стана с вас, откакто свалихте кардиналската пурпурна мантия. С „Вихрения танцьор“ в ръцете ще преодолявате всички препятствия. Ако Негово светейшество откаже да ви даде войски, то вземете статуйката със себе си във Франция. Людвик е приятелски настроен към вас. Използвайте статуйката, за да превърнете нейната благосклонност в армии, воюващи в Испания, Флоренция или Рим.
	— В Рим ли? — Борджия изгледа подозрително Дамари. — Бръщолевите като предател. Та нима вярвате, че ще нападка църковната държава и собствения си баща?
	— Напротив… освен ако не означава, че ви се пада една империя, която може да се мери с империята на Карл Велики.
	Лицето на Чезаре потъмня.
	— Вие отивате твърде далеч, Дамари.
	— Мъже от вашата порода никога не отиват твърде далеч, господарю. Всичко това не е само умозрително построение.
	Борджия го изгледа с любопитство, а после избухна в сдържан смях.
	— Дамари, вие наистина имате право. Не съществуват никакви граници за един мъж, който рискува всичко, за да постигне целта си.
	Още като понечи да стане, той намести върху гърдите си огърлицата, на която висяха, украсени с редки камъни, инициалите на ордена на „Свети Михаил“. Искрящите скъпоценности се открояваха великолепно върху черния велур на жакета му.
	— Искам да обмисля условията.
	Дамари се надигна.
	— Не размишлявайте прекалено дълго.
	— Боже мой, колко сте дързък! — Усмивката на Борджия угасна. — Дамари, не правете грешката да предоставяте статуйката на друг купувач. Това би било крайно неблагоразумно.
	Дамари се поклони дълбоко.
	— Кога мога да очаквам отговора ви?
	— Скоро. Трябва да пиша на баща си, за да узная мнението му за тази покупка. Кой знае? Навярно съвсем не си е загубил чак толкова ума по „Вихрения танцьор“, както ви се струва.
	— Може би. — Дамари смени темата. — Желаете ли да вечеряте с мен и накрая да опитате една малка туркиня, с която се сдобих съвсем наскоро? Тя е като изписана и владее всякакви умения.
	— Струва ми се, че не. — Борджия се приготви да си сложи черната кадифена маска, без която в последно време твърде рядко се мяркаше из обществото. Той замълча усмихнат и погледна към маската в ръцете си. — Навярно обаче не си приличаме чак толкова много, колкото си помислих, Дамари. Вие не сте суетен като мен. Нашите лица са обезобразени и са всичко друго, но не и за пред хората, а все пак вие се разхождате открито сред обществото.
	— Съумях да свикна с белезите, тъй като сипаницата ме сполетя като невръстно дете.
	— Аз все още я имам. Френската болест. — Борджия отметна глава назад и се засмя звучно. — И се обзалагам, че малката сицилианка, от която си я навлякох, беше далеч по-възбуждаща от туркинята, която толкова любезно ми предлагате. Мръсницата почти си струваше заболяването.
	— Би могло да се каже, че и за моята сипаница е виновна една курва — каза Дамари. — Както виждате, нашите страдания ни правят братя по злочестина. Сигурен ли сте, че все пак не желаете да останете и да опитате Зария? Тя е едва на четиринадесет години и е зряла и сладка като току-що откъсната слива.
	— Твоите малки красавици са лишени от остроумие и често носят следи, които накърняват тяхната хубост. Предпочитам да си потърся другаде жена, която повече да ми подхожда. — Борджия надяна маската си и тръгна към вратата. Гъвкавата му фигура излъчваше мъжка привлекателност. — Би трябвало да се научите на въздържание.
	— Защо? — Дамари се усмихна. — Не бяхме ли току-що единодушни, че мъже като нас не следва да търпят ограничения? Ексцесиите могат да са крайно забавни.
	— Вие сигурно се придържате към това мнение — Борджия се спря пред вратата. — И внимавайте да не предприемане нищо, преди да ви кажа. Buona sera, Дамари.
	Учтивостта изискваше Дамари да придружи Чезаре Борджия чак до входа на къщата, но той беше решил да не го удостоява с това внимание. Отсега нататък Борджия трябваше да свиква да гледа на него като на равен, а не само като на услужлив лакей.
	— Buona sera, господарю мой.
	Борджия се поколеба за миг, преди да затвори вратата с рязък жест.
	Дамари се усмихна удовлетворен до дъното на душата си, когато се обърна и прекоси лоджията, за да хвърли поглед нагоре към нощното небе. Всичко се развиваше великолепно. Борджия искаше да стане притежател на статуйката и щеше още повече да ламти за нея, ако папа Александър го запалеше със своето въодушевление. Навярно на Дамари щеше да му се усмихне щастието да изкопчи от папата повече от едно херцогство. Какъв триумвират щеше да излезе от тях! Нито една армия, нито една държава не би могла да им се противопостави. А то се знае, триумвиратът не можеше да трае вечно, тъй като винаги един от тройката изпъкваше като водеща личност. Защо да не бъде той този водещ? Както беше казал пред Борджия, през целия си живот беше предчувствал, че е призван за великото. И колко далеч вече беше отишъл! Той притежаваше един великолепен дворец, както и тази елегантна малка къща в Пиза, отгоре на всичко съкровищница, пълна с богатства, която пазеше в дълбока тайна от алчните ръце на папата.
	А сега той имаше и „Вихрения танцьор“…
	— Господарю мой, вестоносец от Флоренция би желал да разговаря с вас.
	Дамари се обърна. В рамката на вратата стоеше един слуга.
	— Как се казва той? — Попита Дамари попита.
	— Томазо Сантини.
	— Не познавам никакъв Сантини.
	— Той каза, че посланието идвало от Гуидо Каприно.
	— Каприно — измърмори Дамари. Съвсем ненадейно пред него изплува споменът за мека, бяла кожа и стъписани сини очи. Лорета! Споменът за малката проститутка прониза като с горещо желязо утробата му. Навярно Каприно пак щеше да му предложи някоя лакома мръвка.
	— Нека влезе Сантини. Искам да знам какво ще съобщи.


	— Блудниците ги пратих по-навътре в градината — прошепна Марко, когато Лион и Санчия се озоваха пред портите. — Тази тук е Мария. Тя казва, че Родриго е ходил в селото и се е ползвал от услугите й. Помислих си, че навярно по-лесно ще отклони вниманието му някой, когото вече познава.
	Тъмнокосата жена, която се облегна на портата, се усмихваше самоуверено.
	— Срещу достатъчно пари бих могла да отвлека вниманието и на самия дявол, а Родриго винаги е бил твърде доволен от мен. — Тя надигна делвата с вино, която държеше в ръката си. — А това тук също няма да навреди.
	— Погрижи се да види в теб самата Венера. Задачата ти е да отклониш вниманието от Санчия и така да го забудалкаш, че тя да напусне местността, без да събуди подозрение. — Лион се обърна с лице към Санчия. — Знаеш ли накъде да вървиш?
	— Към южната страна на лабиринта. — Санчия надникна през пръчките на железните порти. Отдалеч се виждаха да стърчат високите живи плетища самодивски чемшир. Не беше очаквала, че лабиринтът ще се окаже толкова голям… най-малко триста разкрача дълъг и деветдесет широк. Самите живи плетища достигаха височина от над девет разкрача. — Струва ми се, че е време да вървя. — Тя хвърли поглед към Лион. Лицето му изглеждаше безизразно на лунната светлина. Отвори портата. — Тук ли ще сте? Няма ли да ме изоставите?
	— Ще бъдем тук. — Ръката на Лион сграбчи един от железните прътове на портата.
	Като си пое дълбоко дъх, тя се обърна и последва Мария към лабиринта.
	Лион остана на едно място и дълго гледа подпре й, докато тя зави зад ъгъла от жив плет.
	— Смела е — каза Марко, чийто поглед следеше взора на Лион.
	— Да, несъмнено.
	Марко даваше признаци на явно безпокойство.
	— Не ми харесва начинанието, Лион. Да се излага жена на явна опасност, докато ние тук просто седим със скръстени ръце…
	— Мислиш ли, че на мен това ми е приятно? — Тонът в гласа на Лион издаваше притеснението му. — Ала тя е единственият човек, който може да ми набави ключа, за да си върна „Вихрения танцьор“.
	Марко мълчеше, а минутите минаваха.
	— Тя ни прави голяма услуга. Как възнамеряваш да я възнаградиш, ако ни донесе ключа?
	— Какво имаш пред вид?
	— Ти казваше, че била робиня. Ще й подариш ли свободата? Това ми изглежда съвсем справедливо.
	— Не!
	Удивен от несдържаността, която се четеше в отговора на Лион, Марко попита:
	— Че защо не? Ти не приемаш робството и не държиш нито един роб в Мандара. Положително е… — Той спря насред изречението, когато като светкавица го озари една мисъл. — Нужна ти е за леглото ли?
	— Нима е чудно?
	— Не. — Марко, обзет от растяща тревога, разглеждаше изпитателно своя брат. Знаеше, че далеч от Мандара Лион живееше всякак, но не и във въздържание, и познаваше много от жените, които споделяха леглото му. Всичките те без изключение бяха врели и кипели в любовното изкуство, и бяха също толкова дебелооки, дебелокожи и цинични като самия Лион — куртизанки, скучаещи, охкащи за разнообразие съпруги, вдовици, зрели и алчни да сграбчат удоволствията, от които съдбата ги беше лишила. Никога сред тях не бе имало жена, толкова уязвима и млада като Санчия, и никога Лион не беше реагирал толкова несдържано на възможността да се раздели е възлюбената. — Да не би вече… — Той не довърши мисълта си. Dio, та той нямаше никакво право на този въпрос, а в гърдите му напираше любопитство да го попита. Подхвана фразата си отначало: — Но ти все пак няма да я отведеш в Мандара?
	— Няма.
	Облекчение обзе Марко. Облекчение, последвано от угризения на съвестта.
	— Естествено, желая ти да имаш всичко, което искаш. Само дето…
	— Знам. — Погледът на Лион се премести изнемощял от лабиринта върху лицето на брат му. — Не бой се, нищо не се е променило.
	Марко обаче не можеше да се освободи от неприятното чувство, че твърде много неща се бяха променили, откакто Лион беше заминал за Флоренция, за да търси крадец. Но предпочете да приеме думите му за чиста монета.
	— Навярно ще трябва да обзаведеш за Санчия някоя хубава къща в Пиза. Откакто разви страст към корабостроенето, ти прекарваш и без друго повече време в Пиза, отколкото в Мандара. Това би било решение за…
	— Над това решение ще си блъскаме главата, когато си върнем „Вихрения танцьор“ — прекъсна го Лион и пак впи очи в лабиринта. — В момента „Танцьорът“ е единственото важно нещо на света.


	Фалшивият ключ беше разменен с ключа за съкровищницата. Сега на Санчия й се налагаше само да окачи халката с ключовете върху пояса на Родриго.
	Само това ли? Мисълта, че трябваше да се откаже от относителната безопасност на храсталаците от отсрещната страна на лабиринта и да рискува да излезе на открито, за да изпълни поръката, я изпълни с паника. Извади голям късмет, защото съумя бързо и незабелязано да отмъкне халката е ключовете и после на спокойствие в храсталаците да ги размени. Само страстната възбуда на Родриго, който полагаше отчаяни усилия да улови съблазнителната Мария в лабиринта и позволи да свали от пояса му халката с ключовете, но щеше да е глупост да допуска, че ще бъде също толкова лесно пак да я окачи. Веднъж стомна за вода, дваж…
	Висок, придружен от крясъци смях и кикот я изтръгна от размишленията й. Тя се обърна към лабиринта и видя, че вторият пост отново се нахвърляше върху блудницата с боядисаните в огненочервено коси.
	Безсмислено беше да клечи в храсталаците и да се свива от страх. Родриго още се намираше в лабиринта. Не й остава нищо друго, освен за го последва. Пъхна халката с ключовете в колана си, загърна се по-плътно в наметката и храбро излезе на лунната светлина от убежището си.
	— Хей, тук си значи! — Родриго Естабан излизаше лениво от лабиринта и хвана делвата с вино, която му беше дала Мария.
	Тя се смрази на място. Дали беше забелязал липсата на ключовете?
	Той поднесе делвата към устните си и отпи една голяма глътка.
	— Не биваше да бягаш като чумава. Силите ми стигат за вас двете. Родом съм от Испания, където мъжете са силни като бикове. — Той посочи с ръка към лабиринта. — Когато оставих приятелката ти, тя беше така премаляла, че не можеше да си събере фустите.
	Санчия наведе поглед, за да не забележи облекчението й.
	— Аз почаках малко. — Тя тръгна към него. — Не исках да ви преча.
	— Винаги съм имал слабост към червеникави плитки. — Той пристъпи крачка напред. — Покажи ми гърдите си, ще ми се да знам дали можеш да се мериш с Мария… — Без да изчака нейната реакция, той посегна към деколтето на роклята й, с един замах го отпра и разголи гърдите й. — Хубавки. Наистина, не са толкова големи, но са хубавки… — Той сниши натежалата си глава. Влажната му уста налапа лявата й гръд.
	Насилие. Вонеше на чесън и вино, зъбите му й причиняваха болка. Тя се чувстваше… омърсена… Гадене обзе Санчия, докато свиваше ръцете си в пестници, само и само да не го отблъсне от себе си.
	Ненадейно прокуди всички помисли и чувства. Халката с ключовете. Трябваше наново да окачи халката с ключовете върху пояса. Ръцете и се движеха с обичайната ловкост… той не забеляза нищо Родриго издаваше ръмжащи, животински звуци и й нашепваше страстни обещания в ухото. Направо си е късмет, че е толкова залисан, опитваше се да се утеши тя.
	Нямаше полза. Изгаряше я омраза.
	Сега вече халката с ключовете отново висеше върху пояса на Родриго, а тя трябваше да намери възможност да му се изплъзне и с ключа да стигне обратно при Лион. Боже милостиви, къде може да се е дянала Мария?
	Мъжът вдигна глава и устата му освободи гръдта й.
	— Ела. — Той я хвана за китката и я повлече към лабиринта. — Трябва да легнеш до другата блудница, за да мога ту едната, ту…
	— Родриго, къде се криеш? — Мария изникна като изпод земята от лабиринта, е разгърден елек, огромните й гърди проблясваха матовобели на лунната светлина. Устните й бяха разтеглени в нацупена усмивка. — Само за миг затварям очи, а пък ти офейкваш, за да възседнеш някоя друга. Прати я по дяволите.
	Родриго се ухили до ушите.
	— Две са по-добре от една.
	Мария полетя към него с люлеещи се гърди. Отърка се о тялото му.
	— Заблуждаваш се. Аз съм ти повече от достатъчна като жена. — Усмихната, тя го улови между бедрата и го стисна.
	Като се бореше отчаяно за въздух, той пусна ръката на Санчия.
	— Постоянно се биеш в гърдите какъв бик си бил. Хайде, покажи ми твоите coglios*. — Като продължи да си играе на любов с него, Мария отстъпи крачка назад.
	[* Топки (исп.) — Б.ред.]
	— Чакай тук! — извика през рамо Родриго на Санчия, докато запъхтяно пристъпяше след Мария. — По-късно аз ще… — Остатъкът от изречението остана неизказан, когато той последва Мария в лабиринта.
	Санчия си плю на петите. Хладният вятър биеше в лицето й, докато бягаше лудешки през поляната, а върху устните й лепнеха безмълвни молитви на благодарност. Остава още съвсем малко.
	Лион отвори портата. Погледът му обгърна лицето й. Най-сетне се оказа от другата страна на вратата и пусна в ръката на Лион ключа.
	— Ето го — изрече тя, останала без дъх. — Ето го онова, което искахте.
	— Мина ли всичко гладко? — попита Марко.
	Санчия придърпа по-плътно наметалото около себе си, за да остане незабелязана разпраната й рокля.
	— Всичко мина гладко.
	Погледът на Лион се взираше изпитателно в лицето й. После той се обърна за нейно голямо облекчение и закрачи към горичката, в която Лоренцо пазеше конете.
	— Да вървим обратно в селската къща.


	По пътя Марко беше в най-добро настроение, а Лоренцо се държеше подигравателно и с превъзходство, както винаги.
	Само Лион проявяваше свирепа сдържаност.
	Той знае, помисли си Санчия съвсем съкрушена. Някак си той знаеше, че беше пристъпила обещанието си и се беше оставила друг мъж да я докосва. Забеляза го по начина, по който я гледаше, по напрежението, с което държеше юздите, по гънката около устата му.
	На двора Лион слезе от жребеца, дойде при Санчия и я вдигна от седлото. Погледът му я държеше в примката си с потискаща сила.
	— Кой? — попита той тихо.
	Тя усети нарастваща паника.
	— Родриго. Не можах другояче…
	Лион се обърна и я улови с болезнена твърдост за китката, за да я повлече към плевника.
	— Оставете конете в двора! — извика той със сърдит глас на Лоренцо и Марко. — По-късно ще се погрижа за тях.
	Във вътрешността на плевника цареше мрак, гъмжащ от тайнствени шумове. Сърцето на Санчия биеше толкова учестено, че сякаш ударите му се чуваха надалеч.
	Впечатляващата фигура на Лион се очерта за миг на по-светлия фон на нощното небе, преди да затвори крилата на портите. Сетне се възцари пълна тъмнина.
	— Родриго ли? — Твърдостта на гласа му разпели сякаш с меч тишината. — И никой друг?
	— Не, никой друг. — Тя продължи да говори припряно. — Не можех другояче. Трябваше да върна ключовете обратно. Мария беше изчезнала някъде, а не се появяваше никаква друга възможност, за да…
	— Значи ти си разтвори краката и го пое. — Ръката му се стовари тежко върху рамото й и я разтърси здравата. — Ти допусна той да те възкачи и…
	— Не, не. Той ме докосна само с уста и ръце, когато Мария дойде, той ме пусна.
	Лион остана като гръмнат.
	— Истината ли казваш?
	Санчия кимна, после й мина през ума, че не би могъл да я види в тъмнината.
	— Кълна се — побърза да каже.
	— Cristo! Защо е тогава този гузен израз на лицето ти?
	— Чувствах се виновна. Вие бяхте казали, че никой друг не бивало да ме докосва. А пък той ме докосна. — Тръпки я полазиха по гърба. — Чувствах се като опетнена. Нечиста.
	Лион мълчеше. Все още ръцете му лежаха върху раменете й. Внезапно той я пусна, а тя дочу как се отдалечаваше.
	— Господарю мой?
	— Ще запаля фенера.
	Фитилът лумна изведнъж и освети свирепата твърдост на чертите му. Той го остави върху глинения под.
	— Къде те е докосвал?
	Тя посочи към гърдите си.
	Той пристъпи към нея и махна наметката й. Чак сега видя раздрания й корсаж. Лицето му оставаше непроницаемо.
	— Причини ли ти болка?
	— Мъничко Съжалявам.
	— Боже милостиви, защо се извиняваш? Моя беше волята да те изпратя там, където този жалък кучи син можеше да те докосва. — Той се усмихна криво. — Защо ме гледаш толкова удивена? И аз имам, макар и доста рядко, някаква съвест. Откакто те познавам, чувството ми за справедливост наистина е накърнено от желанията ми. — Ръцете му се отпуснаха върху гърдите й. — Клета Санчия, на теб действително не ти е леко, откакто си напуснала Джовани.
	Звучеше почти като нежност. Със затаен дъх тя очакваше повече.
	Повече нямаше. Той я пусна и отстъпи крачка назад.
	— Ти не си опетнена — каза той сподавено. — Ти си една чиста, красива река, която лъкатуши между замърсени брегове. Но сега си стигнала до морето, а мръсотията никога повече няма да те докосва. — Той я погледна сериозно в очите. — Така, както никога повече няма да те докосва опасността. Ти даде своята лепта, за да ни помогнеш и добре свърши своята работа. Повече няма да искам такива неща от теб.
	— Не ми ли се сърдите?
	— Не. — Той я погледна, без да промени изражението си, после се обърна. — Не ти се сърдя. — Отвори портата на плевника. — Трябва да се връщам в къщата. Сега вече имаме ключа и трябва да нахвърлим план за утре — Той се намръщи. — Трябва основно да проуча скицата. Драсканиците на Виторио не дават никаква представа за големината на лабиринта. Биха могли да възникнат мъчнотии. — Той излезе на двора. — Ела в къщата, след като се оправиш. Не бих желал Марко и Лоренцо да изпиват с очи гърдите ти.
	— Лоренцо вече ме е виждал необлечена.
	— Съвсем не е причина да му се позволи още веднъж да го стори. Достатъчно удоволствие му доставям аз, като ме измъчва, та да има нужда още и ти да го награждаваш от твоя страна. И бездруго ще има промени.
	— Промени ли?
	Той вече бързаше към къщата.
	Санчия напразно се опита да приведе донякъде в ред скъсаната си рокля. Докато обезкуражена се предаде и просто сръчно надипли наметката отгоре. Тъй като нямаше под ръка нито игла, нито конец, не можеше да зашие разпрания шев. Навярно нещо щеше да измисли оттатък в селската къща… Погледът и се рееше замечтано по осветените прозорци на малкия дом. Промени. Какво имаше предвид той, когато говореше за промени? Нищо не можеше да бъде по-различно от предишния й живот от тези дни и часове, откакто я беше купил Лион. И все пак той трябваше да има в ума си и други промени.
	Никога преди не се беше страхувала от промените, сега обаче изпитваше едно особено чувство, навярно страх… или, напротив, усещаше първите плахи кълнове на надеждата.
	— Е, наред ли е всичко?
	Санчия се обърна и видя Марко да стои пред портата на плевника.
	— Вашият брат ви е изпратил да ме вземете, нали? Нямаше нужда. Тъкмо тръгвах.
	Марко поклати отрицателно глава.
	— Лион се задълбочи в скицата на лабиринта. Исках да използвам възможността, за да… — Той замълча за миг, после каза: — Усещах, че го е яд на тебе.
	— Вече не.
	Изглежда камък му падна от сърцето.
	— Не бях сигурен. Невинаги може да се надникне в душата на Лион.
	Значи Марко беше дошъл да се убеди с очите си, че не бяха я огорчили. Санчия изпита чувство на гореща благодарност.
	— И все пак се усеща силна привързаност между вас двамата.
	— Братя сме. — Той тръсна усмихнато глава. — Не, това е нещо повече. Нашият начин на мислене се различава така, както и постъпките ни, но връзката помежду ни е твърде здрава.
	— Не е за чудене, че заради нея и вие не можете да бъдете благоразумен. Наистина не разбирам Лион — каза Санчия. — Той притежава толкова много. Защо залага на карта живота си заради една статуетка? „Вихреният танцьор“ бил част от семейството му, твърди той, ала аз не проумявам как някой може да сравнява къс метал с един човек от плът и кръв. — Тя вдигна поглед към него. — Сякаш на статуята е вдъхнат живот.
	— Ти никога не си виждала „Танцьора“ — каза Марко тихо. — Когато в детството си го зърнах за пръв път, ми се стори, че е жив. Той ми отне дъха, изпълни ме с дълбоко удивление. — Младежът се наведе и вдигна фенера от земята. — Ела да вървим в къщата. Може да потрябвам на Лион.
	— Как изглежда той?
	— „Вихреният танцьор“ ли? — Марко улови Санчия за лакътя и я поведе навън. — Много трудно се поддава на описание. Значи… това е една обсипана с благородни камъни статуйка на Пегас, крилатия жребец на боговете. Осемнадесет цола* висок и не по-широк от четиринадесет цола. А крилете… — Тясната му ръка направи грациозно движение, сякаш милваше фигурата… — Облаците, над които препуска Пегас…
	[* Мярка за дължина в англоезичните страни, равнина се на около 2.45 см. — Б.пр.]
	— Той препуска? Нима не хвърчи?
	Марко кимна.
	— Конят препуска, крилете му са плътно прилепнали към тялото, вятърът развява гривата му. Бърните му са леко отворени, очите са два едри бадемовидни смарагда. Само лявото задно копито докосва облака в основата на фигурата, тъй че „Танцьорът“ сякаш наистина витае във въздуха… ако човек не го разглежда съвсем внимателно.
	— Звучи много хубаво.
	— Прекалено хубаво. Това е една почти болезнена гледка.
	Беше странно, че казва такова нещо, но още по-странна беше меланхолията в неговия израз.
	— Лион разправяше, че фигурата била древна и забулена в легенди. На колко години е „Вихреният танцьор“?
	— Кой може да знае това?
	— Откога е притежание на вашето семейство?
	Меланхолията сякаш беше издухана от вятъра, в кафявите очи на Марко заиграха дяволити пламъчета.
	— Няма да ми повярваш, ако ти кажа, тъй като ние сме едно много старо семейство.
	Санчия прихна:
	— Едно семейство, чието родословно дърво отвежда чак до Адам и Ева в райската градина.
	— Не важи ли това за всички хора?
	— Разкажете ми повече за него. Та вие би трябвало да знаете, щом…
	— Нашата история отвежда чак до древните гърци, дори почти до началото на цялата цивилизация. Чувала ли си нещо за Троя?
	Тя се замисли.
	— О, да, от един разказвач на истории на площада… и… и от един ръкопис, който възложиха на Джо… — Тя не довърши мисълта си. Предишният й живот можеше страшно да го заинтересува. — Троя ли?
	Марко я погледна усмихнато от горе на долу.
	— Ако се вярва на предаваните от поколение на поколение истории, Андрос е получил „Вихрения танцьор“ в Троя.
	— Андрос — повтори Санчия, потънала в размисъл. — Андреас.
	— Имената се променят през вековете. Ние не сме сигурни, дали Андрос действително е било името на нашия предтеча. Разправят, че бил потомък на шардана и по тази причина твърде малко говорел за себе си.
	— За народ с име шардана никога не съм чувала. — Тя го погледна подозрително. — Вие си правите шега с мен. Не си ли измисляте тази история, за да накажете любопитството ми?
	Той поклати отрицателно с глава.
	— Само предавам онова, което са ми разказвали.
	— Троя никога не е съществувала. Знам за „Илиадата“, но я смятам за мит, за измислица.
	— Александър Велики вярва в съществуването на Троя. Юлий Цезар също. Много учени са на мнение, че Омир само е повторил онова, което преди него други разказвачи на истории са си предавали с векове.
	— Значи вие смятате, че „Илиадата“ е истина?
	— Не знам. Както имената, така и историите се променят с времето. Историята, която ми разказаха, не съвпада с онази на Омир.
	— Каква история?
	— Ти пак няма да ми повярваш. — Той се обърна към нея и зарея поглед в огледалната повърхност на езерото. — Ала щом искаш, ще ти я разкажа. Андрос произхождал от шардана, един народ от мореплаватели и воини, който пазел в тайна произхода си. И имало причина да си мълчат. Векове наред предприемали разбойнически набези срещу гръцки, персийски и египетски градове. Разправяли се чудесии за великолепния град, който вдигнали от богатата си плячка. По онова време такива набези и оплячкосвания съвсем не били рядкост, но шардана особено се отличили в разбойничеството.
	— Корсари значи.
	Марко кимна.
	— Край бреговете на Троя корабът на Андрос заседнал в плитчините, той и екипажът му попаднали в плен. Екипажът бил принесен в жертва на морския бог Посейдон, ала троянците пощадили Андрос. Щели да го изтезават, за да издаде къде се намира родината му. — Марко направи гримаса. — Водена от ламтеж за богатства и роби, самата Троя предприемала безчет разбойнически набези. Андрос не издал местоположението на родния си град и щял да умре от изтезания, ако Агамемнон точно по онова време не нападнал Троя. Троянците, залисани с отбраната, зарязали своя пленник.
	Санчия сбърчи чело.
	— Но нали Троянската война се проточила много години?
	— Това е историята на Омир. Според нашата версия до падането на Троя изминала само около година. Андрос бил предаден на Парадигнес, брата на царя, за да възстанови силите си. Вече можели да се занимаят с него и да се опитат да изтръгнат името и местоположението на родния му град. Но докато траела обсадата, двамата мъже се сприятелили, а след като Трайнор отворил градските порти…
	— Почакайте! — Санчия вдигна ръката си. — Кой е Трайнор и защо е отворил портите?
	— Трайнор, един троянски воин, отворил портите по най-старата причина на света. Бил подкупен. При една атака го заловили пред портите и той прекарал седмица в гръцки плен, докато нарочно го оставили да избяга и да се завърне в Троя. Малко след завръщането си той отворил една нощ западната порта и гърците нахлули в града. Те били отблъснати, ала троянците загубили много воини, а гърците подпалили портата. Трайнор бил видян да я отваря и царят издал заповед да го насекат на късове, а останките му да се изгорят на градския площад. — Той направи пауза. — В жилището на Трайнор стражите се натъкнали на „Вихрения танцьор“.
	— Подарък ли?
	Марко кимна.
	— Царят предал фигурата на Парадигнес и му заповядал да я гори на огън, докато се разтопи.
	— Ала той не изпълнил заповедта.
	— Той бил поклонник на всички хубави неща и сърцето му не позволило да постъпи така. От друга страна, не искал тя да попадне в ръцете на гърците. Той знаел, че било само въпрос на време те да завладеят града — Марко се усмихна на Санчия. — Е, можеш ли да отгатнеш какво е направил?
	— Дал статуйката на Андрос ли?
	— И му посочил пътя за излизане от обсадения град. Троя трябва многократно да е била разрушавана и вдигана наново, затова съществувал подземен проход, който извеждал до един хълм далеч от града. Парадигнес показал на Андрос входа на тунела и пожелал на него и на Ясинта много щастие, преди да…
	— Ясинта ли?
	— Андрос трябвало да вземе със себе си „Вихрения танцьор“ и една троянка, някаква жена, която Парадигнес не желаел да попада в ръцете на гърците.
	— Да не е била съпругата на Парадигнес?
	— Той нямал съпруга.
	Санчия ококори очи.
	— Елена… — прошепна тя.
	— За жена на име Елена въобще не е ставало дума, само за Ясинта. — По устните на Марко се плъзна усмивка. — Но забележи, че Ясинта означава „Хубавата“.
	— И двамата с „Вихрения танцьор“ напуснали Троя? Накъде тръгнали?
	— На юг, към Египет. Според легендата спрели на един хълм над града и видели как Троя се превърнала в пепелище.
	— През нощта, когато троянците вкарали в града дървения кон на гърците?
	Марко тръсна глава със смях.
	— Това е пак историята на Омир. Не е имало никакъв огромен дървен кон. Имало е само „Вихреният танцьор“.
	Само „Вихреният танцьор“. Статуя с толкова поразяваща красота, че един човек предал народа и родината си, за да се докопа до нея. Произведение на изкуството с такава уникалност и изтънченост, че около него се трупат истории и легенди, надживели хилядолетията.
	— Вярвате ли, че е истина онова, което са ви разказвали?
	— Понякога да. Нима не е по-достоверно, че Троя е паднала поради подкуп и предателство, а не поради една толкова дебелашка хитрина като дървения кон?
	— Да, може би — каза Санчия бавно. — А откъде са взели гърците „Вихрения танцьор“?
	— Преди смъртта си Трайнор издал, че бил научил от гърците как двама пастири намерили фигурата по време на една буря на хълмовете над Микена и я отнесли на Агамемнон. Казали му, че светкавица им била показала статуйката.
	— Бабини деветини.
	— Легендата не е по-невероятна от другите, които са създадени с времето около „Танцьора“.
	На Санчия й се слушаха и другите легенди, но ненадейно осъзна, че не желае да научава нищо повече. За нея „Вихреният танцьор“ беше придобил свой собствен живот. Почти виждаше как златната фигура проблясва в мрака на съкровищницата и очаква Лион да пристигне въпреки опасностите, за да я освободи от плен.
	Какви глупави разсъждения! Та тя не беше виждала статуетката дори един-единствен път. Нервите й погаждаха лош номер подир всички тревоги, които беше изживяла тази вечер.
	Санчия се усмихна насила и обърна гръб на Марко.
	— Фантастична история, но наистина страшно увлекателна. Вие сте много по-добър разказвач от Пико Фалконе, който омагьосва слушателите си на флорентинския площад. — Тя хвърли поглед през рамо. — Но разбира се, въобще не вярвам на всичко това.
	Мека усмивка озари класическите черти на Марко и те станаха сякаш още по-благородни.
	— Разбирам… ти си твърде земна. Защо ще вярваш в една толкова смехотворна легенда? Разказах ти я само защото настояваше.
	— Бях любопитна. — Санчия отвори вратата и влезе в къщата. — Колко жалко, че всичко това не се е случило в действителност.


	— Ще ни трябват повече от тридесет минути, за да стигнем през лабиринта до съкровищницата, да намерим „Вихрения танцьор“ и отново през лабиринта да се върнем до изхода. — Лион беше насочил навъсен поглед към плана. — Не ще и съмнение, че караулът ще открие нашето нахлуване и ще поиска подкрепления на двата изхода.
	Марко се наведе над скицата.
	— Jesu*, ти имаш право. Трябва да се спираме на всеки разклон и да проучваме плана — той изкриви лице. — Каква главоблъсканица! Лабиринтът е същинско слизане в ада.
	[* Исусе (итал.) — Б.пр.]
	— Което значи, че Дамари се чувства тук като у дома си — отбеляза Лион.
	— Бих могъл да дойда с вас, да чакам в храсталака пред лабиринта и да обезвредя караула — предложи Лоренцо.
	Лион се замисли.
	— Не ми харесва, че конете ще останат без охрана. По всяка вероятност бихме спечелили само пет минути, докато изпратят някого да провери защо караулът не се връща. Съмнявам се, че това ще е достатъчно.
	— Има ли друга възможност? — попита Лоренцо и сви рамене.
	Няма да се обаждам, мислеше си Санчия, която седеше тихо с поглед, забит в скута й, към нея не отправяха нито думица. Върху своето трикрако столче пред огъня можеше да стои почти незабележима. Лион я беше уверил, че повече не се нуждаят от помощта й за спасяването на „Вихрения танцьор“. Щеше да е голяма глупост от нейна страна да се върне в двореца, ако все пак Лион не се нуждаеше от помощта й.
	— Не, само тази — чу го да казва.
	Щеше да си държи езика зад зъбите. Лион беше обещал, че тя повече няма да се излага на опасност.
	Но нали му беше дала обет за вярност и подчинение. Нямаше ли да го наруши, ако сега си мълчеше?
	— Ти ще проникнеш с Марко в лабиринта, докато аз ликвидирам караула — каза Лоренцо. — Марко ще ти държи фенера, докато поглеждаш скицата.
	— Е, можем само да се надяваме, че няма да се загубим в сложната система от погрешни пътища — заяви Марко замислено. — В най-лошия случай ще трябва да си пробием път с мечовете през живия плет.
	— Но той е широк около четири разкрача. Ще ни трябва поне половин ден, за да изсечем пролука в него. — Лицето на Лион изглеждаше замислено. — Освен ако допуснем, че знаем в коя посока трябва да го пресечем… в такъв случай би било…
	— Аз мога да ви преведа през лабиринта.
	И тримата се обърнаха едновременно и изгледаха удивени Санчия.
	Боже милостиви! Защо не си държа езика зад зъбите? Тя разтвори скръстените си ръце и се изправи на крака.
	— Аз мога да ви отведа до съкровищницата и обратно до входа — за по-малко от тридесет минути.
	Марко поклати отрицателно глава.
	— Знам, че искаш да ни помогнеш, но този лабиринт е сатанински. Никой не би могъл…
	— Аз мога. — Тя излезе напред и хвърли поглед върху плана. — Не ми се налага да спирам и непрекъснато да разглеждам плана, а също така няма да се заблудя. Ще знам по всяко време накъде трябва да завия.
	— Удивително — изрази почудата си Лоренцо. — И невероятно.
	— Не, това е самата истина. — Със затворени очи тя се опита да се представи скицата. — След като влезеш, се обръщаш надясно, подминаваш две разклонения, после завиваш наляво, пропускаш три разклонения, после отново наляво, после…
	— Достатъчно — каза Лион.
	Тя отвори очи. Той я разглеждаше с незабележима усмивка.
	— Май Джовани се мина, като те продаде за оная цена.
	Санчия поклати глава.
	— Имам добра памет. Още като дете можех да запаметявам всичко, което веднъж съм погледнала.
	— Положително това е един талант с предимства и недостатъци, в нашия случай обаче е истинска находка — Лион замълча. — В случай че дойдеш с нас…
	— В случай че? Не ми ли заповядвате?
	— Вече казах, че не бива да правиш нищо повече. Няма да престъпя думата си.
	Лоренцо постави ръка на ухото си.
	— Не чух ли тържествени фанфари? Твоите пристъпи на благородство стават вече непоносими, Лион.
	— Тихо, Лоренцо. — Погледът на Лион държеше като в клещи Санчия. — Не те принуждавам да идваш с нас.
	— Но вие се нуждаете от мен.
	— Това е вярно, ние действително се нуждаем от теб, Санчия. — По лицето му заигра онази странна сияеща усмивка, която предизвикваше у нея непознато досега чувство. Една усмивка не е нищо повече от обикновено изражение на лицето, помисли си тя учудена. Нима беше в състояние да я тласне към безразсъдство и да я прати отново при двореца? Най-добре да не обръща внимание на усмивката на Лион и да не обелва нито дума повече.
	— Ще дойда с вас — прошепна тя. — Искам да ви преведа през лабиринта.


>	Осма глава

	Студени тръпки полазиха по гърба й, когато се взря в лабиринта между стълбовете на портата. При гледката на високите степи от жив плет неволно й се натрапи сравнението с крепостни зидове.
	— Все още съм на мнение, че не трябваше да проникваме през южния вход — прошепна Марко. — Защо не опитахме от северния, където няма стражи?
	— Не. — Лион дори не погледна брат си и тихичко открехна портата. — Избираме южния вход.
	— Ама ние би трябвало…
	— Ще ми се да заловя Родриго — отвърна разпалено Лион. — Дай ми пет минути, преди да ме настигнете със Санчия. — Миг след това той потъна в храсталака, който обграждаше входа.
	Санчия, обзета от страх и лоши предчувствия, зъзнеше. Тя се загърна по-плътно с наметалото, без да откъсва поглед от лабиринта. Смърт. Родриго Естабан подир няколко минути щеше да намери смъртта си от ръката на Лион.
	— Времето изтече. Да вървим. — Марко я улови за лакътя и я поведе към портата. — Бързо, Санчия.
	На южния вход нямаше и помен от Родриго или от друг караул. Лион излезе от храсталака и коленичи, за да изтрие меча си в тревата, преди да го прибере отново в ножницата. Острието беше окървавено. Санчия не можеше да отвърне погледа си от влажното тъмно петно, което остана по тревата.
	— Двамата лежат точно отзад — каза Лион лаконично. — Внимавайте да не се препънете в тях. — Той се обърна отново с лице към лабиринта.
	Марко запали фенера и се присъедини към Лион в сянката на стените от жив плет.
	Родриго Естабан и неговият другар, легнали по гръб, гледаха с изцъклени очи нагоре към безпросветния небосвод.
	Санчия преглътна с мъка. Премаля й до припадък. Стъписано отвърна лице.
	— Насам — прошепна тя и без да се оглежда, забързано подмина първото отклонение, след което зави надясно.
	След няколко минути на най-сложни лъкатушения по пътеките Марко попита отчаяно:
	— Сигурна ли си, че не си се заблудила? Струва ми се, че отдавна се въртим в кръг.
	Санчия поклати отрицателно глава.
	— Още два пъти ще завием зад ъгъла и трябва да стигнем до съкровищницата. — Ненадейно я прониза ужасна мисъл. — Ако скицата е вярна. — Да, какво щяха да правят, ако Виторио беше нахвърлял плана неточно? Когато зави зад последния ъгъл, от облекчение едва не припадна. Пред тях изникна малка постройка без прозорци. — Това е тя!
	— Нямаме много време. — Лион изскочи напред и пъхна ключа в ключалката. — Пътят дотук трябва да ни е отнел най-малко десет минути — Вратата се отвори. — Марко, дай фенера.
	Санчия чакаше пред къщичката, докато Марко и Лион изчезнаха във вътрешността й. Останала сам-самичка в мрака, тя почувства да я връхлита такъв ужасен страх, че дъхът й почти секна. Нощта изглеждаше заредена със заплаха, която като че ли дебнеше от всички страни.
	След няколко минути Марко излезе от съкровищницата.
	— Намерихме го! — Кафявите му очи блестяха на светлината на фенера. — Той беше там, Санчия!
	Лион го последва с едно дървено сандъче в ръце.
	— Не знам как щях да се чувствам, ако не го бяхме намерили след толкова усилия — прошепна той. — Изведи ни оттук, Санчия.
	Тя кимна ревностно, без да откъсва поглед от махагоновото сандъче. В това просто дървено ковчеже се намираше „Вихреният танцьор“. Колко чудно, че един малък предмет имаше такава стойност за Лион и семейството му, и стана причина за толкова усилия и опасности. Но скоро страхът й щеше да се изпари, скоро всички те щяха да бъдат далеч.
	Тя се обърна и пое сложния образен път към южния вход. Колко глупаво, мислеше си, да оставиш собственият ти страх да те обземе дотам, че навсякъде да ти се привижда злокобност. Зави надясно, сетне наляво, като при това подтичваше все по-бързо. Всичко вървеше добре. Лион си беше върнал „Вихрения танцьор“. Преди да дойде караулът, щяха да са стигнали до входа.
	Санчия зави надясно, наляво, после отново надясно. Високите стени на живия плет я заобикаляха като смътно тъмнеещи сенки, които сякаш искаха да я задушат. Тичаше покрай тях с биещо до пръсване сърце.
	— Входът е там отпред! — извика тя на двамата. — Още един завой и ние…
	Пред нея… на лунната светлина се мярнаха блестящи остриета на мечове…
	Тя спря и очите й изскочиха от ужас.
	— Не!
	Тясната пътека пред тях беше непроходима. Мъже в броня им препречваха пътя. Те носеха жълто-бели униформи като Родриго и спътниците му.
	Санчия чу зад себе си Лион да проклина.
	— Дамари!
	— Помози Бог, Лион. — Нисък мъж излезе няколко крачки напред. — Какво удоволствие да ви заваря в моя дворец при толкова необичайни обстоятелства. Допускам, че имате намерение да ми предадете „Вихрения танцьор“ и да се признаете за победен?
	— Не.
	— Така си и мислех. — Дамари пристъпи още една крачка напред, тъй че светлината на фенера в ръката на Марко падна върху него.
	Санчия изпита мигновена отврата от външността на Дамари. Надали и среден на ръст, с издадени напред гърди и свръх развито туловище, той стоеше върху мускулести, закръглени и прекалено къси нозе. Притежаваше пропорции, които се сториха на Санчия направо гротескни. И когато погледът и се спря на жълтеникавите, проблясващи на светлината на фенера очи, тя вече знаеше, че душата му е също така уродлива, както и тялото. Струваше и се, че вижда пред себе си въплъщението на злото.
	— Надявах се, че няма да се предадете твърде бързо — каза Дамари мимоходом. — Това е и причината да ви позволя да проникнете в лабиринта, и да си върнете вашата собственост, вместо да ви посекат още когато кракът ви стъпи на моя територия. Знаех, че ще се съпротивлявате по-отчаяно, ако държите статуетката в ръцете си. Да се предадеш изглежда толкова по-трудно, колкото е по-близо победата ти.
	Лицето на Лион остана безизразно.
	— Клопка. Вие сте знаели, че ще дойдем.
	Дамари кимна.
	— Бях приятно изненадан да узная за вашето посещение. Не знаех, че сте се завърнали от Франция. Едва вчера ми предадоха в Пиза вестта, че възнамерявате да си върнете обратно статуйката.
	— В такъв случай Естабан се остави да му откраднат ключа по ваша заповед?
	— Не. Или вашата крадла е особено ловка, или Родриго — рядко ограничен. Аз и без друго вече не бях доволен от нето. — Последва свиване на рамене. — Затова днес го разпределих да носи караула.
	— За да го убия ли?
	— Справедливо наказание за неговата глупост, не смятате ли? — Погледът на Дамари се премести върху Санчия. — А това трябва да е вашата сръчна малка крадла. Запознайте ме с нея, Лион.
	— Кой ви съобщи за намеренията ми?
	— Гуидо Каприно. — Усмивка заигра по устните на Дамари. — Като отплата за услугата поиска само едно-единствено нещо от мен — да съм използвал вашата малка робиня така, както би ми доставило най-голямо удоволствие.
	Марко несдържано изруга.
	— Наскърбява ли ви това, Марко? — попита Дамари. — Е, вие сте твърде състрадателен, когато става дума за дами. Лион и аз в случая сме издялани от друго дърво. Ние не се свеним да употребим всички средства, за да постигнем целите си. — Погледът му все още не се отделяше от Санчия. — Не съм ли прав, Лион?
	— Във всеки случай — тя е моя собственост и аз ще я защитавам. — Лион притисна още по-здраво към себе си дървеното сандъче. — Вие би трябвало да знаете, че никога няма да ви дам „Вихрения танцьор“.
	— Но въпреки всичко аз го взех, Лион, както с времето ще взема всичко, което имате. Ако си изиграя играта, може би дори ще ви подаря живота, за да усещате цялата горчилка на загубата.
	— И сега си играете с мен?
	— Разбира се. — Усмивката на Дамари се разля по цялото му лице, когато погледът на жълтеникавите му очи прониза Лион. — Нима не ви е ясно? Кога ще се омотаете като пилета в кълчища из моя жив плет и да изпитам радост от вашето присъствие? Навярно трябва по-добре да ви обясня в какво плачевно положение се намирате. Десет яки мъжаги пазят тази пътека, още десет чакат пред входа. Други десет пък са заели позиция пред северната врата на лабиринта. — Той вдигна ръката си, за да свие бавно пръсти в пестник. — Капанът е затворен. Следователно вие би трябвало да се предадете или да спасявате живота си с бяг.
	— Да бягаме? — попита Лион, целият нащрек. — Нима възнамерявате да ни преследвате през този проклет лабиринт?
	— Каква проницателност! Естествено изходът от това преследване е предопределен. Аз познавам лабиринта, докато вие въпреки плана, който по всяка вероятност сте изкопчили с подкуп, сте безнадеждно загубени. Невъзможно е да поглеждаш в скицата, когато те преследват по петите. Колко време, вярвате, бихте могли да се изплъзвате, Лион? Петнадесет минути? Цял час? И то всеки миг със съзнанието, че сме по петите ви или дебнем зад следващия ъгъл?
	Андреас разглеждаше изпитателно лицето на Дамари.
	— Често ли играете тази игра?
	— Само при няколко особени повода. Ако се практикува прекалено често, загубва своята прелест. Но признавам, че лабиринтът ме изкуши да се сдобия с този дворец, тъй като тутакси отгатнах какви възможности предлага. — Той изтегли меча си от ножницата. — Е, какво решавате? Предавате ли се или избирате лабиринта? Силно се надявам, че ще изберете последното. Като насърчение ви се осигуряват няколко минути преднина.
	— Не бих желал да ви разочаровам. — Лион намести ковчежето под дясната си мишница, а лявата му ръка хвана Санчия за лакътя. — Избирам лабиринта.
	С тези думи той се обърна и изтича по пътеката, по която бяха дошли, като влачеше подире си Санчия.
	Марко беше плътно по петите им, когато завиха зад първия ъгъл.
	— Боже в небесата, какъв смисъл има да му доставяме удоволствието, ако ние…
	Отговорът на Лион го прекъсна:
	— Дамари има право. Една скица при преследване из лабиринта е действително безполезна, но той не знае нищо за особените способности на Санчия — извърна глава и я погледна. — Води ни към западната страна, бързо!
	Санчия предпочете да не губи време с въпроси. Тя се обърна и побягна.
	— Край на преднината! — Гласът на Дамари отекна през храсталаците. — Чувате ли ме, Лион? Преследването започва!
	Върху сърцето на Санчия легна камък. Скришом отправяше пламенни молитви към небето. Какво щеше да стане, ако страхът блокираше паметта й? Не, слава Богу, дългият граничен жив плет беше право пред тях.
	— Това е западният край на лабиринта. — Тя дишаше тежко. — Но тук няма никакъв изход. Защо…
	— Северният и южният вход са блокирани. — Лион остави сандъчето на земята, извади меча си и удари по живия плет. — Но Дамари не спомена, че градината като цяло е обградена. Ако ни се усмихне щастието да пробием някоя пролука в този жив плет и минем през нея, тогава имаме шанса да стигнем до шубраците край портата.
	Марко изтегли сабята си и започна да сече клонака.
	— Портата сигурно се охранява.
	— Над това ще си блъскаме главата, когато се измъкнем от лабиринта. Dio, та това тук е като да трошиш камъни.
	Санчия стоеше и наблюдаваше мъжете, които се опитваха да си пробият път през зелената стена. Стори й се, че това продължава цяла вечност. Тя долови подигравателния глас на Дамари — този път много по-близо.
	— Санчия, вземи фенера и иди на края на пътеката — разпореди Лион, без да я поглежда, докато с нови сили нанесе могъщ удар върху плета. — Ако чуеш, че Дамари е наблизо, върни се при нас, а ние ще зарежем тази стена тук и ще опитаме от източния край.
	— Да, господарю.
	Тя взе фенера и притча до края на пътеката, облекчена, че най-сетне може да свърши нещо полезно.
	Ударите на мечовете по плета отекваха със зловеща сила в ушите й. Със сигурност щеше да ги чуе и Дамари, ако се приближеше още малко.
	А той вече почти ги беше открил! Гласът му нахлу в ушите й от разстояние, не по-голямо от два завоя.
	— Лион, заблудихте ли се? Задушавате ли се вече от страх?
	Подигравателните му думи удариха като с камшик Санчия. Тя беше единствената, която от ужас беше почти останала без дъх. Отчаяна, хвърли поглед назад към Лион и Марко. Беше твърде далеч, за да различи дали вече са пробили пътя за бягството през живата стена.
	— Почти сме готови — извика тихо Лион, сякаш в отговор на неизречения й въпрос. — Дамари?
	Той трябваше да е доловил гласа на врага си между ударите с меча.
	— Приближава се — отвърна тя полугласно.
	Лион изруга и се нахвърли още по-настървено върху живия плет.
	— Вашият скъпоценен „Вихрен танцьор“ е малко неудобен при тичането, не съм ли прав? — извика Дамари подигравателно. — Скоро с радост ще го захвърлите, само и само да отървете кожите!
	Един плет го дели от нас, реши Санчия. Трябва да предупредя Лион и Марко.
	Ала двамата бяха почти успели. В случай че сега се откажеха от изсечената пролука и побегнеха, Дамари щеше да се досети, че ще направят нов опит на противоположния край на лабиринта. Трябваше да се измисли нещо друго.
	Ами ако успееше да отклони вниманието на Дамари и неговите юнаци, а после се опиташе да се върне обратно при Лион… Със затворени очи тя се мъчеше да си представи пътеките, които тръгваха от западния край на лабиринта. Два завоя надясно и щеше да се озове на пътя, който я беше отвел до съкровищницата. Трябваше да заобиколи малката постройка и да изтича по пътеката покрай крайния западен плет, за да стигне отново до Лион и Марко. Беше нужно само да даде възможност на Дамари да мерне роклята й зад ъгъла или да зърне светлината на мъждукащия фенер, а той щеше да приеме, че тримата са все още заедно.
	От отсрещната пътека долетя дрънченето на доспехи. Ако искаше да изпълни плана си, сега му беше времето. Тя стисна по-здраво дръжката на фенера и си пое дълбоко дъх. Веднага след това полетя като стрела по пътеката, кръстосваща се с оная, по която се приближаваха хората на Дамари.
	Санчия долови изненадан вик, когато някой от стражата я забеляза, а после тихия ликуваш смях на Дамари.


	Неравномерно пробитият отвор в живия плет едва ли имаше три разкрача на дължина и два на ширина, но тази дупка трябваше да стигне. Лион прибра меча си в ножницата, вдигна сандъчето със статуйката и го пъхна в пролуката, преди да извика тихо през рамо:
	— Санчия!
	Вече се канеше да пропълзи през плета, когато каза на Марко:
	— Погрижи се за Санчия. Ще мина пръв и ще огледам дали пътят е чист и дали не трябва да се отстранят стражи пред портата. — После извика от дупката: — Побързайте!
	Той дочу съгласието на Марко, когато преодоля и последното разстояние през плета. Стърчащите остри клонки и бодли изподраскаха жакета и кожата му. Най-сетне живата ограда беше зад гърба му и той отново се изправи на краката си. Огледа се. Съдбата ги покровителстваше. Както се надяваше, Дамари бе съсредоточил силите си върху двата входа. Този край на лабиринта беше без стража, макар че гласовете от другата страна се чуваха чак дотук. Той притисна отново ковчежето до гърдите си и скриван от храсталаците, които растяха край оградата, продължи да се промъква към портата. Когато наближи, забави крачка и заопипва внимателно пред себе си. Ако бяха подсилили стражата на портата, всеки момент щеше да я види.
	— Все си мислех, че поне малко от малко съм те обучил как да се промъкваш в гора, без да вдигаш шум като стелна магарица — Лоренцо излезе от шубраците току до Лион.
	— Стражите? — прошепна Лион.
	— Мъртви са. Зад мен в храсталаците. Мислех си вече, че нещо лошо се е случило, когато трима от хората на Дамари изникнаха и затършуваха тук. След като ги очистих, реших да дойда и да видя дали не мога да помогна. Къде са другите?
	— След мен. Струва ми се, че ги чувам. — Лион хвърли поглед назад.
	Лоренцо направи гримаса.
	— Ами да, та те са по-шумни и от теб. Но нека се уверим дали не са слугите на Дамари. — Той се мушна обратно в шубрака.
	Секунди по-късно Марко отметна завесата от клони. Като видя Лион, спря като закопан.
	— Лион, нямаше я там. — Той си пое с усилие дъх. Беше изчезнала. Опитах се…
	— Какво значи това? Та Санчия беше на една крачка от нас! — Той сграбчи ръката на Марко със съкрушителна сила. Китката му изпука. — Какво значи това?
	— Хванали са я.
	— Не може да твърдиш това… — Лион се обърна кръгом и понечи да се върне обратно в лабиринта. — Ти си я зарязал, прокълнато от Бога нищожество…
	Лоренцо застана пред Лион.
	— Послушай го, Лион.
	— Той е офейкал сам-самичък от лабиринта. — Лион кипеше от необуздан гняв. — Ти, пъзлив кучи син. Защо не я потърси?
	— Тя крещеше — каза Марко. — Тъкмо тръгвах да я търся, когато я чух да крещи. Дамари я беше пленил. Трябваше ли да остана, та Дамари да хване и мен? Ако ме хвърлеше в същата килия, надали щях да мога да й помогна.
	— И ти няма да помогнеш на Санчия, ако попаднеш в ръцете на Дамари — каза Лоренцо на Лион. — В момента не можеш да направиш нищо за нейното освобождаване.
	Очите на Лион, които изглеждаха огромни върху бледото му като восък лице, го пронизаха гневно.
	— Обещах й, че нищо няма да й се случи. И сега искаш от мен просто да я изоставя на произвола на съдбата?
	— Казвам само, че трябва да изчакаш, преди да й се притечеш на помощ — отвърна Лоренцо успокояващо. — Помисли все пак, Лион. Сега трябва да мислиш съвсем трезво.
	Той не мислеше, той само чувстваше. _Тя крещяла!_
	— Аз й обещах.
	— Тогава дръж на обещанието си — каза Лоренцо. — Но ти няма да успееш да го сдържиш, ако се оставиш Дамари да те хвърли в тъмница.
	Лион знаеше, че той е прав. Не можеше да помогне на Санчия и щеше да изложи Марко и Лоренцо на опасност, ако още малко се помотаеха тук. Но Санчия се нуждаеше от него, Боже Господи на небесата, а той не можеше да й помогне. Той беше виновен, а не Марко!
	— Дамари няма да я убие на място. И двамата знаем, че това не е в неговия стил — каза Лоренцо. — Имаме време. Можеш да отидеш с Таброн до Мандара и да доведеш подкрепление.
	Не, мислеше гневно Лион. Дамари нямаше да се лиши от удоволствията си, като я умъртви веднага. Щеше да го стори съвсем бавно и то като вкусва всяка порочна наслада, която може да изтръгне от изтезанията. Гняв и покруса — изгарящи като нажежено желязо и горчиви като жлъчка — всеки миг щяха да разкъсат Лион. Той се обърна и тръгна към портите.
	— Мандара е твърде далеч. Отиваме в Пиза. Хайде!
	_Санчия крещяла…_


	Ръката на Дамари изплющя с такава сила по бузата на Санчия, че тя се строполи на земята.
	— Да не си посмяла повече да крещиш. Да не би да искаш да предупредиш господаря си? — Дамари се усмихна на лунната светлина. — Това не е според правилата. И така, кажи ми къде е той.
	— Не знам. — Санчия се опитваше да вдигне глава. — Разделиха ни.
	— Не ти вярвам — каза Дамари убедено. — Ако си спомням правилно, ти бягаше малко бавно, сякаш се опитваше да ни примамиш. Ние прекалено често те виждахме току пред очите си, преди накрая да ти преградя пътя. Ти ни отклони от него, така ли е все пак? — Хлътналите му бузи се сбръчкаха, когато лицето му се разтегли в широка усмивка. — Каква трогателна привързаност! Той те прати да ни отклониш вниманието, нали? Колко коравосърдечно от негова страна — не може да не е знаел, че ще те хванем.
	Санчия поклати отрицателно глава, за да потисне страха си и болката от удара на Дамари.
	— Не, нас ни разделиха — повтори тя дрезгаво.
	Той се наведе и я вдигна като перце.
	— Не бива да ме лъжеш. — Гласът му звучеше с изкусителна мекота. — Аз и без друго ще ги намеря. Цяло чудо е, че още не съм ги хванал и двамата. Този път играта продължи много дълго. — Усмивката му се стопи. — Ала щастието беше винаги на страната на този негодник. Кажи ми къде го остави.
	— Не знам. Разделиха ни, а аз се загубих…
	Главата и забуча, когато Дамари отново я удари по бузата, този път от другата страна.
	— Кажи ми. — Гласът му беше станал още по-мек, почти нежен. — Тръгна ли към северния вход?
	Лабиринтът се въртеше около Санчия.
	— Не знам.
	Отново я зашлеви.
	Тя се олюля.
	— Разделиха ни, аз се загубих. Не знам къде…
	Болката отново я прониза и тя изпадна в непрогледен мрак.


	— Хайде, събуждай се. Вече губя търпение. Та ти прекара по-голямата част от нощта в безсъзнание.
	Санчия бавно отвори очите си. Пред нея стоеше Дамари.
	— Много добре. Вече се страхувах, че съм те повредил сериозно. — Той махна с ръка. — Няма значение. И без друго трябваше да чакам Луи. Без него няма да започна.
	— Какво да започне? — прошепна Санчия. Опита се да седне, но установи в пристъп на паника, че не може да се помръдне. Вече не се намираше в лабиринта, а лежеше, завързана през кръста и раменете за някаква твърда повърхност. Отчаяно се опита да се огледа наоколо, но можа да види само дървената маса, към която беше здраво завързана. Светлината на факлата в протегнатата ръка на Дамари падаше бледожълтеникава върху лицето му.
	— Къде…
	— В тъмницата. — Дамари отстъпи няколко крачки назад и постави факлата в желязна скоба на стената. — Както се полага на една крадла.
	Леден студ прониза сърцето й, когато до съзнанието й достигнаха мракът и мирисът на плесен.
	— Много съм ти сърдит. — Дамари отново се приближаваше. — Не само задето Андреас ми се изплъзна, но и за това, че загубих „Вихрения танцьор“. Хората ми го търсят във всички посоки, но той, изглежда, е потънал вдън земя. Останала ми е само една робиня, но тя няма да ми възстанови загубата. Лион очевидно не държи много на теб, иначе нямаше да те изпрати като примамка, за да ме отклониш от бягството му. — Той свъси вежди. — И хубавият ми жив плет е повреден. Ще минат години, докато се възстанови.
	Пораженията на живия плет изглежда го вълнуваха повече, отколкото успешното бягство на Марко и Лион, помисли си тя замаяна.
	— Вие лъжете. Те никога не биха ме изоставили.
	— Ах, все още си им вярна и предана, така ли? Те просто са те принесли в жертва. Но и какво друго си очаквала? Та ти си само една робиня и не можеш да се сравняваш с „Вихрения танцьор“. Както сама виждаш, Лион не изостави статуетката. Наистина ли вярваш, че ще дойде да те освободи?
	Лион беше обещал, че нищо няма да я сполети. Беше й се заклел, че никои повече няма да й причини страдания. Тя трябваше сега да се вкопчи с всички сили във вярата, че ще дойде да я спаси, ако не искаше страхът и отчаянието да я надвият.
	Дамари приглади грижовно косите й по слепоочията.
	— Клета малка робиня. Умираш от страх сега, нали?
	Той желаеше тя да изпитва страх, беше го прочела по лицето му. Не му отговори.
	— И с право се страхуваш. — Връхчетата на пръстите му се плъзнаха леко по бузата й и оставиха подире си болка. Наранената кожа беше твърде чувствителна.
	— Ще си върна обратно „Вихрения танцьор“ и ще накажа Андреас. Това е само въпрос на време. — Пръстите му достигнаха до основата на косите й, промениха посоката и пригладиха дирята на болезнената милувка. — Но ми трябва известно удовлетворение, за да сдържам нетърпението си.
	Погледът й се насочи в безпомощен ужас към лицето му. Лион беше обещал, че нищо нямало да й се случи. Лион й беше обещал…
	— Винаги съм застъпвал становището, че наказанието трябва да е съобразено с престъплението. Когато държах тук в двореца една от блудниците на Джулия Марцо в течение на няколко месеца, тя в началото се наслаждаваше на болката, но за съжаление това не продължи дълго. Беше прелестна малка блудница, макар и неспособна да понесе нещо по-сериозно от няколко нищожни убождания с игла за наказание. Досещаш се, че чувствителността й ме разгневи, тъй като бях платил за нея добра сума. — Показалецът му проследяваше очертанията на долната й устна. — Смятах, че ми се полага отмъщение. Знаеш ли какво направих с нея?
	Санчия не обели нито думица. Гърлото й сякаш бе стегнато с въже от ужас, когато погледна в бледите му очи.
	— Изпратих я гола-голеничка в лабиринта. После наредих на дванадесет от моите мъжаги да я дирят. Естествено ги очакваше възнаграждение, щом заловяха малката — тази сладка блудница. — После вдигна рамене. — Тя умря.
	Какво чудовище! Санчия можеше да си представи ужаса на клетото момиче, което бяга да спаси живота си, преследвано от хайка мъже.
	— Подходяща смърт за една курва, не смяташ ли? Ала ти въобще не си блудница, ти си крадла. — Той вдигна лявата си ръка и защрака с пръстите си. — Кажи ми какво е наказанието за кражба, Санчия?
	— Santa Maria… — Въобще не забеляза да е казала нещо, докато Дамари не я погледна отново с усмивка.
	— Отрязват на крадеца ръцете, не е ли така? — попита той тихо. — Мисля да започнем с пръстите ти, един по един. — Той пусна ръката й. — Имам твърде ловък помощник, който знае как се прави това. Срещнах фра Луи при една от моите военни кампании в Испания и го придумах да дойде с мен в Италия. Кралица Изабела страшно го ценеше като палач, но той разбра, че на служба при мен ще напредне повече.
	Нейните ръце!… Най-страшният й кошмар — не! Този път ужасът беше наяве.
	Тя дочу някъде да проскърцва прага, а Дамари вдигна поглед.
	— Ах, вие сте тук, фра Луи. Тя вече е будна. Можем да започваме.
	Санчия взе инстинктивно да се дърпа в оковите си, когато фра Луи се доближи до Дамари. Неговото кафеникаво монашеско расо подчертаваше нездравата бледност на кожата му. Чертите му бяха подпухнали, устните — някак странно подути, а очите му бяха безизразни.
	— Поздравявам те, дете мое. — Дълбокият глас на фра Луи отекна кухо в тъмницата. — Моят господар Дамари казва, че си съгрешила и трябва да те накажа.
	Стъписана, Санчия отвори очи.
	Щеше да се случи. Тя беше сама и не можеше да попречи да я измъчват… и да й отсекат ръцете.
	Лион я беше изоставил.


>	Девета глава

	Събуди се от болката, която бушуваше в лявата й ръка. Дали кръвта продължаваше да тече? Трябваше да направи нещо, за да я спре. Санчия се обърна и малко по малко успя да се надигне, докато седна изправена.
	Загуби съзнание и се свлече покрай влажната, слузеста стена на килията. Нямаше никакво значение… Те щяха пак да дойдат и всичко щеше да започне отначало… Нищо вече нямаше значение…
	Все пак…
	Не беше справедливо да страда така. Гняв измести отчаянието, което потискаше чувствата й. Какво беше сторила? Беше се подчинила, както подобава на една робиня. Бяха я използвали, както се използва робиня.
	Бяха я използвали.
	Една хлебарка изпълзя по шията й и й влезе в косата. Като разтърси глава, тя се опита да махне насекомото.
	Мръсотия, болки, и паразити… и предателство.
	Обещания, дадени на роби, няма нужда да се спазват. Те бяха нищо, абсолютно нищо.
	Тя изтръпна, всяко мускулче в тялото й се вцепени, тъй като дочу фра Луи да шляпа със сандали по камъните на коридора. Щеше да я отведе в онова помещение, да я завърже за масата, да сложи ръцете й върху дъската за притискане. Щеше да я гледа със студените си, безчувствени очи, а сетне щяха да настъпят предсмъртните мъки.
	И Дамари щеше да стои там, за да се наслаждава на нейното страдание, да наблюдава лицето й, да й гали косите и да й нашепва кога ще дойде болката. В това нямаше никаква справедливост, помисли си тя отчаяна. Не заслужаваше мъчения. Не беше правилно, дето се подчини на чужда воля и сега трябваше да търпи тези мъки.
	Вратата се открехна, силуетът на фра Луи се открои на примигващата светлина от факлата в коридора.
	Санчия се подготви да чуе заповедта да стане и да го последва духом и телом. Трябваше да изпитва страх, ала страхът и беше пометен от оня гняв, който сега изпълваше всяка частица на сърцето и съзнанието й.
	— Готова ли си, дете?
	Без чужда помощ тя се изправи на крака, като използваше само дясната си ръка, за да се оттласне от стената, обзета от желанието да се нахвърли върху него и да обезобрази с юмруци бледожълтото му, подобно на тесто лице. Предишната вечер, когато я отведоха, го беше сторила. Те се погрижиха да бъде наказана допълнително.
	Ала някой ден тя щеше да намери начин да им се изплъзне, някой ден щеше да се изплъзне на всички, които я бяха довели до това отчаяно положение.
	Дотогава трябваше да търпи.
	Фра Луи протегна ръката си.
	— Ела, сеньор Дамари чака. Той смята, че днес трябва да ти отрежем палеца.


	— Боже мой!
	Та това беше гласът на Лион и все пак не беше неговият глас — дрезгав, заекващ…
	Ала как можеше да е гласът на Лион, когато той беше изчезнал и я бе оставил в ръцете на Дамари? Санчия се опита да се изтръгне от мрака, с който се обграждаше от своите палачи, но тази бариера беше твърде плътна, твърде силна. Не биваше да вдига клепачи, да помръдва тялото си, тъй като иначе болката пак щеше да я прониже. Болката дебнеше навсякъде, тя живееше дори в тъмнината с хлебарките и плъховете. Ала въобще нямаше нужда да си отваря очите. Та това беше само сън.
	— Jesu! — предупреждаваше Лоренцо. — Не бива повече да стоиш на колене пред нея и да я гледаш втренчено. Размърдай се, Лион. Трябва да се махаме оттук, преди Дамари да пристигне с подкрепления.
	— Виж я само — шепнеше Лион.
	— Тя не е мъртва, а пък ти си виждал и по-лоши неща — изрече Лоренцо, изгаряш от нетърпение. — Трябва да я измъкнем бързо от тази влажна дупка, а после ще видим какво са й сторили.
	Ужасни неща, би им отвърнала тя най-вероятно. Жестоки и безсмислени изтезания, унищожили всичко, което е била, и оставили на нейно място някакъв друг човек. Но беше безсмислено да разговаря със съновидение…
	Внимателно я вдигнаха на ръце. Странно. Нито един от другите й сънища не беше изглеждал толкова реален. Дори миризмата. Кожа и сапун и оня неповторим мъжки дъх, който свързваше единствено с Лион. Навярно все пак не беше сън.
	Тя се размърда и се опита да вдигне глава.
	— Не се движи. Ти си в безопасност. — Гласът на Лион звучеше пресипнало, думите му бяха приглушени. — Ще те измъкнем оттук.
	Санчия искаше да пропъди мрака и да види дали това наистина е Лион. Напоследък беше открила, че волята побеждава дори когато тялото те остави на произвола на съдбата. Трябваше само да напрегне всичките си сили и да ги съсредоточи върху усилието си. Бавно отвори клепачи, а погледът й срещна наведеното над нея лице.
	— Вие… Вие престъпихте своето обещание.
	Върху бузата му трепна един мускул.
	— Знам. — Ръката на Лион я прегърна по-здраво. — Ала сега съм тук и се грижа за теб.
	Тя поклати отрицателно глава.
	— Твърде късно.
	Санчия дочу как той мъчително си пое дъх, а после очите й отново се затвориха.


	Килията се движеше, тресеше се, пропадаше.
	Нов кошмар. Санчия изохка сподавено и се опита да се притисне по-близо до стената, за да не се сгромоляса заедно с олюляващата се килия в бездната.
	— Не бой се — каза Лоренцо. — Само един слаб полъх, нищо страшно.
	Един полъх — може би ставаше дума за вятъра? Откъде в килията се беше появил вятър?
	Санчия отвори очи. Видя Лоренцо да седи в кресло, метнал крак върху облегалката. Ходилото му се олюляваше насам-натам.
	— Ах, ти си будна. Отлично. Закопнял съм за приказки. В последно време беше твърде скъпа на думи, но Лион настоя да остана при теб, докато отново дойдеш на себе си. Как се чувстваш?
	Не беше никаква килия, нито кошмарен сън. Помещението заплашваше действително да се прекатури! Санчия искаше да седне.
	— Какво е…
	— Лежи. — Тонът на Лоренцо показваше явно раздразнението му. — Нямам никакво желание да скачам и да те ловя да не паднеш от леглото. В бурно море стоя на едно място и не мърдам, почти пускам корени. Това спестява много унизителни ситуации.
	— В бурно море ли? — Санчия облещи очи.
	— Намираме се на кораба на Лион „Танцьор“ с курс към Генуа.
	— Генуа… — Навярно се беше заблудила и всичко беше все пак само сън. — Но как… — Объркана, разтърси глава и тутакси съжали, когато помещението започна да се върти и тя падна отново на възглавниците. — Аз бях в тъмницата.
	Лоренцо кимна.
	— Три дни. — Той направи гримаса. — И толкова дни Лион ръмжа като своя съименник, лъва.
	Трябваше да е лежала повече от три дни в тъмницата. Хлебарки, слизеста мокрота, дъската за притискане…
	— Не, беше повече.
	— Престани да трепериш. — Лоренцо сбърчи чело. — Всичко мина и замина. Лион те изтръгна от лапите на Дамари.
	Не беше минало. Не можеше да повярва.
	— Как? — прошепна тя.
	— Той отиде в Пиза и доведе войските на граф Брелоно. После нападна Солинари. Дамари скоро разбра, че няма да издържи и офейка с фра Луи. — Лоренцо въздъхна. — Когато Лион видя какво са ти сторили двамата, поиска за Дамари съответстваща на злодействата му смърт. Но копелето си плю на петите и дим да го няма. Толкова се бях зарадвал…
	Санчия затвори очи. Опита се да подреди онова, което беше стигнало до съзнанието й през пулсиращата болка в слепоочията.
	— Трябва да сте го изненадали. Той не е очаквал, че ще се опитате да ме измъкнете. Дамари ми каза, че съм щяла да остана завинаги в тъмницата и съм била напълно в ръцете му.
	— Истински дявол в човешки облик. Не му ли възрази, че лъже?
	— Не. — Тя отвори очи. — Защото говореше истината. Аз бях там цяла вечност.
	Лоренцо разглеждаше изпитателно лицето й.
	— Така ти се е сторило. В действителност бяха само три дни.
	Тя погледна към палубата.
	— Защо се намираме на този кораб?
	— Наемниците на Дамари лагеруваха само на двадесет мили от двореца и Лион предвиди, че Дамари ще отиде право при тях и ще се върне със значителна войска, далеч по-голяма от нашата. По тази причина едно по-дълго пребиваване в Солинари не беше за препоръчване. Препуснахме към Пиза, за да те заведем при знахар. Човекът после обясни, че си твърде слаба, за да пътуваш по суша. Така се стигна до това, че Лион изпрати Марко със статуетката в Мандара, в случай че Дамари потегли към града. А ние тръгнахме по море към Генуа. Лион възнамерява да те остави там на сигурно място, вън от обсега на Дамари, преди сам да се върне в Мандара.
	— Смята ли, че градът му е в опасност?
	Лоренцо вдигна рамене.
	— Не чак толкова. Силите на Дамари са твърде разпокъсани, за да нападне със своите condotti един толкова добре укрепен град. Той ще се нуждае от подкрепата на Борджия, но херцогът воюва на прекалено много фронтове, за да може да се лиши дори и от един човек. Ето защо Дамари ще изчака с нападението срещу Мандара дотогава, докато събере сили за сигурна победа.
	Condotti, нападения, Борджия. Тя беше прекадено изранена и изтощена, за да мъчи мисълта си с тези неща. Трябваше да спи и да почива, докато се възстанови и възприеме света такъв, какъвто беше. Отново затвори очи.
	— Не искаш ли да знаеш как е Лион?
	— Не искам.
	— Или как е ръката ти?
	Тя отвори очи и погледна лявата си ръка, която беше превързана. През последните часове на изтезанията се опитваше да се държи така, сякаш тя не й принадлежи, сякаш не я беше грижа за болката в ръката. Сега откри, че е останало някакво чувство на отчужденост.
	— Тя вече не ме боли.
	— Ако я раздвижиш, ще усетиш отново болка. Знахарят постави шина на счупените пръсти и намести останалите. — Той спря да говори. — Ще ми кажеш ли какво ти стори Дамари?
	— Вие видяхте.
	— Палецът и трите пръста ще оздравеят. Кутрето е строшено на три части, парчета кости са пробили тъканта. Знахарят се съмнява дали някога ще можеш отново да го свиваш или използват.
	— Чукът — каза тя сподавено. — Кървеше… — Тя затвори очи. — Сега искам да спя.
	— В такъв случай ще се опитам да си пробия път до капитанския мостик и да кажа на Лион, че си се събудила в един прекрасен, нов свят. След като подремнеш, ще ти помогна при къпането и обличането. Лион купи за теб някои неща от жената на своя корабостроител в Генуа. За съжаление те не са толкова елегантни като гиздилата от раклите на Джулия.
	Тя долови изскърцването на креслото му, а сетне стъпките му, когато с усилие се затътри към вратата.
	— Това е един хубав, нов свят — каза той тихо. — Мисли за него и бъди благодарна, Санчия.
	Тя не отвърна нищо и в следващия миг чу как той затвори вратата подире си.


	— Будна е.
	Лион се обърна и изгледа от главата до петите Лоренцо, който отчаяно се беше вкопчил в перилото на борда и се придвижваше бавно по мократа от дъжда палуба.
	— Надявам се да оцениш по достойнство какви несгоди търпя, за да ти съобщя това обстоятелство.
	Лион хвана още по-здраво кормилото.
	— Тя е… здрава и читава?
	— Ако с това имаш предвид дали Дамари е успял с изтезанията да я доведе до умопомрачение — не, той не е постигнал никакъв успех. — Лоренцо се загърна по-плътно в късото си наметало, за да предпази гърба си от пронизващия, примесен със студен дъжд вятър. — Не вярвам да е успял да я сломи.
	Лицето на Лион приличаше на разкривена театрална маска.
	— Cristo, та той се е опитвал с всички средства. Говори ли тя за това?
	— Не. — Ала след като Лион продължи да се взира в него, добави със свиване на рамене: — Спомена някакъв чук.
	Лион имаше чувството, че този чук се стовари върху главата му.
	— Поеми кормилото — нареди той на стоящия зад него моряк. После застана до перилото при Лоренцо и се втренчи, невиждащ нищо, в разбеснялото се от бурята море. — Трябваше да съм там много по-рано.
	— Три дни, за да се язди до Пиза, да се придума Брелоно да ти предостави войските си и после да се организира нападение на двореца — това е същинско чудо.
	Лион се хвана по-здраво за перилото на борда.
	— Не биваше да губя толкова много време. Трябваше да измисля някакъв друг начин.
	— Повтаряш едно и също и това ме отегчава. Нямаше друг начин.
	Тези разсъждения не помагаха на Лион да забрави мига, когато намери Санчия в безсъзнание на пода в килията. Съсипана… така изглеждаше тогава.
	И после видя ръката й.
	— Ще убия Дамари.
	— Така си и мислех. Не допускам, че ще предоставиш на мен това приятно занимание.
	— Не. — Лион се отдели от перилото на борда и се обърна с гръб към него. — Отивам в каютата. Искам да видя Санчия.
	— По всяка вероятност пак спи.
	— В такъв случай ще изчакам, докато се събуди. — Копнееше да я види, да се увери, че вече не беше бледото като восък, сякаш с извадена душа дете, което преди два дий качи на борда на „Танцьор“.
	— Лион.
	Той хвърли поглед през рамо.
	— Тя не е загубила разсъдъка си — Лоренцо се поколеба, преди да продължи: — Ала е станала друга.
	— Как друга?
	— Не съм съвсем сигурен.
	— Господи на небесата, какво имаш предвид?
	— Струва ми се, че тя е… — Лоренцо отново замълча и се замисли. — Струва ми се, че тя сега е нещо повече, отколкото беше преди. Има някаква сила у нея… — Той сви рамене. — Може и да се заблуждавам. Прецени сам.
	— Не ми оставяш друг избор. — Лион се спусна по стъпалата на издигнатата кърма и прекоси палубата към каютата.
	В следващия миг вече стоеше пред нейната койка и разглеждаше отвисоко бледното като восък, измъчено лице на Санчия. Сила ли? Лоренцо беше човекът, който е загубил разсъдъка си! Санчия изглеждаше нежна като цвете и сякаш прозрачна. Кипна от гняв, когато погледът му падна върху превързаната и ръка. Дамари! О, Боже, само да му падне в ръцете този мръсник…
	Миглите на Санчия потрепваха, сякаш усещаше, че някой я гледа. Внезапно тя отвори очи. Погледът й беше ясен и безстрашен.
	Мускулите на Лион се опънаха нервно, когато пронизващият й поглед се вторачи в лицето му. Безмълвно го разглеждаше с вперени очи, а неприятното усещане у Лион растеше с всеки изминат миг. Той смутено протегна ръка и докосна бузата й.
	— Лоренцо ми каза, че си се почувствала по-добре.
	— Да.
	— Скоро ще се възстановиш напълно.
	Никакъв отговор.
	Той не отдръпна ръка от лицето й.
	— Да ти донеса ли нещо? Жадна ли си?
	— Не. — Погледът й се плъзна равнодушно покрай него. — Вие сте вир-вода.
	— Вали като из ведро.
	— Колко е глупаво от ваша страна да стоите под открито небе.
	— Неизбежно е. Бурята наистина не е страшна, но все пак опасностите не са изключени. Две години ми бяха нужни, за да построя този кораб. Отвращава ме представата, че би могъл да отиде на дъното, само защото не съм стоял, когато е трябвало, зад кормилото.
	— Разбирам. — Тя помълча малко. — Защо сте тук?
	Прямотата на въпроса беше за него толкова стъписваща, колкото първият поглед към Санчия, за който събра смелост.
	— Защото исках да видя с очите си дали си на път да оздравееш.
	— Не желая вашето присъствие. Ще си вървите ли?
	От почуда за миг той изгуби ума и дума, а после се усмихна.
	— И какво ще стане, ако не желая?
	Усмивката му не намери никакво съчувствие.
	— Нищо. — Тя затвори очи. — Прекалено съм капнала, за да се боря с вас… сега.
	Последната дума отекна особено заплашително, както му се стори. Заплаха от страна на Санчия, която винаги беше тъй боязлива? И толкова се стараеше да му угоди?
	— А по-късно?
	— По-късно ще се занимая с вас, Лион. — Очите й останаха затворени.
	Тя не се обръщаше към него е „господарю“, както беше свикнала, а с „Лион“. Това беше обръщението, за което той настояваше досега, а ето че Санчия сама изричаше това име, без колебание и напомняне от негова страна. Белег за самоувереност и авторитет, достойни за принцеса.
	Той се обърна нарочно и се настани на стола до стената.
	— Оставам. Може да ти потрябвам.
	— Не се нуждая от вас. Никога няма да се нуждая от вас. — Тя се обърна на хълбок. — Но останете, щом искате. Вашето присъствие или отсъствие не значат нищо за мен.
	Тя го беше изключила. Беше се оттеглила някъде далеч, където той не беше успял да я последва, мина му през ума. Обзе го страхотно отчаяние. Нейната кристална студенина не оставяше никакво съмнение. Но нима беше за чудене, че му прехвърляше вината за всичко, което я беше сполетяло? Знаеше, че се беше провинил и че гневът на Санчия беше оправдан. Тя беше страдала и той трябваше да прояви разбиране.
	— Но за мен значи нещо — каза той меко. — Искам да остана при теб, Санчия.
	Тя не отговори, а той забеляза, че се беше отдръпнала още повече от него — в царството на съня.


	— Изведох Санчия на чист въздух на палубата. Но наистина, Лион, аз не съм й бавачка — оплака се Лоренцо е жален тон. — Макар че човек може да си го помисли, като види как съм я изкъпал, преоблякъл и какви грижи полагам за нея. Ако си искал да я гледат като писано яйце, трябвало е да вземеш слугиня на борда. Той спря тирадата си. — Или самият ти да се нагърбиш. Откакто е дошла на себе си, кракът ти повече не е стъпвал в каютата й.
	— Добре знаеш, че нямах никакво време да й търся камериерка — Дамари ни гонеше по петите.
	— Питам се защо второто ми предложение дори не се обсъжда.
	— Санчия въобще не желае моето присъствие. — Лион сграбчи по-здраво кормилото. — Показа го съвсем ясно.
	— И по тази причина беж да те няма и се криеш като мишка, да не я тревожи възбуждащата ти компания?
	— По дяволите… та тя все пак е болна.
	— Вече не е. — Погледът на Лоренцо се плъзна към Санчия, която стоеше до перилото на борда. Топлото следобедно слънце обагряше в огненочервено нейните кестеняви, развети от вятъра коси. Тя подлагаше лицето си, сякаш искаше да погълне без остатък топлината на слънцето и силата на вятъра. — Окопитила се е, възвърнала е силите си и е събудена за живот. Дамари не и е нанесъл сериозни поражения, ако не се смята ръката й, а тя заздравява добре. Състоянието на Санчия в никакъв случай не буди тревоги и опасения. Иди и се убеди с очите си.
	Лион го погледна неспокойно, а после отново отклони поглед.
	— За Бога, не ми досаждай. Да не би да очакваш да я видиш в леглото ми, макар още да не се е възстановила напълно?
	— Та кой говори за леглото? — Попита Лоренцо невинно. — Или може би собствените ти помисли не са толкова чисти, както се опитваш да ми внушиш? Санчия е променена, както и двамата забелязахме. Кажи ми, Лион, не си ли стигнал още до идеята колко хубаво би било сега да легнеш със съвсем друга жена? Същото прелестно тяло, но все пак различно. Твоето любопитство винаги е било неутолимо. Не те ли изкушава да потърсиш нови вълнения?
	Лион отвърна погледа си.
	— Не, тази мисъл не ми е минавала през главата.
	— Лъжеш! — Лоренцо се засмя от сърце. — В Мандара ще трябва да отидеш на изповед и да молиш за опрощаването на този грях. Как ти се струва, ще й хареса ли на Санчия в Мандара?
	— Тя няма да има възможност да прецени. Както добре знаеш, ще остане в Генуа.
	— И в Генуа ще хвърлим котва вдругиден?
	Устните на Лион се свиха в иронична усмивка.
	— Времето ли ти се вижда кратко?
	— Бих предпочел повече време, но и това ще стигне. Е, тъй като се противиш прекалено, ще трябва да ти го кажа без заобикалки.
	— Какво именно?
	Лоренцо не обърна никакво внимание на сарказма на Лион.
	— Докато сме на борда, не желая да имам повече нищо общо със Санчия. Тя е твоя собственост, следователно грижи се за нея, както намериш за добре. — Той замислено намръщи чело. — Включително смяната на превръзката. Твоите пристъпи на чувство за вина вече са непоносими и отказвам да ги търпя повече — погнусата от раната също. — Той се обърна. — Излезе вятър, а Санчия не е наметнала шала си. Може да се простуди.
	— Ама ти току-що твърдеше, че не била вече толкова крехка — клъвна го Лион.
	Лоренцо се подпря на перилото на борда, като сипваше недоумяващо рамене:
	— Навярно е по-чувствителна, отколкото си мислех. Та кой съм аз, за да мога да преценя? Да не съм лекар.
	Той стоеше неподвижно, гледаше спокойно морето и не обръщаше никакво внимание нито на Лион, нито на Санчия.
	Лион поседя още четвърт час зад кормилото на кораба, преди да го предаде на моряка зад себе си.
	После мина покрай подсмихващия се скришом Лоренцо и се спусна надолу по стъпалата към Санчия.
	— Вятърът се усилва. Прибери се в каютата си — предупреди я той.
	— Добре, ей сега. — Тя не го погледна. — Тук ми харесва, защото имам чувството, че мога да видя безкрайно надалеч. Какво има зад хоризонта?
	Погледът му проследи нейния до точката, където морето и небето се докосваха.
	— Зависи от това колко надалеч се пътува. Доскоро хората вярваха, че ще се сгромолясат от края на земята в бездната, където ще ги глътнат чудовища.
	— Това са приказки за сплашване на децата — отвърна тя нетърпеливо. — Чувала съм да разправят за храбри мореплаватели, които се осмелили да стигнат надалеч и намерили невиждани богатства.
	— Страни, богати на злато и сребро, с безкрайни гори, гъмжащи от опасен дивеч. — Той спря за малко. — И пълни с чудовища.
	— Христофор Колумб не намери никакви чудовища. — Тя го изгледа критично от главата до петите. — Нима вярвате в тези приказки?
	— Вярвам, че непредпазливия го дебнат опасности от всички страни при проникване в непознатото. Освен това вярвам, че човек постъпва добре, като се подготвя за тези опасности. — Той се усмихна уморено. — И също вярвам, че съществуват много видове чудовища.
	— Ала възможността да се натъкнете на чудовища не би ви попречила да потърсите какво лежи отвъд хоризонта?
	— Не.
	— На мен също. Там отвъд има толкова неща…
	Страстната разгорещеност, която се долавяше в гласа на Санчия, караше лицето й да сияе и очите й да блестят. Потънала в размисъл и мечти, тя погледна към Лион. Животът беше започнал отново за нея, както правилно беше отбелязал Лоренцо. Изглеждаше така, сякаш след тежък непробуден сън най-после е дошла на себе си.
	— Не виждате ли? Хоризонтът крие толкова много обещания.
	Лион познаваше това вълнение. Сходно чувство на откривателска страст беше изживял преди повече от две години, когато във венецианското пристанище го озари мисълта, че животът му е лишен от смисъл.
	— Да, виждам много добре… едно безгранично обещание.
	— Ще ми се да видя всички страни, Колумб откри и още много други.
	Лион се усмихна снизходително.
	— Навярно един прекрасен ден ще те взема със себе си на откривателско пътешествие и ние ще намерим… — Лицето й обаче придоби непристъпно изражение и у него забушуваха гняв и ярост. — Ах, но какво приказвам? Откривателските експедиции съвсем не са за жени. — Той поспря, преди да продължи предизвикателно: — Но ако си много добра и послушна, може да ти донеса подарък като утеха за всичко пропуснато.
	Тя не го удостои с отговор. Погледът й все още беше впит в хоризонта.
	— Защо не казваш нито дума? — В гласа му се долавяше раздразнение. — Знаеш, че съм прав. За жени няма място при големи пътувания. Те трябва да останат вкъщи, да тъкат килими…
	— А къде е тяхното място? — Санчия се обърна с лице към него. — В леглото на някой мъж — в очакване на течността му? В тъмницата — в очакване на наказанието му? Там ли е тяхното място?
	Той имаше чувството, че ще получи удар. Предишният му гняв мигом се изпари.
	— Санчия, ако подозирах, че си в опасност, щях да остана в лабиринта. Нямах ни най-малка представа, че Дамари е толкова наблизо.
	— Защото не ви казах. Защото бях толкова глупава и повярвах, че мога да отклоня вниманието му и по такъв начин да увелича преднината ви.
	Лион я погледна недоверчиво.
	— Искала си да отклониш вниманието му, така ли? — Той я хвана за раменете. — Нима напълно си се побъркала? Защо не ме предупреди? Аз щях…
	— Нямаше да направите нищо. — Санчия се освободи от обятията му и направи крачка назад. — И аз го знаех. По тази причина отвлякох вниманието на Дамари. Планът ми беше да направя кръг и да се върна при вас, но Дамари ме хвана. — Тя го гледаше от упор в очите. — А пък вие ме оставихте на произвола на съдбата.
	— Санчия… — На Лион не му достигнаха думи. Какво можеше да каже за свое оправдание, когато обвинението й съдържаше зрънце истина? — Не виждах никакъв друг изход. Ако беше уловил и нас, това щеше да бъде сигурна смърт за всички ни.
	— Смятате ме за глупачка без капка разум в главата? За известно време бях толкова глупава и се вкопчих като удавник в сляпата вяра, че незабавно ще ме освободите само защото ми бяхте дали думата си. — Тя си пое дълбоко дъх. — После обаче си наложих да претегля и премисля кое е истина и кое лъжа. Длъжна бях да го сторя, иначе отчаянието щеше да ме унищожи. Имаше мигове, когато ми се струваше, че ще се задуша в безсилния си гняв.
	Лион беше разтърсен от съчувствие и разкаяние, когато погледна надолу към превързаната й ръка.
	— Аз изпитвах същото.
	— Да, вие сте ревали и вилнели от гняв, но не сте имали и най-малка представа, как се чувствах аз в тъмницата. — Тя се извърна и погледна към морето. Изправената й стойка издаваше непреклонност. — Защото вие никога не сте били толкова безпомощен, колкото бях аз в тази килия, толкова безпомощен, колкото съм била през целия си живот. Вие ме оставихте на произвола на съдбата, но аз знаех, че сама съм си виновна за моето положение, защото исках да измамя Дамари, без да съм ви предупредила. Вие въобще не сте човек, който дава лекомислено обещания. По всяка вероятност щяхте да се опитате да го удържите. — Усмивката й беше само горчивина и горест. — Макар и да бе обещание, дадено на някаква си робиня.
	— Имах твърдото намерение да удържа на думата си.
	— До известна степен решението беше мое. Но не престъпеното обещание ме докара до бяс и лудост.
	— Какво тогава? — Той я разглеждаше изпитателно.
	— Обстоятелството, че въобще отидох заедно с вас в лабиринта.
	Той замръзна от почуда.
	— Та това беше твое собствено решение. Ти го взе свободно, без външна принуда.
	— Знаете ли защо тръгнах с вас? — Тя избухна в престорен смях. — Защото ми подарихте една усмивка. Защото бях толкова благодарна за добрината и дружелюбието ви, че щях да ви следвам по петите до края на света и да правя всичко, само и само да се отнасяте така към мен. — Погледът й пробягна по лицето му. — И съм убедена: вие много добре знаехте, че по тези причини ще тръгна доброволно с вас, без да поемате никаква отговорност.
	Той прехапа устните си.
	— Смяташ ме за толкова жесток?
	— Да. — Тя издържа на погледа му. — Убедена съм, че бихте сторили всичко, за да грабнете „Вихрения танцьор“ от Дамари. В сравнение с него аз нямам никаква стойност за вас. Аз съм само една робиня, създадена, за да я използват. — Тя вдигна недоумяващо рамене. — Навярно вие въобще не осъзнавате това.
	Възможно ли бе да е вярно? Той се стремеше отчаяно да си възвърне „Вихрения танцьор“ и за целта се нуждаеше от нейната помощ. Нима се беше опитал да я примами чрез добрини, тъй като обещанието му пречеше да й нареди чрез заповед да го последва в лабиринта? Ако беше вярно, то вината му беше далеч по-голяма, отколкото му се струваше.
	— Ти притежаваш твърде голяма стойност за мен.
	— Ах, така ли? Сега вече, когато отново имате „Вихрения танцьор“, повече не ви трябват никакви крадли. Сега имате нужда от тялото ми, трябва ви блудница, с която да задоволявате пороците си.
	Думите й дълбоко го засегнаха.
	— На една блудница се плаща, а аз нямам намерението да давам още пари за услугите ти. Ти и Джовани вече получихте достатъчно от мен. — Той се усмихна подигравателно. — И защо да не те използвам? Изглежда не си склонна да ми разкриеш истинската си същност, но аз забелязах, че полагаше твърде големи усилия да ми харесаш. Моето наслаждение беше и твое.
	Червенина заля бузите й.
	— Вие ми доставихте удоволствие, но… — Тя напразно търсеше точните думи. — То беше едно фалшиво удоволствие, едно натрапено удоволствие, защото не го правех доброволно. Вие обладахте тялото ми, защото вярвахте, че го притежавате като собственост. — В очите й просветна студен гняв. — Вие не го притежавате. Не ме притежавате.
	Той се стъписа. Каквото и да беше очаквал от нея — това всеобхватно отхвърляне го свари неподготвен.
	— Притежавам договор, който го доказва.
	— Не ме е грижа какво казва вашият договор за покупко-продажба. Не е справедливо някой да може да притежава друг човек. Не бива да е така. През целия си живот се примирявах с робското си съществуване, тъй като майка ми твърдеше, че така трябва да бъде. Тя казваше, че винаги съм щяла да бъда само робиня, а пък Джовани можел да прави с нас, каквото му скимне, защото ни е купил. Само че тя се заблуждаваше, както и Джовани, и вие също. В тъмницата на Дамари ми стана ясно, че никой няма правото да ме принуждава за нещо против волята ми само заради къс хартия. — Тя си пое дълбоко дъх и продължи разпалено: — Вече не съм ваша робиня и няма да ви се подчинявам.
	Той стоеше пред нея като поразен от гръм.
	— По дяволите приумиците ти — каза Лион тихо. — Ти можеш да ме смяташ за самия дявол, но принадлежиш на този дявол и аз няма да търпя никаква съпротива.
	— Трябва да ви окажа съпротива.
	— В такъв случай паметта ти е много къса. Ти ми обеща вярност и послушание.
	— Не защото ме купихте, а защото помогнахте на Елизабет и момчетата. — Тя вдигна превързаната си ръка. — Вие си възвърнахте „Вихрения танцьор“, но аз бях човекът, който плати цената за него. Сметките ни са уредени, Лион.
	Той отвърна поглед от ръката й и се загледа в морето.
	— В твоите очи може би, но не и в очите на закона.
	— Не и във вашите — допълни тя е жар. — Знаете, че погасих задълженията си. Защо не го признавате?
	— Признавам го. Задълженията са погасени — каза той полугласно. — Ала договорът съществува.
	— Скъсайте го. Освободете ме.
	Той поклати отрицателно глава.
	— Защо трябва да те освобождавам?
	— Защото така е справедливо. Боже милостиви, трябва да има справедливост на този свят, иначе всичко би било безсмислено.
	— Ти искаш да си свободна… в момента. Ала помисли за по-нататък… като моя робиня си под закрилата ми. Не е никак лек животът на една жена, която е сам-сама в света.
	— Знам. Винаги съм вярвала, че робинята е в по-добро положение от свободната жена. Но съм се лъгала. — Тя пристъпи крачка към него. — Една свободна жена може сама да решава. Такава възможност не съм имала никога. Онова, което изстрадах в подземието на Дамари, се случи само защото бях ваша робиня и изпълнявах вашата воля. Ако някога отново се наложи да търпя такива мъчения, то ще бъде само защото доброволно съм поела върху себе си болката. — Тя разтърси глава. — Вие никога няма да ми позволите да решавам сама. Не искам да съм повече под ваша закрила.
	— Много жалко, тъй като ще останеш под моята закрила. И ще търпиш моята близост.
	— Вие не ми подарявате свободата, макар да знаете, че е справедливо и редно да го сторите?
	Той се усмихна подигравателно.
	— Че откъде да знам кое е справедливо? И кое е лошо? Справедливо ли е да се лишавам от собствеността си? Няма ли да е лошо, ако те лиша от закрилата си, когато Дамари дава мило и драго, за да те пипне отново? — Подигравката му се смени с неприязън. — Санчия, не ме учи кое е справедливо и кое не. Това определя оня, у когото е властта.
	— В такъв случай ще трябва да намеря начин да се сдобия с власт, тъй като няма да допусна да ме притежавате и в бъдеще. — Погледът й го следеше от упор и не се отделяше от него. — И няма да допусна да си служите с тялото или ума ми. По-добре ме освободете, тъй като нито ще ви доставям удоволствия, нито ще ви слугувам.
	— Няма нужда ти да ми даваш. Като твой господар имам правото да вземам. — Той спря за миг. — Когато ми скимне. Но няма защо да бързам. Давам ти възможност да свикнеш отново с мен, преди да те извикам в леглото.
	Излязла извън себе си, тя впи очи в него.
	— Не ме ли разбрахте? Не искам повече да ви служа!
	— Напротив, разбрах. — Той се обърна и тръгна към кърмата. — Но съм решил да не се гневя на държанието ти. Заради мен ти се наложи много да страдаш и затова ще ти простя няколко остри думи.
	— Имам право на свобода!
	— В такъв случай ще останеш разочарована, понеже няма да я получиш. Върви в каютата си. Не бих искал да се простудиш и да се разболееш.
	— Вие няма…
	— Не, аз няма да те освободя — повтори той през рамо, докато се изкачваше по стъпалата към кърмата. — Макар и да ти се струва, че и аз съм чудовище като Дамари. Длъжен съм да ти кажа, че дълбоко ме заболя, когато онзи изверг те взе в плен. Ти струваш много за мен.
	— Като собственост ли? — изрече тя презрително.
	— Като… Санчия.
	Очите й се разшириха. Последните му думи бяха откровение, което я изненада. Когато той махна на моряка и отново пое кормилото, тя му обърна гръб и се загледа във водата.
	— Е, изглежда не успя много да я зарадваш — отбеляза Лоренцо, който се приближи към Лион. — Какво каза тя?
	— Иска си свободата. Каза, че не била вече робиня и аз трябвало да скъсам договора.
	— Хм, това не ме учудва. — Лоренцо се замисли. — Макар да съм разочарован, че е избрала тъкмо този момент. Повече щеше да ми допадне, ако продължаваше да показва добра воля и да изпълнява желанията ти. Предполагам, че си отхвърлил искането й?
	— Не я освободих — Лион сграбчи кормилото още по-здраво.
	— В такъв случай за теб още има надежда. Не си се предал съвсем на тъмните радости на покварата.
	— Тя е моя — изрече Лион грубо. — Няма никакво право да ме напуска. Тя… — Думите на Санчия отново и отново се връщаха в ума му. Смяташе, че той не е неин господар, но се заблуждаваше. Дори и без договор един мъж имаше правото да грабне и задържи онова, което му харесва. Така е било винаги, а и така ще си остане. Освен това с него й беше по-добре, отколкото без него. Една жена е изложена на прекалено много опасности в света на мъже като Каприно, Дамари и Борджия.
	И на Лионело Андреас.
	Не, и дума не можеше да става той да застрашава Санчия. Бързо отпъди от себе си тази смехотворна мисъл. Щеше да се грижи за нея. Щеше да й подари множество красиви неща и да направи живота й по-радостен.
	И да обладава тялото й, за да му се наслаждава, докато това страстно влечение не се уталожи.
	И какво нередно имаше в това? Той я беше въвел в удоволствието, а тя беше реагирала недвусмислено. Фалшиво удоволствие, така го беше нарекла.
	— В такъв случай ще спиш ли днес с нея? — попита Лоренцо. — Вече е здрава. Разгледай я внимателно. Изглежда прекрасно.
	Нямаше нужда да я разглежда внимателно. Нейната чиста, лъчезарна хубост с пламнали от войнствен дух очи бяха все пред него. Слабините го заболяха, когато си я представи гола-голеничка в плевника, гледаща го с плахо очакване. Поиска отново да прониква в нея, да чува нейния вик…
	Но в бъдеще тя щеше да се съпротивлява. Нямаше да се поколебае дори да се бори, ако се опиташе да я насили. Щеше да го лиши от правото му, независимо от последствията.
	А пък ако прибегнете към принуда, съществуваше опасност да я нарани и озлоби.
	— Е, как я намираш? Преди случката с Дамари ти беше пощурял по нея.
	Той все още беше щур по нея. Знаеше, че трябва да изпитва покаяние и съчувствие, а не похотливост. Някъде дълбоко в душата му милостта беше жива, ала похотта надделяваше. Не можеше да я остани да си върви и трябваше да намери начин да я убеди, че животът й като негова робиня е най-доброто за нея.
	— Да, тя ще ми достави удоволствие.
	Натрапено удоволствие.
	Споменът за резките думи на Санчия го проряза болезнено.
	Насилието означава болка, а пък той не можеше да й я причини, след като заради него беше пострадала толкова много.
	— Днес няма да спя с нея. Знам, че ще бъдеш разочарован, но е по-добре да изчакам.
	Лоренцо искаше да възрази, но размисли и само отбеляза:
	— Разбира се, ти си прав. Ще е добре да почакаш известно време. Сигурен съм, че въздържанието ще подейства твърде благотворно на характера ти, а ние двамата знаем как ти се отразява самоограничението, нали?
	Без да изчака отговора му, той се затътри надолу по стъпалата на кърмата. Около устните му отново играеше доволна усмивка.


>	Десета глава

	През онази нощ сънят дойде отново.
	Санчия лежеше в мрака и се мъчеше да овладее лудешкия ритъм на сърцето си. Това е само сън, повтаряше си тя непрекъснато. Вече не лежа в тъмницата, намирам се на кораба на Лион, на много мили разстояния от Солинари. Това е само сън.
	Нищо не помагаше. Стените на каютата заплашваха да я затиснат и с всяко поемане на дъх се надвесваха все повече над нея. Трябваше някак да им се изплъзне.
	Най-сетне успя да се изправи и трескаво навлече дрехите си. Искаше да излезе на палубата, да види отново водата, да поеме чистия солен въздух и да мисли за онова, което лежеше отвъд хоризонта. Свобода и приключения…
	И навярно щеше да настъпи мечтаното освобождение от кошмарите.
	Малко по-късно тя стоеше до перилото на борда и гледаше обляното в лунната светлина, мятащо искри море. Да, това беше, което й трябваше. Усети как я обхваща тържествено спокойствие, което побеждава тревогата и потиска тежкия, неизличим спомен.
	— Какво правиш навън? Вече е дълбока нощ… да се разболееш ли искаш?
	Спокойствието й се изпари, когато позна гласа на Лион. Dio, не искаше той да е около нея. Копнееше за мир и покой, а той носеше със себе си само неспокойствие.
	— Шалът ме топли. — Тя се уви по-плътно. — Скоро ще се прибера.
	Лион се приближи към нея до перилото.
	— Веднага.
	— Не! — Опита се да овладее нервите си. Размяната на думи трябваше да се избегне. Мир, спокойствие. — Не мога да спя. Оставете ме сама и аз ви обещавам, че след малко ще се прибера.
	— Ах, ти си склонна към отстъпки? — В гласа му се долавяше почуда. — Трябва вече да си болна. Следобед беше много по-своенравна. Защо не можеш да спиш? Боли ли те ръката? Лоренцо каза, че оздравяването ти вървяло по мед и масло.
	— Ръката не ме боли. С всеки изминат ден е все по-добре. Само съм неспокойна.
	Тя усети погледа му върху лицето си.
	— Сънища ли?
	— Това е без значение. Вървете си. Карате ме да се чувствам още по-неспокойна.
	— Ти мен също. — Той се замисли. — Старият сън ли?
	— Не, не той.
	— Какво…
	— Защо не ме оставите на мира? — Тя се обърна с лице срещу него. — Напоследък сънувам тъмницата на Дамари, а не отходната яма. Сънувам, че чукът е станал меч и фра Луи ми реже пръстите един по един. Тъкмо такива бяха намеренията му, ако искате да знаете. Но в началото те правеха всичко, за да умирам от страх, ето защо си играеха с мен. Донесоха дъската за притискане, сложиха ръката ми на нея и…
	— Шшт. — Ненадейно се озова в обятията на Лион. Бузата и лежеше върху кожата на жакета му, гласът му звучеше плътно в ухото й. — Не говори за това. Не мисли за това.
	— И когато приключеха с мен, те ме отвеждаха за няколко часа в килията, за да си почина и да мисля за след вашия път…
	— Не! — Той запуши устата й. — Не искам да чувам нищо повече. Трябва да го забравиш.
	Тя поклати отрицателно глава и се освободи от ръката му.
	— Не мога да забравя. Просто така съм устроена. Съхранявам всичко в паметта си, а когато през деня си налагам да не мисля за ония изверги, сънувам ги през нощта. — Тя се усмихна горчиво. — Но няма повече да говоря, щом като ви причинявам главоболие.
	— Да, тези неща ме разстройват. Аз… аз ги усещам физически. — Лион я погледна от горе на долу. Тя забеляза тъмните му очи да проблясват на лунната светлина. — Разкажи ми — настоя той ненадейно. — Разкажи ми всичко. От мига, в който те заловиха, до последния, когато те измъкнах от тъмницата. Всичко, което ти сториха. Всичко, което си изпитвала.
	— Защо? Та вие казахте, че не желаете и да чуете за моите патила?
	— Grand Dio, разбира се, че не искам, но трябва някак си да участвам в твоите преживелици. Моя е вината, че те връхлетяха и няма да те оставя сама с тях.
	— Безсмислено е, ако…
	— Разкажи ми.
	И тя му разказа всичко от игла до конец, в началото със заекване, после все по-свободно, докато не остана и най-малка подробност.
	Накрая думите й станаха пак пестеливи и постепенно секнаха.
	— Свърши ли? — Гласът му звучеше измъчено.
	Санчия кимна вдървено.
	— Това е всичко.
	Тя отвърна лицето си, обзета от почуда, защото се чувстваше някак облекчена, сякаш по загадъчен начин Лион бе съумял да изгони част от тези страховити видения от съзнанието й и да ги вземе в своето.
	— Слава тебе, Господи! — Той я грабна в обятията си и я притисна силно. Гърдите му се повдигаха учестено като след бързо бягане, но в прегръдката му нямаше похот. — Ужасна история, която ме разтърси дълбоко.
	Тя усети, че против волята й я обзема конвулсивен смях.
	— Мен също.
	Смехът й донесе облекчение и принизи значението на Дамари в спомена й, нещо, което досега не беше се случвало.
	— Знам — каза той с пресъхнали устни, преди да я отдели от себе си. — Не проумяваш ли, че това вече никога няма да се повтори? Ти ми принадлежиш, а аз ще те закрилям…
	— Аз не ви принадлежа. — Едва го изрече, когато я осени мисълта, че в този миг се чувства по-близка с него, отколкото когато го усещаше вътре в тялото си. Тя отстъпи неуверено назад. — Аз принадлежа единствено на самата себе си. Аз ще…
	Ръката му закри устата й.
	— Нека не говорим сега за това. Не може ли да помълчиш малко?
	Тя отстъпи още крачка назад и извърна глава, за да се освободи от ръката му.
	— Наистина не ми остава нищо друго, след като ми запушвате устата с вашата лапа — отвърна тя остро. — Ако не желаете да ме слушате, оставете ме сама.
	Той я погледна мрачно.
	— Не искам да те оставям сама.
	Санчия долови някакъв необясним пристъп на облекчение. Усещаше, че съвсем не иска да бъде сама и че бдителността на Лион бе утеха за нея напук на троснатото му държание.
	— В такъв случай трябва да ме оставите да говоря, когато си искам.
	Мрачното изражение на Лион изчезна и той изведнъж се разсмя:
	— Откакто дойдох тук, на палубата, не правя нищо друго, освен да те слушам. — Той я хвана за лакътя и я дръпна към стълбите. — Ела.
	Тя се опита да се освободи.
	— Къде ме водите?
	— Тук. — Той се беше спрял пред стълбите към кърмата и я повдигна едно стъпало нагоре. — Седни. — В усмивката му имаше нещо хлапашко. — Нима си помисли, че ще те повлека към леглото? Опитвам се да докажа, че съм търпелив. В момента си в безопасност с мен. — Той посочи с глава моряка зад кормилото. — Тъй като нямам намерение да те деля с него, би било ужасно да те обладая тук пред очите му.
	Тя го погледна с любопитство.
	— Делили ли сте някога жена с други мъже?
	— Твърде често дори. Блудниците, които вървят подир войските, никога не достигат.
	Той прочете неодобрение в погледа й и седна до нея върху стъпалото.
	— Да, аз съм блудствал и убивал, също така съм обладавал жени против волята им. — Той забеляза, че тя замръзна. — Та какво си очаквала? Аз въобще не съм кротък и благ придворен като Марко, а съм един суров воин. Превземе ли се един град, жените са част от плячката.
	— Това не прави деянието по-добро — каза тя отчетливо. — Как сте се чувствали, когато сте го правили?
	— Човек привиква към това, както към повечето неща. — Той потъна за малко в спомените си, преди да признае: — В действителност обладах само един-единствен път някаква жена против волята й. Бях на четиринадесет години, опиянен от власт и победи. И копнеех страстно за жена. Тя беше женището на търговеца и се беше скрила в дюкяна му. Че защо не, мислех си аз, другите също не се колебаеха да вземат онова, което по право им принадлежеше. Дори съм наблюдавал и баща си да се забавлява с жени, независимо дали искаха или не. — В началото той се поколеба, но сетне продължи разпалено: — Но аз въобще не изпитах наслада. Очите й бяха празни, тя ридаеше… Не смогнах да я задоволя. Задържах я при себе си, докато condotti се изтеглиха от града, а на сбогуване й дадох пари. Не допуснах също някой друг да я докосне, но… самият аз не почувствах нищо.
	Санчия не каза нито дума след изповедта му.
	В този миг той се обърна толкова рязко към нея, сякаш тя го беше нападнала.
	— Не търся извинение. Аз съм това, което съм и върша онова, което трябва да върша. У мен има малко мекота, но нося справедливо сърце и връщам всичко, което ми дават, било то добро или зло. Ти трябва да ме приемеш такъв, какъвто съм.
	Неговата разпаленост я стъписа.
	— Защо ми казвате всичко това?
	Противоречиви чувства помрачиха лицето му.
	— Не знам защо. — Усмивката му излезе крива. — Упражняваш странно въздействие върху мен. Лоренцо каза, че непременно трябвало да ида на изповед. Навярно ще искам прошка за неща, които не могат да се простят.
	Тя отвърна очи от лицето му. Настъпи мълчание.
	— Войнишкият живот вече не ви ли харесва? — заговори тя накрая.
	Той вдигна рамене.
	— От детството си насам не познавах нищо друго. Вършех добре работата си. Баща ми от все сърце се радваше на напредъка ми.
	— Но на вас не ви харесваше, нали? — упорстваше тя. — Заради това ли разпуснахте вашите condotti и се заловихте с корабостроенето?
	— Морето винаги е било в кръвта на хората от моя род. Най-напред, когато преди повече от век семейството ни дошло от Персия в Италия, сме се заселили във вътрешността на страната — далеч от бреговете. — Той изкриви лице. — Но по природа въобще не сме селяни и не забогатяхме от земята. По тези причини моят прадядо грабнал меча. Воюването ни е по-присърце и ние натрупахме състояние от него!
	— Но сам зарязахте военния занаят? — Санчия го гледаше внимателно.
	— Спечелихме достатъчно богатства, а на мен ми дойде до гуша да се хвърлям в боя заради разни велможи, които единия ден ми плащаха за това, че се бия за тях, а на другия ден наемаха другиго, който ми крадеше парите. — Облегнат на стъпалото, той погледна нагоре към издутите от вятъра платна. — Един ден видях във Венеция да влиза някакъв кораб от Мадагаскар. Цялата сутрин бях събирал остатъка от наемническото си възнаграждение от Signoria*1. Изцяло се бях наситил и преситил на Sercnissima*2. — Споменът го накара да се усмихне. — Вятърът надуваше платната, можех да усещам мириса на морето и на канелата, която разтоварваха и ненадейно осъзнах… — Той се обърна и я погледна: — Не е ли време да спиш?
	[*1 Върховната власт на италианските градове — държави през Средновековието — Б.пр.]
	[*2 Общо название на князете — управници на малки държави — Б.пр.]
	— Ни най-малко. — Тя го гледаше от упор. — И какво осъзнахте в оня миг?
	Той се изправи на крака и я повлече със себе си.
	— Осъзнах, че е крайно време да се върнем към морето — там, където ни е мястото.
	— И защо тъкмо корабостроене? Защо не откривателски експедиции или търговия?
	Той поклати отрицателно глава.
	— Хайде да спрем засега. Върви вече в леглото си.
	Санчия усети горчиво разочарование. За пръв път Лион се беше показал като човек, а не като заплашителна загадка. Не искаше да прекъсва мигът, в който беше надзърнала в същността му, от страх да не изчезне завинаги.
	— Не ми се спи.
	— И на мен — отвърна той и добави откровено: — Но тялото ми бурно настоява за своето, а ако не желаеш да го приемеш, тръгвай си мигновено. — Той се усмихна едва забележимо, когато видя как очите й се разшириха. — Мигар мислиш, че вече не те желая? Желанието ми се обажда неизменно, щом си близо до мен и това трябва да понесеш.
	— Трябва да понеса само онова, което искам да понеса.
	— Което си решила, че искаш да понесеш! — поправи я той с меко натъртване. — Мога да ги въздействам така, че да пожелаеш да ме понесеш.
	Когато вдигна очи към него, усети познатото чувство между бедрата си. Не, тя не искаше да усеща нищо. Не беше вече неговата играчка в леглото, не биваше да покачва никаква отзивчивост, иначе нямаше отърваване от него.
	— В такъв случаи решавам да не ви искам. Няма да… — Тя прекъсна мисълта си, когато срещна настойчивия му поглед. — Лион, пуснете ме.
	— Ела в леглото, Санчия.
	— Не мога.
	Обзе я отчаяние, когато го погледна. Лицето му беше безмилостно, непреклонно. Сега съжаляваше, че не бе отишла в каютата си, както й заповяда. Току-що я беше дарил с утеха, беше й позволил да надникне в суровата бруталност на живота, който го беше блъскал от всички страни и издялал от него онова, което представляваше. Сега поне го разбираше, макар и да не се съгласяваше с него, а разбирането водеше до влечение.
	— Няма да остана в Генуа, ще избягам от там.
	Той остана като ударен от гръм.
	— Не бъди глупава. В Генуа ще бъдеш в пълна безопасност. Дамари никога няма да измине такъв дълъг път, за да те залови, а аз ще се погрижа да си добре подслонена, преди да отпътувам.
	— А ако дойдете отново? — Санчия поклати отрицателно глава. — Щом искате любовница, върнете се при Джулия Марцо и ме освободете.
	— Никога няма да те освободя!
	— В такъв случай ще трябва да оставите някой да ме пази. Когато се върнете, няма да съм вече там. — Тя го гледаше умолително. — Защо не искате да ми подарите свободата? Та вие казвате, че за вас самия робството би било непоносимо и сте щели да избягате от него.
	Той изглеждаше непреклонен.
	— Знаеш ли наказанието, което бих могъл да ти наложа за подобно престъпление?
	— Мигар мислите, че се боя от наказание? — Тя се усмихна горчиво. — Научих се да живея с болката. Дамари беше добър учител. А вие никога няма да ми причините болка.
	— Много ли си сигурна?
	— Да, ето защо не трябва да ме заплашвате с онова, което никога няма да направите, Лион. Повече не се боя от вас.
	По лицето му бяха изписани гняв и разочарование.
	— Навярно ще трябва да променя държанието си. Моите методи очевидно са станали твърде прозрачни. — Той се обърна и тръгна по палубата. — Ти си мъчна жена. — Лион извика на кормчията: — Вземи обратен курс… връщаме се в Пиза!
	Пиза! Санчия беше толкова слисана, колкото и кормчията, който изпълни заповедта на Лион.
	— Намираме се само на един ден път от Генуа.
	— И ти току-що ми съобщи, че ще избягаш от там, щом като замина. — Той прехапа устните си до кръв. — В такъв случай ще те задържа при мен.
	— В Пиза ли?
	— В Пиза корабът хвърля котва. Не мога да остана там, тъй като бих искал да се уверя, че Дамари не е нападнал Мандара.
	— Но Лоренцо каза, че това било твърде невероятно.
	— Мандара ми принадлежи. Трябва да съм съвсем сигурен в делата си.
	— Следователно ще ме вземете със себе си в Мандара?
	— Ти не ми оставяш никакъв друг избор.
	Лунната светлина падаше право в лицето му. Никога Санчия не беше виждала това лице по-навъсено.
	— Да, ще те взема със себе си в Мандара.


	— Ей там е Мандара, Санчия. — Лоренцо обузда коня си, наведен напред на седлото и посочи укрепения със стени град насреща. Неговото иначе толкова равнодушно лице показваше необичайно оживление.
	— Не е толкова далече, колкото изглежда. Половин час езда и ще сме пристигнали.
	Лион го удостои с мрачен поглед през рамо:
	— Едно обстоятелство, което сигурно те кара да ликуваш.
	— Да, честно казано, чувствам се почти щастлив. — Този път тонът му беше лишен от всякаква ирония. — Макар и съвсем да не съм сигурен, че думата щастие означава нещо. — Той вдигна рамене. — Ала в края на краищата има много думи, които са без значение за мен.
	— Колко е красиво!
	От височината на хълма Санчия можеше да разгледа опасаната с крепостни стени Мандара и част от разпрострелите се в долината на север лозя. Погледът й се върна обратно към крепостта, която властваше над града, неволно дръпна юздите и кобилата й с пръхтене отметна грива назад. Санчия си наложи да се успокои. Мисълта за предстоящата среща с майката на Лион не биваше да я плаши. Тази жена не представляваше никаква опасност за нея. Лион беше казал, че няма да настанят Санчия в замъка, а в някоя малка къща в града. Майка му щяла тутакси да разбере, че Санчия е прекалено незначителна особа в живота на Лион и щяла да я остави на мира.
	Трябваше да намери начин да напусне Мандара. Това беше новата й натрапчива мисъл, но я завладя прилив на разочарование, когато погледът й отново падна върху високите стени на града. Откакто бяха тръгнали от Пиза по суша, не се бяха появили никакви възможности за бягство. А в Мандара, върху територията, където господстваше Лион, бягството й изглеждаше почти невъзможно.
	— Санчия, откажи се.
	Тя се обърна и видя, че Лион я следеше с очи.
	— Ти няма да напуснеш Мандара.
	— Не се заблуждавайте. Ще намеря начин. — Тя отново погледна към замъка. — Забравяте, че съм опитна крадла. Ще ви бъде трудно да ме държите под ключ.
	— Това не е необходимо, тъй като тук ключовете и резетата са излишни. Ще видиш, че рововете, подвижните мостове и градските порти се охраняват от мои лични войници. — Усмивката му беше достойна за любов. — И ще се погрижа недвусмислено да предупредят стражите, че ще бъдат скопени, ако допуснат да направиш дори и една крачка извън градските порти.
	— Мисля, че това ще подейства доста убедително — чу се мекият глас на Лоренцо. — Лион е прав. Откажи се от помислите си за бягство, Санчия.
	Вместо отговор тя пришпори коня си и той се понесе в тръс надолу по полегатия склон.
	Портите на Мандара се разтвориха широко, когато конниците бяха още на цял хвърлей разстояние. Двама конници излязоха насреща им от града. Ездачът на едрия кон със сиви петна веднага пое ръководството и препусна стремително срещу тях.
	— Отрежда ни се честта да имаме личен ескорт — промърмори Лоренцо. — Благородната Катерина.
	Санчия се втрещи. Погледът й се съсредоточи върху фигурата, която се носеше право към нея. Поради значителното разстояние не можеше да различи чертите на жената, но без никакво съмнение се касаеше за една illustrissima*, за една дама с положение и авторитет. Яздеща изправена върху седлото, с непоколебимата си стойка, със своята сила и грация тя напомняше за сина си. Ръстът й не можеше да се прецени, но изглеждаше едра и стройна, с широки рамене под пелерината от аленочервено кадифе.
	[* Букв. светейша (итал.), тук висша аристократка. — Б.ред.]
	— Само кураж, Санчия. — Погледът на Лоренцо беше вторачен в приближаващата се ездачка. — Оставила си е копието вкъщи.
	— Санчия въобще не се нуждае от кураж — каза Лион, преди да пришпори коня си. — Майка ми няма да й стори нищо.
	Лоренцо се задоволи само с едно презрително изсекване на носа.
	Катерина Андреас обузда своя сив жребец точно пред сина си, а Санчия се подготви неволно за предстоящата среща. Майката на Лион не се нуждаеше от никакви оръжия, за да вдъхна респект, дори страх и ужас.
	Чертите на Катерина бяха твърде изразителни, за да може да се нарече хубава; долната половина на лицето й беше твърде удължена, челюстта й — прекалено здрава, а веждите й бяха женският вариант на дебелите черни греди на Лион. В резките й разпоредителни маниери имаше нещо мъжко, което контрастираше с високите й, сякаш изваяни с длето скули, а също така и с огъня, проблясващ в благородните тъмни очи. В блестящите й черни коси се провиждаха посребрени нишки, но лицето й беше стегнато и почти гладко.
	Внимателният поглед на Катерина заопипва лицето на Лион.
	— Ти си здрав и невредим?
	Лион кимна.
	— Какво стана с Дамари?
	— Не е потеглил срещу Мандара. — Тя сви на рамене. — Този негодник никога не би се осмелил. Той предпочита да купи други хора, които да вършат мерзостите му. Марко е оставил съгледвачи в Пиза. Дамари е напуснал града и се отправил към Борджия, след като узнал, че ти си на път за Генуа. — В очите й заиграха весели пламъчета. — Ще трябва да бъде много убедителен пред Чезаре, за да обясни защо не носи „Танцьора“. Да можех да чуя отнякъде какво ще му каже, за да прикрие факта, че не е успял да се справи само с трима мъже.
	— И с една жена — добави Лоренцо тихо.
	Погледът на Катерина го стрелна. Тя кимна официално.
	— Лоренцо.
	Той приведе главата си в подигравателен поклон.
	— Дона Катерина.
	После дамата се обърна към Санчия.
	— Ти ли си робинята Санчия?
	Санчия се изправи като свещ.
	— Аз съм Санчия. Но вече не съм робиня.
	Катерина погледна Лион.
	— Подарил си й свободата? Марко ми каза, че си нямал такива намерения.
	— Не съм сторил нищо подобно. Тя изглежда вярва, че то ще стане истина, ако само го повтаря достатъчно често.
	— Сметката ни е уредена — каза Санчия. — Аз съм свободна.
	— Какво става тук? — попита Катерина. — Та ти възнамеряваше да я оставиш в Генуа. Марко каза…
	— Тя е тук и ще остане — възрази Лион грубо.
	Катерина присви очи.
	— Няма ли да я подслониш в замъка?
	Лион поклати отрицателно глава.
	— Ще се настани в града.
	— Освен ако не желаете да я почетете с някоя покана — подхвърли Лоренцо. — Положително Лион би отстъпил пред вашите настоявания, благородно госпожо. Той е толкова предан на дълга си син.
	— Не! — каза Лион. — Лоренцо, стой настрана. Това не те засяга.
	— Нашият скъп приятел Лоренцо твърде рядко се спира пред подобен аргумент. Това ваша работа ли е, Лоренцо? — Попита тя със заплашителна мекота в гласа си.
	Вместо отговор Лоренцо й се усмихна широко.
	— Защо е всичко това? — Катерина се обърна отново към своя син. — Ако си благодарен на Санчия за услугите й, подари й свободата, дай й пари и я остави да върви по своя път. В Мандара няма място за нея.
	— За нея има място там, където аз реша. Мамо, откажи се.
	— Аз няма да… — Тя спря, когато дочу приближаващ се тропот на копита. — По-късно ще се заема с това. Въпросът далеч не е приключен.
	— Никой не е и допускал такова нещо — каза Лоренцо.
	Катерина му хвърли унищожителен поглед, преди да обърне коня си, за да посрещне младата жена, която препускаше към тях.
	— Бианка, колко много се забави! Ако не покажеш повече усърдие, Лион може да реши, че ти не се радваш достатъчно да го срещнеш.
	— Лион знае много добре, че винаги съм щастлива да го видя — отвърна Бианка. — Ти забравяш, че не се чувствам толкова уверено на седлото, за да яздя с твоята главоломна бързина. — Тъмносините й очи, насочени към Лион, бяха изпълнени с любов, в усмивката и се четеше топлина. — Добре дошъл в Мандара, господарю мой. Липсваше ни.
	Бианка беше най-хубавата жена, която Санчия беше виждала през живота си. Слънцето сякаш правеше магии със златистите къдрици в светлокафявите й коси, навити на плитки около красивата глава и подчертаващи съвършенството на чертите й, с които би се гордяла някоя статуя на Афродита. Не, не на Афродита, поправи Санчия картината, която й се натрапваше. Ликът на тази жена беше прекалено невинен, за да се сравнява със светската богиня на любовта. В своята детска чистота тя напомняше по-скоро Психея.
	— Ти също ми липсваше, Бианка. — Усмивката на Лион беше мека и блага. — Изглеждаш отново разцъфтяла и по-жизнена, отколкото при предишната ни среща.
	— Да, наистина съм добре. Марко ме заставя с часове да му позирам за неговите картини в градината. Миналата седмица съвсем изгорях на слънцето.
	— Марко трябва да се грижи по-добре за теб.
	— Е, сега вече си вкъщи, Лион и не е работа на Марко да се грижи за нея — каза Катерина остро. — Ти можеш…
	— Не искаш ли да представиш Санчия на Бианка, Лион? — прекъсна я Лоренцо. — Къде останаха добрите ти маниери?
	— Това ли е Санчия? — Усмивка озари чертите на Бианка. — Марко ми разказа колко си била смела, когато трябвало да се вземе обратно „Вихреният танцьор“. Гордея се да се запозная с теб. Сигурна съм, че скоро ще станем приятелки.
	Откритото държане на Бианка стопли сърцето на Санчия. Усмивката на младата жена й напомни със своята мекота за нежното уязвимо лице на Елизабет.
	— Чувствам се особено щастлива, че се запознах с вас, благородна госпожо.
	— Но вие още не сте се запознали — каза Лоренцо. — Струва ми се, че трябва да се нагърбя с това приятно задължение. Санчия, мога ли да те представя на Бианка, съпругата на Лион?
	Защо се чувствам като паднала от круша? — питаше се Санчия отчаяно. Това, че никой не беше споменал за брака на Лион, още не означаваше, че не е женен. С една бърза усмивка тя се помъчи да прикрие стъписването върху лицето си.
	— Благородна госпожо…
	— Бианка — настоя жената на Лион усмихната. — Трябва да ме наричаш Бианка.
	— Бианка… — повтори Санчия беззвучно. Избягна да погледне Лион. Не желаеше да забележи болката, която я обзе, след като се уталожи първото слисване. Чувстваше се излъгана… повече, отколкото в тъмницата, когато беше повярвала, че Лион я е оставил на произвола на съдбата. Колко глупаво и неразумно беше да се допускат такива чувства! Обстоятелството, че Лион имаше жена, не биваше да я засяга.
	— А пък аз ще те наричам Санчия — Бианка се обърна към Катерина. — Не бихме ли могли да й дадем стаичката до моята. Аз на драго сърце ще…
	— Тя е робиня, Бианка — прекъсна я рязко по-възрастната жена.
	— Все още ли? — Върху гладкото чело на Бианка се появи бръчка. — Сигурна съм, че Лион не е догледал тази формалност. Той е срещу робството. — Тя се обърна към Лион. — Нали така?
	Лицето на Лион остана безизразно.
	— Както казваш… съществуват известни формалности. Ала нейното положение в момента не е толкова важно. Санчия няма да остане в замъка.
	Когато Бианка понечи да възрази, Лион я спря с един жест.
	— По-късно ще видим. Санчия е страдала много и се нуждае от отдих. Наредих да приготвят за нея една къща недалеч от двореца. Там тя ще може да си почине и събере сили.
	Бръчките по челото на Бианка изчезнаха, когато погледът й спря върху превързаната ръка на Санчия.
	— Разбирам всичко — каза тя тихо. — Ти си съвсем прав. Тя се нуждае от спокойствие, за да може да подири Господа и да го моли да й върне наново здравето. — Бианка кимна. — И аз ще се моля за това, Санчия, за да ти кажа час по-скоро добре дошла в замъка.
	— Благодаря — отрони вяло Санчия.
	— И ще ти донеса възглавници и завивки от нас — продължи Бианка. — Навярно ще доведа и една слугиня. Какво мислиш, Лион?
	— Слугиня ще потърся сам — каза той. — Няма нужда да се тревожиш излишно, Бианка. Аз нося отговорността за Санчия и аз ще се погрижа също така за нейното здраве.
	— Положително за Бианка е духовна потребност да прави добрини — заяви Лоренцо. — Милозливостта е волята Божия, нали Бианка?
	— Лион има право, дете мое. — Катерина стрелна с гневен поглед Лоренцо. — Не ти приляга да се противопоставяш на желанията му.
	— Да се противопоставям ли? — Очите на Бианка се разтвориха учудено. — Никога не бих сторила такова нещо. Лион, ти ме разбираш, нали?
	— Стига вече, стига вече. — Търпението на Лион се изчерпваше. — Майка ми беше прекалено груба в подбора на думите си. Подчини се в този случай на волята ми.
	— Но разбира се, както желаеш, така ще бъде — каза Бианка облекчено. — Мога ли да й пратя по-питателна храна от нашата кухня?
	— Прати й каквото искаш — изрече през зъби Лион, преди да пришпори Таброн. — А сега слагаме край на нашето дърдорене и влизаме в града. Трябва да разпитам Марко за Дамари и да поговоря със стражите на портите.


	Боядисаната в бяло къща, към която я водеше Лион, беше твърде малка, но посвоему очарователна. От балкона, отрупан с червени мушката, се откриваше изглед направо към двореца.
	— Тази къща ми е позната — каза Катерина подчертано бавно. Тя вдигна поглед към покритата със завеска балконска врата. Сетне се обърна към сина си.
	Лицето на Лион омекна, когато срещна погледа й.
	— Нямах никакво време да подиря друга къща. Или тази къща, или замъкът.
	— Не съм против решението ти. Дори го намирам за твърде подходящо.
	— Мамо, това не е мое решение. Аз щях…
	— Нямам време да стоя повече тук. Предполагам, че имаш ключ?
	— Откакто къщата е необитаема, собственикът на дюкяна малко по-надолу съхранява ключа.
	— Е, в такъв случай всичко е уредено по най-добрия начин. Хайде, Бианка, трябва да побързаме и да се погрижим за вечерята. — Катерина обърна коня си и се понесе в тръс, следвана по петите от Бианка.
	Лион изръмжа полугласно проклятие, преди да се обърне към Лоренцо.
	— Нали ще вземеш ключа и ще настаниш Санчия в къщата, преди да дойдеш в замъка? Трябва да поговоря с майка си.
	Лоренцо кимна. Погледът му все още не се откъсваше от изправената като свещ на седлото Катерина.
	— Допускам, че къщата е принадлежала на баща ти и е служела за обичайните цели?
	Лион кимна.
	— Боже Господи, защо и тя трябваше да ме посреща? Въобще не биваше да узнава, че Санчия сега е в къщата.
	— Възнамерявахте да ме скриете ли? — попита Санчия. — В случай че ви създавам неудобства, има решение.
	Лион й хвърли изпепеляващ поглед.
	— Санчия, не подклаждай моето недоволство. И без твоите остроумия вече ми се събраха достатъчно ядове.
	Погледът на Лоренцо все още беше вперен в гърба на Катерина.
	— Да, настигни я с коня си, разчувствай я с нежни думи. Тя страшно се нуждае от тях, както ми се струва. — После той се усмихна на Санчия. — Ние с теб ще се оправим добре.
	— Много добре — подчерта Санчия.
	Лион я удостои с мрачен поглед, обърна коня си и препусна подир майка си и Бианка.
	Лоренцо слезе и пристъпи към коня на Санчия, за да я свали от седлото и да върже двете животни за желязната ограда, която опасваше къщата.
	— Почакай тук, докато донеса ключа.
	Няколко минути по-късно той се върна на същото място с ключа и една глуповата на вид, дебеличка млада жена, чиято лъчезарна усмивка бе леко помръкнала от хладните обноски на Лоренцо.
	— Това е Роза Ланцио, най-малката щерка на копринаря отсреща. Тя ще те обслужва.
	Роза приклекна и измърмори нещо за поздрав.
	Санчия разглеждаше слисана младата жена. Умът й не можеше да побере, че тя, която през целия си живот е била робиня, сега стои пред човек, който ще я обслужва.
	— Нямам нужда от никаква слугиня.
	— Лион не е на същото мнение. — Лоренцо отключи входната врата на къщата. Той сбърчи гнусливо нос, когато вратата се отвори широко. — Ела, Роза, цялата къща трябва да се проветри и да се сложи в ред.
	Роза го погледна страхливо и изчезна безмълвно в къщата.
	— Поне не бъбри непрекъснато като гъска — каза Лоренцо. — Страшно ме отвращават дърдорещи жени. — Той погледна Санчия. — Макар че и от теб не мога да се оплача. Откакто ти представих Бианка, сякаш си глътна езика.
	— Аз бях… смаяна.
	— Така си и помислих. Прелестно дете е тази Бианка, колкото добра, толкова и хубава.
	— Да.
	— Направи ли ти впечатление колко е мил и търпелив Лион с нея?
	Санчия усети болезнено убождане под лъжичката.
	— Е, не е толкова необичайно един мъж да посреща мило жена си. Той сигурно много я обича.
	— О, да, всички обичат Бианка.
	Санчия го погледна право в очите.
	— Досега не искахте да зная нищо за нея, нали?
	— Смятах, че ще е по-добре да не знаеш нищо колкото се може по-дълго време.
	— По-добре за кого?
	— За всички замесени. Ще го разбереш, щом опознаеш по-добре ситуацията. — Той я погледна пронизващо. — Но ми се струва, че в момента и без друго имаш доста неща за премисляне.
	— Аз няма да остана дълго тук, за да има нужда да научавам повече за Лионело Андреас и семейството му.
	— Напротив, ще останеш. Лион ще вземе всички предпазни мерки, за да е сигурен, че няма да му избягаш. Подир всичките вълнения и тревоги наистина няма да гледа със скръстени ръце как му се изплъзваш. — Той се усмихна. — Защо просто не се радваш на живота? Прелестна къщурка, слугиня на твое разположение, никаква работа, само безделие. Утре ще идем да разгледаме платове, а аз ще ти поръчам рокли, от които Джулия Марцо да се пръсне от завист. Е, нима това не е никаква съблазън?
	— Не е.
	Лицето на Лоренцо помръкна, но мигом отново се разведри.
	— Забравих, че не си възпитана да се наслаждаваш на обичайните женски радости. Книги! Ще ти набавя книги от замъка, с които ще можеш да прекарваш времето, докато ти поръчам собствени. Тук в Мандара живее някакъв чевръст млад писар, който работи бързо и добре. Можеш да избереш кои творби да ти препише.
	— Книги ли?
	Гласът на Санчия издаваше интереса й. Собствена книга! Каква радост щеше да бъде да притежава магията на словата не само в паметта си, но и върху финия пергамент, за да я докосва с любов и съхрани завинаги.
	— Подвързани във фина червена кожа — продължи да я съблазнява Лоренцо. — С позлатени ръбове на страниците.
	Санчия не можа да сдържи усмивката си.
	— Лоренцо, вие със сигурност сте пратеник на сатаната.
	Той кимна.
	— Постоянно казвам същото на Лион, но той предпочита да не ми вярва. Значи ти ще вземеш книгите и…
	— Книгите няма да ме откажат от бягството — побърза да заяви Санчия. — Трябва да ви го кажа откровено.
	— Е, в такъв случай съм предупреден. — Лоренцо сви рамене. — А сега ела с мен в trattoria* на отсрещната страна на площада. Нека се подкрепим с вино и сирене, докато чакаме Роза да изчисти къщата ти. Тази миризма е непоносима.
	[* Странноприемница, гостилница — Б.пр.]
	— Това не е моята къща — каза Санчия, която вървеше в крак с него.
	— Би могла обаче да е твоя, ако вместо да мислиш само как да избягаш, потърсеше начини да се харесаш на Лион.
	Санчия прехапа устни.
	— Той има съпруга, която да му се харесва.
	— Разбира се. Очарователната, нежна Бианка.
	Санчия вървеше мълчаливо до него, преди внезапно да попита:
	— Отдавна ли са женени?
	Лоренцо кимна с глава.
	— Бяха женени още преди да срещна Лион. Струва ми се, че той е бил на шестнадесет, а Бианка на четиринадесет години. Името й е Бианка Гарлондо и е близка родственица на Балиони. Обвързването с това семейство се смяташе в Мандара за голяма привилегия. Бракът бил уреден от бащата на Лион, както си му е редът. Те се видели едва когато брачният договор бил подписан.
	— Имат ли деца?
	— Не. — По устните на Лоренцо се мярна усмивка. — Скръб и печал в рая. Мандара няма наследник. Ала Бианка е прекалено хубава, за да погрознява от едно майчинство. — Той погледна Санчия с присвити очи. — Кажи ми какво беше първото ти впечатление, когато я съзря?
	— Психея — отвърна тя, без да се замисля.
	Той я погледна изненадано, а после се разсмя от душа.
	— Отново и отново ме изненадваш. Интересно сравнение.
	Като стигнаха пред trattoria, той й предложи стол да седне и с щракване на пръстите извика прислугата.
	— Тукашното vino е превъзходно. Заради него славата на Мандара непрекъснато расте. — Той се отпусна върху стола срещу нея. — Нека сега разговаряме върху една тема, която и на двамата ни се услажда. Кои книги мечтаеш да притежаваш?


>	Единадесета глава

	Пламъците на факлите осветяваха високите градски порти на Мандара и хвърляха призрачен оранжево-червен отблясък върху тъмните коси на Лион. Той напусна кръга светлина и изтича да посрещне Лоренцо.
	— Cristo, ама ти страшно се забави! — Лион нареди с жест на един слуга да поеме юздите на коня му. — Добре ли е подслонена?
	— Доколкото позволи тя самата. Разговаря ли с Марко?
	— Да. Дамари е при Чезаре Борджия, това е сигурно. От Пиза е тръгнал на кон направо за Чезена.
	— Което означава, че не можеш да се докопаш до него, без неизбежно да дадеш повод на Чезаре да нападне Мандара. Значи трябва да проявиш търпение.
	— Не ми е до търпението. До Дамари действително не мога да се докопам, но Каприно е под носа ми. Утре в ранни зори потеглям за Флоренция.
	— В такъв случай днес няма да отидеш при Санчия?
	— Няма. — Лион се обърна внезапно и изтича надолу по стъпалата. — Днес няма.
	— Ах, разбирам. Ти възнамеряваш да прекараш вечерта в прегръдките на прелестната си жена.
	— Лоренцо, един прекрасен ден ще… — Лион предпочете да не изрича заканата си до края. — Ти постигна онова, което искаше, но аз все още не се признавам за напълно победен.
	Лоренцо го последва в голямата зала.
	— Ала победата ще бъде твоя. Това й е хубавото на цялата работа. — Той понечи да тръгне нагоре по широкото дъбово стълбище. — Но признавам, че съм уморен да си играя със съдбата. Дори Господ Бог почивал на седмия ден. Прави тази нощ каквото ти харесва. Аз възнамерявам да прекарам часовете преди лягането с Inferno* на Данте. Той всъщност не проумява природата на преизподнята, ала за мен е утеха да знам, че някой вярва в един Хадес и в един ад редом до онзи, които ние сами си създаваме. По този начин във вселената се получава известно равновесие.
	[* „Ад“, част от творбата „Божествена комедия“ на Данте Алигиери (1265–1321), роман от Флоренция. — Б.пр.]
	— Приятни сънища, Лоренцо.
	От площадката на стълбището Вазаро му хвърли поглед усмихнат.
	— Благодаря, приятелю мой, дано сънят ти даде съвет. Всичко е толкова просто, стига само да го видиш. — Той продължи да се изкачва към покоите, които обитаваше от тринадесет години насам.
	Минаха повече от два часа, когато вратата на спалнята му се отвори със замах и вътре нахълта Катерина Андреас във великолепна кадифена рокля, чието кръгло деколте беше поръбено с филигранна сребърна бродерия. Украсени със сапфири гребени поддържаха тежкия възел черни коси на тила й. От главата до петите тази жена беше господарката на замъка — което по всяка вероятност и искаше да демонстрира, помисли си Лоренцо развеселен. Той затвори книгата си и се облегна назад.
	— Това беше твое дело, нали? — Катерина затвори вратата след себе си. — Лион никога преди не е водил жена в Мандара. Не я искам. Чуваш ли? Не я искам, Лоренцо.
	— Добър вечер, благородна госпожо. Ти със сигурност си прекарала една приятна вечер. Съжалявам, че пропуснах веселите тържествува около завръщането. — Лоренцо й поднесе стола до писалището. — Санчия и аз трябваше да се задоволим с хляб и сирене в trattoria. Санчия беше доволна, но тя не познава друго. — Той я погледна с упрек. — Не се ли чувстваш виновна, че отказваш на клетото дете един по-добър живот тук, в замъка?
	— Не. По-добрия живот нека си го води колкото иска далеч от Мандара. Лион и без друго прекарва тук твърде малко време. Не желая да бъде отклоняван от дълга си.
	— От дълга си ли? Ах, да, заплождането на прелестната Бианка. Предвид склонността на Лион към това развлечение, човек би могъл да помисли, че междувременно е направил цяла дузина потомци.
	— Лоренцо, зарежи тази игра. Аз ще имам внук, а Мандара ще получи наследник. Тази глупост продължава вече твърде дълго.
	— Буквално същото казах на Лион. Вече твърде дълго продължава все така. — Той поклати глава. — И ти добре знаеш, че той няма да докосне Бианка. Междувременно тя се е превърнала за него в по-малка сестра.
	— Това би могло да се промени. — Катерина пристъпи две крачки към него. — Тя е много хубава.
	— Тя е скучна.
	— Тя е нежна и послушна.
	— Тя е дете.
	— Тя е почти на толкова години, колкото и Лион, и е много по-голяма от уличното хлапе, към което е проявил слабост благодарение на красноречието ти.
	— По години навярно е така, но животът на Санчия й е дал зрялост, каквато Бианка никога няма да притежава. Та ти го знаеш толкова добре, колкото и аз. — Той издържа разгневения й поглед. — И не бях аз човекът, който придума Лион да вземе Санчия със себе си. Би трябвало да познаваш сина си достатъчно добре, за да знаеш, че не се поддава на увещания. Обстоятелствата доведоха Санчия в Мандара.
	— С твоя помощ, нали?
	— Според силите си й вдъхвах кураж. Санчия би могла да е отговорът на дилемата на Лион. Тя разполага със смелост и разум, и на мен ми се струва, че двамата твърде добре си подхождат.
	— Света Дево, нима искаш да ме убедиш, че той би могъл да я обича? — Изненадата на Катерина беше огромна. — Да не си си изгубил ума? Страст, да, може би, ала той все пак не е толкова глупав, че да обърка удоволствието с онези трогателни чувства, възпявани от трубадурите.
	— Не, той не е глупав. — Лоренцо се подсмихна. — А ние двамата знаем, че любов е една дума за глупаци и за деца. Все пак не би навредило, ако имаше жена, чийто ум да го омайва така, както тялото й.
	— В такъв случай според мен трябва да я получи — каза Катерина. — Но не тук. Нужен ми е наследник за Мандара.
	— Ти би могла пак да се омъжиш. Достатъчно си млада, за да родиш още едно дете.
	Тя отвърна лице.
	— Харесвам живота си такъв, какъвто е, без съпруг, когото трябва да наричам свой господар и който сигурно ще присвои онова, което принадлежи на Лион.
	— Синът ти не харесва Мандара. Той бди над нея, защото верността към дълга е в природата му, но в действеност му е присърце само неговата корабостроителница в Пиза.
	— Това е просто една прищявка. Корабостроителницата ще му омръзне.
	— Не, в този случай грешиш. Там той е намерил нещо, което досега му е липсвало. Отсега нататък ще идва в Мандара само тогава, когато се налага. Мандара е онова, което харесваш ти, но не и Лион. На него не му е присърце продължението на династията.
	— Въобще не желая династия. Искам само да съхраня това, което съм създала тук. — В тъмите й очи просветнаха пламъчета. — Какво си мислиш ти, кой защитаваше и пазеше Мандара, когато моят съпруг и Лион водеха кой знае къде своите сражения? Карло ми отне Лион, когато той току-що беше захвърлил детските си обуща, а Марко бе непрестанно вглъбен в своята живопис и музика. Аз нямах… — Тя замлъкна, за да продължи след миг с желязна решителност. — Мандара е моето дете. То трябва да живее.
	— В такъв случай се огледай за други средства и пътища.
	— Няма ли да ми помогнеш?
	— Молиш ли за помощ?
	Тя вдигна гордо брадичката си.
	— Не.
	— Това е добре. Щеше да ми е трудно да откажа нещо на една толкова велика и знатна дама. Роклята ти впрочем е великолепна. Трябваше ли да онагледи твоята власт пред мен?
	— Да.
	— Целта е постигната. Чувствам се съвсем незначителен и потиснат.
	— Лъжеш. — Тя го разглеждаше мълчаливо. — Ей няма ли да ме помолиш да се съблека и да дойда в леглото ти?
	— Не.
	— Искаш ли ме в постелята си?
	— Да. — Усмивка стопли студените му черти, когато погледът му я обгърна с любов. — Да, това е най-томителното ми желание.
	— Защо никога не идваш при мен? — Катерина търкаше доволна бузата си като котка о голото рамо на Лоренцо. — Защо трябва постоянно да идвам при теб и да моля да бъда приета в постелята ти?
	Лоренцо галеше нежните и като коприна коси.
	— Ти си голяма дама. Не ми се ще прислугата ти да те одумва. — Показалецът му следваше лениво правата линия на веждите и. — Освен това честолюбието ми е твърде чувствително. Какво ще стане, ако помоля и ти ме отхвърлиш? Бих бил унищожен.
	— Знаех си, че острият ти език няма да ми достави никакво удоволствие. — Тя се изправи, за да го погледне усмихнато отвисоко. — Добре поне, че с една друга част от анатомията си ми даряваш такова удоволствие, защото иначе нямаше да забравя гордостта си и да дойда при теб.
	— Каква нравствена разпуснатост. — Той я целуна по устните. — Може ли господарката на замък да се държи така?
	Тя се отскубна от нето.
	— Не съм разпусната. Това, че идвам по този начин при теб, все още не значи, че споделям любовните страсти с всички, които ме молят за това.
	— Та не съм твърдял такова нещо — промърмори Лоренцо. — Пошегувах се. Днес си прекалено чувствителна.
	— Да. — Тя се взря в мрака. — Онази къща е причината.
	— И аз си помислих същото.
	— Това беше къщата, която Карло държеше за своите любовници. Пазеха я в тайна от мен. — Гласът й стана по-твърд. — Но как можех да избягам от истината? Винаги надделяваше злорадството му да ме дразни с подробности за последната му любовница. — Тя спря за малко, преди да продължи възбудено. — Обич между нас не е имало, но аз бях негова жена, той не биваше да уязвява гордостта ми.
	А нейната гордост е толкова голяма, помисли си Лоренцо, колкото умът й, който от своя страна можеше да се мери с нейното също така сполучливо тяло.
	— Не го ли обичаше?
	Тя поклати отрицателно глава.
	— В началото между нас имаше наслада. Ала подир раждането на децата, когато получи своите наследници, той повече не потърси леглото ми. Лесно му омръзваше една жена и диреше разнообразие.
	— Какъв глупав мъж.
	— Не ме беше грижа. Не бях толкова глупава да вярвам, че ще ми бъде верен до гроб. Мъжете са непостоянни по природа.
	— Наистина е мъдро от твоя страна, че познаваш нашите недъзи и се примиряваш с тях. — Той усети напрегнатите й мускули и отгатна болезненото вълнение, което събудиха у нея спомените. — Би ли се обърнала настрани? Между лопатките ти се крие една прелестна трапчинка, която разпалва любопитството ми.
	С тих смях тя се обърна на хълбок.
	— Лопатките ми ли?
	— Имаш великолепни рамене. — Той притисна устните си към дясното й рамо. — Бих могъл да напиша цяла ода за лопатките ти — Лоренцо прокара устните си по лявото й рамо. — И цял сонет за прелестната трапчинка между тях. — Устните му милваха любовно трапчинката. Той долови как сковаността напуска мускулите й и продължи с преднамерен тон: — Искаше да продължиш да ми разказваш за този идиот Карло. Макар да не зная защо трябва да говори за този скучен тип, когото дори не познавам. Почти съжалявам, че помогнах на Лион да се очисти убиеца му. Той явно си е заслужавал ножа между ребрата. — Устните му се плъзгаха по заоблеността на гърба й. — Допускам, че си била тъй глупава да му останеш вярна?
	Тя сбърчи чело.
	— Защо говориш така? Нима трябваше да запазя верността си, когато той не ми отговаряше със същото?
	— Не е следвало да го правиш, но по всяка вероятност си го правила. Ти принадлежиш към редките създания, за които нарушаването на обета е невъзможно.
	Тя забави за миг отговора си, пречи да каже сърдито:
	— Ако исках, щях да си взема някой любовник. Само че не намерих човек, който да събуди желанията ми.
	— Чак до смъртта на мъжа ти, когато вече никакъв обет не ти пречеше?
	Тя се засмя безпомощно и се обърна с лице към него:
	— Да, негодник такъв, но наистина не си въобразявай, че си първият, с когото съм делила леглото си след смъртта на мъжа ми.
	Лицето му стана отново сериозно.
	— Беше толкова великодушна да ме приемеш преди три години, когато вече отдавна бе вдовица. Радвам се, ако си имала любовници, които са те забавлявали. Навярно са ти доставяли удоволствие. — Дългите му пръсти ласкаво галеха брадичката й. — Ти заслужаваш наслади, Катерина.
	Тя го погледна неуверено.
	— Лоренцо?
	За миг лицето му остана сериозно, преди отново усмивка да озари устните му.
	— И аз също така ги заслужавам. — Ръката му се плъзна от лицето към шията й, която пръстите му умело възбуждаха. — И на мен ми хрумна начин да се наслаждаваме на онова, което заслужаваме.
	Обзеха я тръпките на предчувствието.
	— Ах, така ли?
	Нежните му пръсти докосваха раменете й.
	— Тъкмо си мислех за оплакването ти, че моят остър език не ти доставял никакво удоволствие. — Краищата на пръстите му докоснаха върховете на гърдите и. — Катерина, нещата трябва да се променят.


	— Време е да си вървиш — каза Лоренцо тихо. — Скоро ще се развидели и прислугата ще се разшета.
	— Е, и какво? — Катерина погледна сънливо към него. — Не ме е грижа какво ще клюкарстват за мен.
	— Мен ме засяга. Хайде, тръгвай.
	Тя направи недоволна гримаса, когато бавно седна, изправи се на крака и започна да се облича.
	— Нали знаеш, че все още ти се сърдя заради намесата ти?
	— Знам.
	— И че ще наложа волята си?
	— Най-малкото ще се опиташ.
	Катерина припряно отметна косите си назад и ги закрепи с гребените от сапфир.
	— Защо не можеш да признаеш, че съм права? Бианка и Лион ще живеят в мир и сговор. Ще имат общи интереси, деца, въобще общ живот. Нищо друго няма значение в един брак. Това е далеч повече, отколкото предлагат много бракове. — Тя приглади кадифето на роклята си. — Както и двамата знаем, ти се правиш на твърдоглав само за да ме ядосаш.
	— Така ли?
	Катерина тръгна към вратата.
	— Лоренцо, не ми се изпречвай на пътя. — Тя хвърли поглед назад. — Защо ми се усмихваш?
	— Защото гледката на една толкова хубава дама е удоволствие за мен. Ще ме ощастливиш ли тази вечер с ново посещение?
	Тя обгърна с поглед лицето му.
	— Молиш ли ме да дойда?
	— Не.
	— В такъв случай няма да дойда. — Тя го гледаше войнствено. — Е, какво?
	Той мълчеше.
	— Навярно ще дойда — каза тя, — ако реша.
	С тези думи тя захлопна вратата след себе си.
	Лоренцо за миг затвори очи, за да съхрани последната представа за нея. Силната, сприхава Катерина. По-малко дива и много по-уязвима, отколкото тя самата някога би признала.
	Ала той не биваше да мисли за Катерина.
	Винаги грижливо се стараеше да не мисли за нея, когато не беше при него, защото иначе самотата щеше да стане непоносима. Отвори очи и се загледа, потънал в размисъл, в пламъка на свещта в медния свещник на масата. Сега вече нямаше да заспи, но не изгаряше и от желание да се задълбочи в пътешествието на Данте из пъкъла.
	Внезапно седна в постелята си, отметна завивката и се изправи на крака. Щеше да се облече и да се разходи покрай защитните съоръжения, за да хвърли поглед върху Катерининото царство на име Мандара. Щеше да броди и скита, докато умората му го отзове в покоите.
	Ала нямаше да мисли за Катерина.


	— Санчия!
	Санчия подскочи с тих вик в леглото си. Погледът й зашари из помещението.
	— Dio, аз съм. Не исках да те изплаша.
	Гласът на Лион. Масивната му фигура се открояваше сред бледосивия здрач, който се виждаше през балконската врата. Облекчението й се смени с тревога.
	— Какво правите тук?
	— Тръгнал съм за Флоренция. Исках само да видя да не би нещо да ти липсва. — Сдържаността му я озадачи. — Още преди края на седмицата ще се върна обратно. Лоренцо ще се погрижи за твоите нужди.
	— Не ми трябва никой, който да ме наглежда и бъдете сигурен, че ще направя всичко възможно да не съм вече тук при завръщането ви. — Тя притегли завивката до брадичката си. — И защо трябва нещо да ми липсва? — В гласа й се долавяше безразличие. — Настанихте ме в тази великолепна къща с нейните скъпи украси по стените и красивите сребърни орнаменти. Дадохте ми и една слугиня. Като отплата трябва само да коленича и допусна да проникнете в мен както Джовани в майка ми, нали? Наистина, какво завидно положение.
	— В момента представата, че те виждам на колене, ми доставя истинска наслада — каза Лион троснато.
	— Няма да коленича пред вас. Вървете си вкъщи при бедното създание, което се нарича ваша съпруга. Тя изглежда прекалено склонна да ви изпълнява желанията.
	Той се втрещи.
	— Бианка няма нищо общо с това, което е между нас. Глупаво е да се говори така за нея.
	Санчия усети как я проряза остра болка.
	— Че защо не? Тя е една прелестна, добронравна дама. Не се ли срамувате, че ме доведохте тук и я унижихте?
	— Нямах друг избор.
	— Напротив. И сега го имате. — Думите потекоха от устата й в необуздан, горещ прилив на гняв. — Оставете ме да си вървя. Мигар мислите, че не знаех, за какво са използвали тази къща мъжете от вашето семейство? Та аз не съм паднала от небето като милата ви Бианка. Веднага ми стана ясно какво има предвид Лоренцо. Баща ви е използвал тази къща, за да приютява блудниците си, а вие вървите по стъпките му. Само че аз въобще не съм блудница и няма…
	— Шшт. — Изневиделица той коленичи до леглото й. — Слушай внимателно, ще ти разкажа всичко. — Ръцете му обгърнаха голите й рамене, а от ненадейното съприкосновение тя потръпна. — Ти не си моята блудница — каза той дрезгаво и изтерзано. — Ти си моята… — Той спря да говори.
	— Какво точно? Вашата робиня ли?
	— О, Господи, не знам — пошушна той. — Не знам вече. Но трябва да те имам при себе си. Не знам дали щях да те оставя в Генуа, дори и да не ме беше заплашила с бягството си. — Ръцете му мачкаха раменете й. — Дай да те разгледам. Боже Господи, колко много време мина, откакто те разглеждах за последен път.
	Обля я гореща вълна.
	— Не.
	— Да — с едната си ръка той отмахна завивката, а с другата хвана здраво Санчия, докато погледът му й се наслаждаваше. — Помниш ли още как те обладах в плевника и…
	— Ще се отбранявам. — Тя усети как гърдите й набъбнаха под погледа му, станаха по-сочни, а върховете им се втвърдиха. Не, не биваше да изпитва това. Този път водеше към робията — далеч по-сигурно от договора за покупко-продажба, който той притежаваше. — Пуснете ме, Лион.
	— Ей сега. — Главата му се приведе над гърдите й. — Виж колко са твърди и сладки тези пъпки. Те жадуват за внимание. — Устните му обгърнаха лявата й гръд и я засмукаха — в началото нежно, а после и по-силно. Тя нададе тих вик, олюля се като житен клас и се задържа изправена, защото той я държеше. Устните му се плъзнаха към дясната й гръд и й посветиха същото внимание. Сетне той вдигна глава. — Мое.
	— Не!
	Той потърка насам-натам широката си буза о гърдите й.
	— Да. — Лявата му ръка се плъзна между бедрата й. — Винаги.
	Връхлетя я вихрушка от чувства и тя затвори очи. Той започна да я гали нежно и възбуждащо.
	— Не… не искам. Вие ме унижавате.
	Лион спря. Тя чу запъхтяното му дишане в тишината. Пусна я.
	Санчия отвори очи и видя как той се надигна, една масивна сянка в утринния полумрак. Прекоси с две крачки стаята, спря пред вратата и изрече през рамо:
	— Завий се.
	Тя претегли завивката нагоре, приковала поглед в гърба му. Той я беше пожелал. Очакваше, че ще пренебрегне думите й и ще я обладае. Защо не го стори?
	— Възможно е майка ми да дойде и да се опита да те прогони. — Той отвори вратата. — Тя не иска да си тук… за това си има лични причини. Не вземай присърце нейните слова. Аз ще поговоря с нея, като се върна.
	— Разбира се, че е редно да е на страната на Бианка.
	Устните му се изкривиха в цинична усмивка:
	— Тя е на страната на Мандара. Не мога да й се сърдя, че воюва за целите си. Животът й не е бил никак лек. Всички ние трябва… — Той не довърши мисълта си. — Не искаш ли да ми пожелаеш добър път?
	— Вие не се нуждаете от моите благопожелания.
	Лион потръпна, а после вдигна небрежно рамене.
	— Правилно. Досега и без тях се оправях съвсем добре. — Той тръгна да въври. — Остани със здраве, Санчия.
	Безразличието, с което изрече тези думи, не можеше да скрие болката му. Санчия я усети със сърцето си. Тя сграбчи по-здраво завивката, като че ли за да спре думите, които той искаше да чуе от нея. Ала не успя да ги удържи:
	— Добър път, Лион.
	Той застина за миг на прага. После затвори вратата след себе си.
	Санчия се отпусна върху възглавницата си и се загледа в балконската врата. Гърдите й бяха все още набъбнали и я стягаха. Света Дево, тя не искаше да изпита това удоволствие! Не го желаеше, както не желаеше и нежността, която таеше към него. И този копнеж да го извика обратно.
	О, Господи, как искаше той да е при нея!


	Утринният вятър, свеж и студен, блъсна Лион в лицето, щом излезе от градските порти.
	Този хлад беше добре дошъл, помисли си злобно той и пришпори Таброн в галоп. Невиждащият му поглед беше впит в небето, чиято бледа сивота вече се оцветяваше в светлорозово. Защо беше спрял по средата? Съпротивляваща се или не, тя го желаеше толкова бурно, колкото и той нея. Щеше да смогне бързо да надвие отпора й.
	Защо я беше изпуснал?
	На тази вътрешна борба трябваше да се сложи край. Чувствата, които Санчия будеше у него, бяха по-различни от всичко, което беше изпитвал някога. Те се люшкаха между желание и една особена, противяща се нежност. Беше си същинско безумие.
	Трябваше да размисли. Трябваше да намери изход от дилемата и да сложи край на тази заблуда със Санчия.


	— „Вихреният танцьор“ не е ли повече във ваша власт? — попита Борджия глухо. — Дамари, аз ви предупреждавах да не предлагате фигурата на никой друг. Моят баща ми засвидетелства писмено своя интерес… който е толкова голям, че е склонен да тръгне за Чезена, за да види статуйката с очите си. Нямам намерението да го разочаровам!
	— Вие няма да го разочаровате. Ваше Височество — увери го припряно Дамари. — Само ако може да го убедите да отложи пътуването си за няколко кратки седмици, ние ще доставим „Вихрения танцьор“.
	— Ние ли? — Борджия се усмихваше загадъчно. — Нима очаквате моята помощ? В случай че се съглася, допълнителното възнаграждение става излишно. Това ли искате?
	Дамари отчаяно се бореше да запази самообладание.
	— Андреас е прибрал фигурата отново при себе си… не по моя вина. Доколкото зная, той я отнесъл в Мандара. Моята condotti е малка, градът е добре укрепен. Ако ми предоставите войнските, които държите в Чезена, то тогава…
	— Всемогъщи Боже, нима сте си загубили ума? Аз съм обкръжен от смут и размирици тук и в Романя. И при тези обстоятелства трябва да ви дам цяла армия, когато тук всеки момент ме заплашва въстание? Не мога да чакам, докато благоволите да ми върнете войските. — Борджия поклати глава. — Предложихте ми сделка, чиито условия сега ви напомням. Вие ни доставяте „Вихрения танцьор“, а пък моят баща ви възнаграждава с едно херцогство.
	Дамари облещи очи.
	— Светият отец е одобрил цената ми?
	— Вече казах, че той прояви изключителен интерес. — Борджия се усмихна. — Ала ако вие не можете да ми набавите „Вихрения танцьор“, то навярно ще го взема сам. Щом въведа ред и спокойствие в Романя, ще предприема атака срещу Мандара.
	— Не! — изрече Дамари остро. — Фигурата е моя!
	— В такъв случай ми я донесете!
	— Трябва ми време да обмисля плана.
	— Ще пиша на баща си, че имаме малко забавяне — каза Борджия. — След пет седмици потеглям за Рим или с „Вихрения танцьор“, или с вас в каляската ми, за да му обясните защо статуетката не е моя собственост. Кажете ми, Дамари, били ли сте някога в Рим?
	— Още не съм имал това удоволствие.
	— Възхитителен град, с прелестна река, която лъкатуши из него. Навярно сте чули, че собственият ми брат беше изваден от Тибър, целия надупчен от прободни рани? Така и никой не разбра, как е попаднал там, тъй като на такива произшествия в Рим се отдава малко значение. Те се случват твърде често. Изразих ли се ясно?
	— Вие винаги се изразявате ясно, господарю.
	Борджия се извърна презрително.
	— Върви си, Дамари.
	Отпращаха го като най-долен слуга. Дамари преглътна жлъчта, която се надигна у него и си наложи да се поклони учтиво.
	— Бъдете уверен, че ще намеря начин да си върна „Вихрения танцьор“, без това да ви струва излишни пари. Простете, че помолих за вашата подкрепа, благородни господарю. Водеше ме само стремежът да не разочаровам Негово светейшество.
	— Обещавам ви моята прошка, когато получа фигурата. Очаквам ви след пет седмици.
	— Ще бъда на уреченото място — Дамари се поклони още веднъж раболепно и напусна помещението.
	Едва-що беше затворил вратата, той се спря и се опита да потуши озлоблението, което го изгаряше отвътре. Преди броени дни той беше човекът, който държеше в ръцете си както Борджия, така и папата. А сега вече не беше на една равна нога с херцога, а бе само един от неговите слуги.
	А беше толкова близо до целта си!
	Трябваше да запази спокойствие! Щеше отново да се сдобие с власт и положение, щом докопаше „Вихрения танцьор“. Държеше ли пак в ръцете си онова, за което ламтеше Борджия — край на поклоните доземи и старомодните реверанси.
	Ала как да се добере до статуйката?
	Подкупът беше подействал веднъж, но бе твърде съмнително, че Андреас отново ще допусне жива душа до статуйката. Щеше да е чиста глупост да атакува Мандара с малката си войска от наемници със смътната надежда, че щастието ще бъде на негова страна. Андреас беше способен военачалник, а Мандара — прекалено здрава крепост, която можеше да се превземе само с голяма войска. Никакъв подкуп. Никаква сила. Тъй като двете възможности се изключваха, значи трябваше да изчака и да намери начин да надвие превратностите на съдбата, които му се изпречваха. Междувременно можеше да изпрати тайно съгледвач, ако не в замъка, то поне в града. Беше убеден, че преди изтичането на петте седмици, които му беше отпуснал Борджия, щеше да му хрумне някаква дяволия. Никога не би достигнал сегашното си положение, ако му липсваше фантазия.
	Дамари се спусна по каменните стъпала в двора, където един слуга държеше юздите на коня му. Когато се метна върху седлото, той забеляза, че небето се беше покрило с тъмна, сякаш оловна пелена. Вятърът гонеше свирепо облаците, предвестници на бурята. Щеше да се намокри до кости, преди да намери подслон, ала беше недопустимо да се върне при Чезаре Борджия и да го моли за стряха.
	Той вдигна глава. Влажният напор на вятъра, който го удари в лицето, изтръгна от него усмивка. Не се боеше от ездата в дъжда. Ураганът се носеше в северна посока, а това беше добра поличба. Мандара се намираше право на север — защитена, тънеща в доволството и самомнителността на своя малък свят.
	И един друг ураган щеше да помете Мандара, стига да измислеше начин да се стовари с гръм и трясък върху Лион и неговата майка, това чудовище в човешки образ.
	И върху малката робиня Санчия.
	Обстоятелството, че Андреас беше потеглил срещу Солинари, за да освободи малката, беше за него изненадващ обрат. Оттогава той знаеше, че момичето означава много за неговия противник. Да, щеше да се погрижи тази малка робиня да заеме особено място в бъдещите му кроежи.


>	Дванадесета глава

	— Не желая повече нищо да разглеждам — убедено заяви Санчия и обърна гръб на дюкяна с изящните кожени стоки.
	Лоренцо се слиса от твърдата решителност на лицето й.
	— Както искаш. Вече купихме много аршини най-фини платове, шивачката ти взе мерки и сега има да шие дни наред. Но не те разбирам съвсем. Ти не проявяваш въодушевлението, което бях очаквал от човек с твоето сиромашко минало.
	— Трябва да внимавам да не почна да вземам прекалено много — отвърна тя разсъдливо. — Ако привикна към богатства, които в действителност никога не могат да бъдат мои, това ще бъде твърде глупаво.
	— Прекалено разумно! Но те биха могли да бъдат и твои, ако се подчиняваш.
	Тя поклати глава, вече готова да тръгне през площада към къщата си.
	— Ще остана тук не по-дълго, отколкото трябва.
	— А защо не? В Мандара може да се живее твърде добре. Попитай, когото искаш. Лион нареди да се вдигнат красиви сгради, данъците му са умерени, законите са строги, но справедливи, а пък благородната Катерина полага усилия бедните да получават храна, а болните — грижи. — Той се усмихна. — Защо се стремиш обратно към Флоренция, когато Мандара ти предлага толкова много?
	— Ах, Флоренция не ме влече. Не знам къде ще отида, но със сигурност не желая да остана. — Тя го погледна. — И вие знаете причината. Лоренцо.
	— Санчия, никой не е действително свободен.
	— Бих искала да видя дали мога да ви докажа противното. Аз самата не познавам нищо, освен робство и тепърва трябва да науча какво е да си свободен. Когато се събудих на кораба, всичко ми изглеждаше толкова ясно и се чувствах достатъчно силна, за да преобърна света наопаки. — Санчия тъжно поклати глава. — Сега обаче имам чувството, че трябва като новородено да уча всичко от самото начало.
	— На твое място бих изчакал, докато Лион ми подари свободата, преди да дръзна да нагазя дълбоките води на новото познание.
	— Но той няма да го направи. Трябва сама да се освободя… когато се яви възможност. — Тя замълча. — Защо Лион замина за Флоренция?
	— Не се ли досещаш?
	— Заради Каприно?
	Лоренцо кимна.
	— В момента той не може да залови Дамари и затова се задоволява с Каприно.
	Санчия изтръпна.
	— Каприно е опасен човек.
	— Лион не пада по-долу — отвърна Лоренцо невъзмутимо. — Каприно не представлява никакво затруднение за него. Не бой се… Ако не бях убеден в това, нищо не би могло да ме спре да не тръгна с него.
	Санчия сведе поглед.
	— Защо трябва да се страхувам за него?
	— Този въпрос би могла да си го зададеш сама. Отговорът може… — Той не довърши мисълта си. — Струва ми се, че идват гости — каза той усмихнато.
	Очите на Санчия проследиха погледа на Лоренцо към двата коня, привързани към желязната градинска порта.
	— Катерина ли?
	— Посещението й наистина трябва да се очаква в най-скоро време, но нито един от конете не е нейният. Ако не ме лъжат очите, твоите посетители са Марко и Бианка.
	Санчия потръпна. Света Дево, тя не желаеше да вижда отново съпругата на Лион. Дори мисълта за Бианка събуждаше у нея странна гузност, към която се прибавяше и едно друго чувство, още по-непонятно и много низко.
	— Какво ли иска?
	— Несъмнено идва да изпълни милосърдните си задължения. — Лоренцо я хвана за ръката и я поведе през тясната градинка пред къщата. — Радвам се, че идват. От разговора с тях може да ти се изяснят някои неща.
	— Какви неща? — Санчия беше изправена пред нова загадка.
	Лоренцо отвори пътната врата и й отстъпи да мине първа.
	— Имаш проницателни очи, служи си с тях.
	— Санчия!
	Бианка изтича насреща й усмихната.
	— Дано не сме подранили много. Бях на църква и на връщане реших да се отбия да ти донеса билково вино за подсилване.
	— Не, никак не е рано. — Санчия се усмихваше свенливо. — Но наистина нямаше нужда да се затруднявате, с изключение на ръката ми, аз съм здрава и читава.
	— Санчия, не бива да говориш така. — Марко влезе в малкото предверие. — Бианка много обича да приготвя разни отвратителни на вкус лекарства за всички, които се съгласяват да ги пият.
	— Виното не е отвратително на вкус — запротестира Бианка. — Подсладих го с мед. Марко, съвсем не е мило от твоя страна да говориш така.
	Марко й се усмихна.
	— Затова пък твоята миловидност и добродетели стигат и за двама. — Като се обърна към Санчия, той продължи мисълта си: — Изглеждаш добре. Скоро вече няма да ти трябват лекарства.
	Когато младият мъж излезе напред и се поклони, тя отново беше трогната от неговата хубост. В своя яркосин велурен жакет и синьо-бели бухнали панталони до коленете той бе толкова елегантен и грациозен, че стаичката сякаш светна.
	— Сигурно вече не си спомняш последната ни среща в затворническата килия на Солинари — каза той сериозно. — За мен обаче тя ще остане незабравима. Ти беше толкова смела, Санчия. Безкрайно съжалявам, че заради нас трябваше толкова много да страдаш.
	Тя поклати отрицателно глава.
	— Не бях смела. Съвсем не е смелост, когато човек търпи онова, което е принуден да изтърпи. — С усилие си наложи да се усмихне. — Но аз не обичам да си спомням онези дни. Да повикам ли Роза да донесе вино? Нищо не разбирам от благородни вина, но Лоренцо ми остави вчера една стомна и каза, че било от най-хубавите.
	Марко поклати глава.
	— Няма да можем да останем, Бианка прекара цели часове в изповедалнята. — Той й хвърли закачлив поглед. — Бремето на греховете й вече заплашваше да я смаже, а пък опрощението им също отне време.
	Бианка направи кисела гримаса:
	— Щеше да постъпиш добре, ако ти самият беше отишъл на изповед. Направо се пръскаш от греховна горделивост. Не се ли перчеше с красотата на картините си?
	— Гордеех се не с изкуството си, а с темата — каза той тихо. — Бианка Хубавата.
	Младата жена му подари сияеща усмивка.
	— Искаш да ме поласкаеш. Картината е онова, което е действително хубаво. — Тя откъсна погледа си от него и се обърна към Санчия. — Трябва да видиш творбите на Марко. Бог го е благословил с истинска дарба.
	— Вече се радвам, че ще ги видя — каза Санчия, потънала в размисъл, докато погледът й шареше от Бианка към Марко и обратно. Те бяха като две лъчезарни деца, жизнерадостни и щастливи да са заедно. — Не искате ли все пак да останете за глътка вино?
	Бианка отказа с жест.
	— Трябва да се връщам в замъка. Днес е денят за посещението при болните. — Усмивката й беше самата благост. — Довиждане, Санчия. Ако взимаш старателно билето ми, ще можеш скоро да ни навестиш и да видиш картините на Марко.
	Марко изглежда се колебаеше и пристъпяше от крак на крак.
	— Лоренцо, ще помогнеш ли на Бианка да се качи на седлото? Бих искал да поговоря със Санчия на четири очи.
	— С удоволствие. — Лоренцо отвори с поклон вратата. — Ако мога да ви услужа с нещо, може би ще се смилите да се помолите за опрощението на греховете ми.
	— Бог прощава на всички грешници — отвърна Бианка убедено. — Идете при свещеника, за да ви спомене в молитвите си.
	— Е, смея да мисля, че Бог е по-отзивчив към молитвите на хубавата Бианка. В края на краищата той е създателят на добрия вкус. — Пръстите на Лоренцо обгърнаха лакътя й. — Веднага се връщам, Санчия. — С тези думи той изпроводи Бианка от къщата.
	Щом вратата се затвори след двамата, Марко се обърна загрижен към Санчия.
	— Смятате ли да останете в Мандара?
	— Не, ще си тръгна колкото се може по-скоро.
	Марко кимна облекчено.
	— Да, това би било най-доброто. В случай, че с нещо мога да ви помогна, обадите ми се.
	— Ако се наложи, ще ви потърся.
	— Разберете, моля ви… не бих желал в никакъв случай да ви отнемам безопасността и охолния живот, Но Бианка е твърде невинна.
	— Разбирам. — В усмивката й се долавяше топлота. — И аз не бих желала да я наранявам, повярвайте ми, Марко.
	— Вярвам ви. — Той се поклони и си тръгна. — Благодаря, Санчия.
	Малко по-късно влезе Лоренцо, затвори вратата и се облегна на нея.
	— Помоли те да си вървиш, нали?
	— Не, предложи ми само помощта си в случай, че възнамерявам да избягам. — Тя го погледна. — Иска да я предпази от страдания и позор. — Санчия спря да си поеме дъх. — Обича ли я?
	— Да.
	— Хубава двойка.
	— Да, приличат на два танцуващи слънчеви лъча. — Думите му бяха придружени от усмивка. — И връзката им е също толкова неземна.
	Санчия отвърна погледа си.
	— Тя също ли го обича?
	— Да, доколкото е способна да обича един мъж. Естествено, никога не би си го признала, тъй като е грях. Тя обича Марко, откакто я доведоха в Мандара, за да я омъжат за Лион. Двамата се почувстваха тутакси привлечени един към друг и можеха да са колкото си искат заедно, тъй като Лион беше винаги на война с баща си.
	— Знае ли Лион за това?
	— Разбра го веднага щом се върна и ги видя заедно. Тогава те се държаха така, както и днес.
	— Разгневи ли се?
	— Не. Натъжи се. Той обича Марко.
	Тя беше усетила обичта между братята, но не можеше да повярва, че Лион ще реагира с равнодушие, когато някой му оспорва собствеността, пък бил той и брат му.
	— Но Бианка е негова жена. Той никога няма…
	— Тя е Психея — прекъсна я Лоренцо. — Ти я разпозна от пръв поглед. И е детински чиста. Как би реагирала Психея на Лион? Невъзможно е да се измисли по-несполучлива двойка. Ако не беше издънка на виден род, тя щеше да постъпи в манастир. Обожанието на Марко й е много приятно. Той е нейният Купидон, защото любовта му е също тъй серафична.
	— Не ми се слуша повече за тях. — Тя овлажни напуканите си устни. — Всичко това не ме засяга.
	— Напротив, ще трябва да чуеш още много неща, тъй като Лион не е само един от светците на Бианка. Той е мой приятел, а на мен ми втръсна да съзерцавам отстрани, как той дава всичко, а нищо не получава в замяна. — Лоренцо продължи несдържано: — Бианка е не само Психея, тя е едно дете, което никога няма да порасне. Нещо не е наред с нея… при женитбата си беше едва на четиринадесет години и детската й наивност отначало изглеждаше на Лион съвсем естествена, но тя не порасна. Просто си остана дете, което живее в някакъв нереален свят, витае в облаците и се преструва, че е зряла жена. В онези първи години Лион отново и отново даваше възможност на Марко да му сложи рога и с радост щеше да признае детето на брат си като свой собствен наследник. — Той направи кратка пауза. — Сетне обаче му стана ясно, че Бианка никога няма да направи Марко свой любовник. Страстта й е толкова чужда, колкото на някое малко дете, а пък Марко дотам е замаян от рицарските любовни романи, че никога няма да посмее да й достави удоволствие насила. — Той поклати недоумяващо глава. — Невероятно, но постепенно се стигна дотам, че Лион повече пребивава в Пиза и допуска двамата тук, в Мандара, да си играят като деца.
	— Е, навярно всички са щастливи със сегашното положение на нещата.
	— Аз не съм щастлив, но нямаше и пръста си да помръдна, ако Катерина не бе решила да промени равновесието. При всяка възможност тя вика Лион под някакъв предлог обратно в Мандара. Копнее за наследник и е достатъчно умна, за да знае, че Марко никога не би окичил рога на Лион, за да й достави жадувания наследник. От друга страна обаче той не би се оженил за никоя друга. Остава значи само възможността да се вкара насила Лион в леглото на Бианка, за да изпълни дълга си спрямо Мандара. — Той се изправи. — Катерина е права само в едно — крайно време е да се промени положението, но не така, както си е наумила тя. Лион заслужава да бъде освободен от своето иго.
	— По какъв начин?
	— Чрез теб. Една по-продължителна връзка би разбила надеждите на Катерина на пух и прах, и би освободила Лион от отговорността му за Мандара. По тази причина ти трябваше да пристигнеш тук, Санчия. Лион досега не беше водил нито една от жените си в Мандара, за да спести унижението на Бианка. На Катерина трябва да й уври главата, че твоето присъствие нарушава равновесието на силите.
	— Моето пребиваване тук не означава нищо. — Санчия го гледаше като зашеметена. — Вие ме използвате като залог.
	— Да — гласеше безстрастният му отговор. — Ала ти ще бъдеш един гледан като писано яйце залог, а пък в случай че дариш Лион с дете, вече няма да ти липсва нищо.
	— Дете ли?
	— Никога ли не ти е минавало през ум? Все пак е възможно Бог да е благословил утробата ти.
	— Не, не е, никога… — Всъщност месечният й цикъл май наистина се бавеше. Случиха се толкова много неща, че беше загубила усет за времето.
	— Ако още не си бременна, то със сигурност скоро и това ще се случи — добави Лоренцо. — А детето ще бъде също собственост на Лион.
	— Не, детето на една робиня е свободно!
	— Това може да важи във Флоренция, обаче в почти всички други градове — държави детето принадлежи на собственика на майката… освен ако не накараш Лион да го освободи. Не мога да си представя, че ще оставиш рожбата си и ще продължиш да гониш мечтата си за свобода. Като си помисли човек, че беше прибрала ония деца във Флоренция от улицата, няма съмнение, че по природа си твърде любвеобилна и родена за майка.
	Не, тя нямаше да остави детето си на произвола на съдбата. Та и как би могла като избягала робиня да се грижи за едно дете? Какво щеше да стане, ако се разболееше или се наранеше? Беше наблюдавала много пъти какво става с изоставените деца. Санчия усети как паниката заплашва да я надвие.
	— Няма никакво дете. Никога няма да имам дете. — Тя запримигва, за да прогони сълзите си. — Ще избягам и…
	— На твое място бих изчакал и взел решението си, когато съм сигурен. Навярно вече е твърде късно.
	— Вие сте жесток — прошепна тя дрезгаво.
	— Не. — За миг в очите му се мярна съчувствие. — Човек не може да притежава всичко, което пожелае. Трябва да се избере. Аз избрах Лион.
	Тя си пое дълбоко дъх.
	— Аз обаче не.
	Той отново се усмихна.
	— Ще видим. Утрешният ден е по-мъдър от днешния. — Той се обърна да си върви. — Сега те оставям. Навярно ще ти трябва време да се освободиш от раздразнението си към мен и да премислиш спокойно онова, което току-що ти казах. Утре ще дойда отново, за да се уверя, че си здрава. — Лоренцо открехна вратата. — Бог да те пази, Санчия.
	Тя постоя малко замислена, после бавно се запъти към салона. Дете ли? Защо никога не се беше сещала за тази възможност? Ако беше бременна, Лион никога нямаше да я пусне да си върви и щеше да иска детето за себе си.
	Не, Господ Бог не можеше да е толкова безпощаден, че да я дари с рожба. Трябваше само търпеливо да изчака, докато думите на Лоренцо бъдат опровергани. Да, тя просто щеше да почака търпеливо.


	Както Лоренцо беше предсказал, Катерина направи своето посещение в късния следобед и беше въведена в салона от възбудената и благоговееща Роза.
	Санчия се изправи, готова за неизбежната среща и затвори книгата си. В усмивката й се четеше решителност.
	— Голяма чест ми оказвате, благородна господарке.
	— Да, тъкмо това правя. — Катерина огледа критично помещението, удостои с пренебрежителен поглед покритото с извезани възглавници канапе и столчето за крака до него, видя дълбоко вдлъбнатите в стената прозорци с оловни стъкълца, матово полирания дъбов дрешник. Аметистът, който украсяваше капака на една кана върху богато резбованата венецианска маса, задържа най-дълго погледа й.
	— Прелестно е тук. Трябва да си наистина доволна. — Тя се обърна с лице срещу Санчия. — Но независимо от всичко, трябва да си тръгваш. Не желая да оставаш в Мандара.
	Санчия, която вътрешно се беше подготвила, че ще я изпъдят, все пак беше изненадана от прямотата на това настояване.
	— Нямам намерението да оставам — каза тя също откровено. — Стига да ми се разреши да тръгна. Вие изглежда забравяте, че не съм свободна да изпълня решенията си.
	Катерина я изгледа с присвити очи от главата до петте.
	— А пък разправяше, че се смяташ свободна, макар че моят син не ти е дал свободата.
	— Така е. — Тя преглътна, за да не се задави. — Но известни обстоятелства биха могли да ми попречат незабавно да си тръгна оттук.
	— Какви обстоятелства? — попита Катерина негодуващо. — На теб май ти харесва да живееш в тази хубава къща и Лион да те глези с дрехи и накити, нали? Е, крива ти е сметката. Аз няма да допусна…
	— Не — прекъсна Санчия тирадата й. — Не ми трябва нищо. — Отново си пое дъх. — Е, не е съвсем така. Глупаво е да твърдя, че не харесвам всичко това. Естествено, копнея за хубавите книги, за дрехите… но не за да… — Тя остави мисълта си недовършена и после каза: — Не се тревожете, сеньора Катерина. Дайте ми малко време и аз ви обещавам, че ще напусна Мандара.
	— А ако не ти дам време?
	— Тогава ще си го взема.
	Изненадата, която се изписа върху лицето на майката на Лион, се смени от неволно уважение.
	— Много си нахална за робиня.
	— Не нахална, а решителна. — Санчия направи печална физиономия. — На една робиня първото не е позволено, а пък без второто тя не би оцеляла.
	— Вярно е. — Катерина я изгледа изпитателно. — Същото важи и за съпругите.
	— В това отношение ми липсва опит, за да преценя.
	— Аз имам този опит. — Катерина внезапно се завъртя, така че се показаха виолетовите й копринени фусти. — Не съм доволна, но понеже не мога да изтръгна от теб никаква отстъпка, няма да си хабя повече думите. Ще изчакам още някое време, докато преодолееш обстоятелствата. — На вратата тя се обърна: — Ако обаче след две седмици си все още тук, имай предвид, че ще започна да действам. Това е предупреждение.
	Без да изчака отговор, тя се понесе навън като фурия с величествената си осанка.
	Санчия въздъхна облекчено. Имаше чувството, че са я халосали здраво по главата. Не беше никак лесно да се държи самоуверено и със самочувствие срещу майката на Лион. Новият живот, в който, без да иска беше попаднала таеше безброй заплахи и предизвикателства, с които тепърва трябваше да се научи да се бори, но за днес й стигаше.
	Тя не искаше да я въвличат в обтегнатите отношения на семейството Андреас. Не искаше да си има работа с господарки като Катерина, докато още не е сигурна в себе си. Не желаеше да бъде нито залогът на Лоренцо, нито Немезида* за сеньора Катерина.
	[* Богиня на отмъщението (гр.) в преносен смисъл — наказваща или примиряваща справедливост, която не търпи голямо щастие и наказва надменността. — Б.пр.]
	И от всичко на света най-малко желаеше да е свързана завинаги с Лион Андреас чрез едно дете в утробата си.


	— Тя ми харесва. — Катерина прикри голотата си със завивката и се изправи на крака. Боса дошляпа до масата и наля с една ръка вино в чашата си, докато с другата придържаше плата. — Не е никак глупава.
	— Тя притежава сила. — Лоренцо седна и се облегна на украсената с дърворезба табла от махагоново дърво. — Знаех си, че ще я одобриш.
	— Това, разбира се, не значи нищо. Не променя факта, че трябва да напусне Мандара. — Катерина вдигна чашата към устните си и му се усмихна през стъклото. — Тя ми каза, че щяла да си тръгне колкото се може по-бързо.
	— В такъв случай съм убеден, че ще опита. Санчия казва винаги истината.
	Усмивката на Катерина се стопи.
	— Освен това ми каза, че имало известни обстоятелства, които я заставяли да поразмисли. Тук ми намирисва на намеса от твоя страна.
	— Нима?
	След втората глътка вино тя се върна при него.
	— Лоренцо, ти си един злосторник. — Подаде му машата и седна на края на леглото. — Ако бях достатъчно умна, вместо прославеното вино на Мандара щях да ти налея в чашата отрова от бучиниш.
	— Много си умна, за да го сториш. — Лоренцо отпи от виното. — Бучинишът за мен е прекалено лесна за разпознаване отрова. В случай че желаеш да ме отстраниш от пътя си, трябва да действаш по-ловко. В края на краищата аз самият съм майстор в това изкуство.
	Катерина се постара да не показва с нищо изненадата си. През всичките тези години, откакто го познаваше, Лоренцо нито веднъж не спомена предишната си професия. Тя пое чашата от ръката му, отпи малко и му я върна.
	— Отрова ли казваш?
	Той вдигна рамене.
	— От време на време. Тя е по-чиста от повечето други методи и сравнително надеждна. В днешно време в Италия бъка от невежи и некадърни отровители и не е чудно, че знатните и богатите са принудени да си назначават опитвачи на храната.
	— Ти обаче не си невеж.
	Очите му бяха ясни и студени.
	— Аз съм самият ангел на смъртта, моя скъпа Катерина. Аз съм ненадминат.
	Тя се загърна по-плътно в завивката, за да прогони ненадейно побилите я тръпки.
	— Но ти вече не си убиец от засада.
	— Заблуждаваш се. Ние оставаме винаги такива, каквито сме, дори и да се променят обстоятелствата в живота ни. И да загубиш всичко, ти пак ще си останеш велика дама. А аз чак до папа да стигна, пак бих бил един убиец от засада.
	— Глупости.
	Дългите му тънки пръсти се плъзнаха по изпъкналите орнаменти на сребърната чаша.
	— Такава е голата истина. Защо възразяваш толкова бурно? Гнети ли те, че си приела в леглото си един убиец? По-скоро бивш убиец от засада, който се е поправил…
	— Защо трябва да говорим за това? — прекъсна го тя ненадейно. — Не ме интересува какъв си бил, преди да дойдеш в Мандара. Важното е само какво вършиш в това легло.
	— Онова, което съм, би заинтересувало много жени. Някои ще настръхнат от ужас. — Той се усмихна. — У други ще предизвикам похотливо желание. Не всяка жена може да се похвали, че е спала със самия ангел на смъртта и е оцеляла. В началото, когато дойде при мен, си помислих, че ти навярно ще бъдеш една от тези жени. Признавам си, че бях разочарован, тъй като се възхищавах от силата и смелостта ти.
	— Защо тогава спа с мен?
	— Аз съм само един мъж, а пък ти си твърде хубава.
	— Хубава ли? Лицето ми е удължено като на кон, а на ръст съм колкото мъж.
	— Ако силата и смелостта притежават красота, на този свят никой не може да се мери с теб, Катерина.
	Ненадейната му сериозност я притесни.
	— Никаква гнусна омая не ме тласна в обятията ти. Дойдох при теб, защото си умен, а отгоре на всичко духовит и защото те желаех. Други причини нямаше.
	— Освен една.
	— И каква беше тя? — Катерина изглеждаше удивена.
	— Не застрашавам теб и Мандара по никакъв начин — нито чрез брак, нито с несдържан език. При мен ти се чувстваш сигурна.
	— Да. — Тя се наведе над него, за да притисне устните си о челото му. — Наистина, с теб се чувствам сигурна, Лоренцо. По-сигурна, отколкото съм била някога с друг мъж. Питам се, защо ли е така.
	— Аз също. Надеждността, която ми приписваш, ме изпълва с огромна почуда. При мен никой не се е чувствал сигурно, откакто бях малко момче.
	— Мръдни малко по-нататък. Студено ми е. — Тя взе чашата от ръката му и я остави на пода. — Искам да си легна при теб.
	Тя се притисна с гръб към него, вперила поглед в жаравата на камината в другия край на стаята.
	— На колко години си бил тогава?
	— Когато станах ангел на смъртта ли? На единадесет. Макар че достигнах този възвишен сан чак след дълги години упражняване. В началото бях съвсем зелен в занаята.
	— Възходът ти в онова, което наричаш свой занаят, не ме интересува — каза тя, изгаряща от нетърпение. — По-скоро ми разкажи за причините, които те тласнаха към него.
	— Ламтеж.
	— Не вярвам в това.
	— Такава е голата истина. Ах, сигурно не още с първата жертва.
	— Кой беше той?
	— Вито Мартинадо. Но не ме питай за името на последната ми жертва. Забравил съм го.
	— Какъв беше този Вито Мартинадо?
	— Капитан на търговски кораб, крайно неприятен момък. Имаше слабост към момчета. Пипна ме в пристанището, отведе ме в стаичката си в хана и ме използва почти цяла седмица.
	— Той те използвал?
	— Това не беше първия път, когато си служеха с мен по този начин. Когато човек е оставен сам на себе си и живее на улицата в Неапол, трябва да е подготвен, че ще стане жертва. При повече късмет получава храна и дрехи, докато отстъпи мястото си на друго дете да бъде използвано като играчка.
	Трезвият му тон разтърси Катерина повече, отколкото би го сторил и най-силният изблик на чувства. Тя усети, че гърлото й болезнено се свива.
	— Славният капитан обаче имаше същите пороци като Дамари. Наслаждаваше се, като ме измъчваше.
	— Не можа ли да избягаш?
	— Когато излизаше навън, ме заключваше с катинар. Трябва да е знаел какво съкровище държи. — Ръката му се плъзна плавно по гърлото й. — Имаш превъзходна шия. Дълга и грациозна…
	— За да му се изплъзнеш, си бил принуден да го убиеш?
	— Той трябваше да отплава с един галеон за Бомбай и възнамеряваше да ме вземе със себе си — едно решение, на което аз по понятни причини се противопоставих. Разбунтувах се и той се нахвърли върху мен. Успях да докопам ножа му и да го забия в сърцето му. — Той целуна Катерина зад ухото. — Косите ти ухаят на цветя!
	— Днес ги мих. Не те ли наказаха?
	— В Неапол? По улиците на този знаменит град убийството е ежедневие. — Той душеше. — Лавандула ли?
	— Да. — Тя преглътна с усилие. — Какво си правил после?
	— Дълго време изпитвах отвращение от интимността… но наистина трябваше да се яде всеки ден. Тъй като бях извършил смъртен грях и вече без друго бях прокълнат, реших, да извлека облага от предимствата на занаята. Убийството беше толкова доходно, колкото и разпространено, а пък аз още тогава се отличавах с голямо самочувствие. Знаех, че никой няма да може да ми съперничи по интелигентност и фантазия, щом като изуча занаята си както трябва. — Той галеше брадичката й. — Лавандулата е прекрасна, но ми се струва, че един парфюм от Арабия би ти прилягал още по-добре. Те са толкова екзотични, с една зрялост, която… — Той прекъсна разсъжденията си. — Но това сълзи ли са?
	— Камината… димът…
	Връхчетата на пръстите му посегнаха да я помилват, но в последния миг замръзнаха и се отдръпнаха.
	— Да, димът. Ти си прекалено разумна, за да проливаш сълзи за негодник като мен.
	— Да, прекалено разумна.
	— И си прекалено обръгнала на всичко, за да изпитваш състрадание към хлапето, което преди повече от тридесет години умря в оня хан.
	— Наистина, прекалено обръгнала на всичко. — Тя помълча известно време, преди да попита: — То умря ли, Лоренцо?
	— Да. Има преживявания, които ни разрушават. Попитай Санчия. Тя премина в Солинари през този огън, ала възкръсна. Аз не. Бях прекалено земен, за да се възнеса като феникс от пепелищата. Огънят ме обхвана от всички страни, глътна ме и ме изхвърли обратно като празна черупка. И с всяка изминала година ставах псе по-празен, така че сега понякога се питам хората не забелязват ли, че ме няма, че съм само един призрак, прозрачен като бистра вода.
	Два пръста докоснаха нежно мокрите й мигли.
	— А пък ти си страдала прекалено много и знаеш, че ние никога не можем да запълним тази празнота, дори и когато си позволяваме всякаква наслада, за да я направим поносима.
	Беше ли това предупреждение или гореща молба за разбиране? Тя се съмняваше дали той би признал едното или другото, а и да го признаеше, тя надали би се осмелила да му отговори.
	— Да, зная. — Очите й отново се навлажниха, а една сълза се отрони и се търкулна по бузата й. — Вече ти казах, че е само от дима…


>	Тринадесета глава

	Седем дни по-късно Лион се завърна в Мандара.
	Санчия, която се препичаше на следобедното слънце на балкона, видя Таброн да се приближава по криволичещата улица. Погледът й се премести от жребеца към конника… От прекомерния изблик на чувства, който я обзе, й се зави свят. Не можеше да е радост. Моля те, милостиви Боже, не биваше да е радост! Трябваше да е облекчение от това, че Лион не е станал жертва на Каприно.
	Лион вдигна глава и я съзря. Той обузда Таброн, докато неразгадаемият му поглед дълго време не се откъсваше от нея.
	— Нося ти подарък. — С движение на главата си посочи към някого зад себе си. — Един Господ знае какво си намерила у него. Той е също толкова вироглав, колкото мулето. Не ме остави нито да хапна, нито да почина, докато не му обещах да го доведа при теб.
	Погледът й се стрелна към дребната фигурка върху гърба на мулето, което Лион водеше подире си.
	— Пиеро? — прошепна тя, извън себе си от радост. — Пиеро! — Тя мигом скочи, изтича надолу по стълбището и изхвръкна от къщата. Когато стигна до градинската порта, Пиеро се въртеше като пумпал върху гърба на малкото муле и не можеше да слезе.
	— Стой мирно — каза Лион, като скочи на земята. — Не съм бъхтил толкова път дотук, за да си разбиеш сега своенравния череп върху плочника. — Той вдигна Пиеро от седлото и го сложи до себе си. — Каква полза от един подарък, ако е счупен?
	Пиеро се хвърли в прегръдките на Санчия и я притисна с всички сили.
	— Санчия, искам да остана при теб. — С необуздана решителност той прибави: — И ще остана.
	— Не казвах ли, че е своенравен? Ще се залепи за теб като репей. — Гледката на двамата накара Лион да се усмихне. — Така, както се беше залепил за мулето през целия път от Флоренция дотук.
	— Пиеро… — Сълзите течаха като река по бузите на Санчия, когато галеше русолявата коса на малчугана. Тя притегли малкото здраво тяло на Пиеро по-плътно към себе си и погледна Лион. — Защо?
	— Ти го обичаш. Не е ли това достатъчна причина?
	Тя искаше да каже нещо, но той припряно продължи:
	— Елизабет изглежда щастлива и доволна като омъжена жена. Твоят Бартоломео изгаря от желание да стане най-добрият печатар в цяла Флоренция, а пък сеньорът явно много го цени.
	— Вие сте ги посетили? — изненада се Санчия.
	Той свъси вежди.
	— Та аз знаех, че линееш по тях и би искала да разбереш как са. След като си свърших работата, остана ми време, за да поразпитам.
	— Каприно… какво се случи с него?
	— Нима Лоренцо не ти обясни? — Лион сви рамене. — Той повече никога няма да ти досажда. Както казах, моята работа е свършена.
	Явно имаше предвид, че Каприно е мъртъв. След години на страх от този човек сега всичко беше свършило. На Санчия й се стори странно, че тази вест предизвика у нея вместо облекчение, неимоверна отпадналост.
	— Той ни измами. — Погледът на Лион не се откъсваше от лицето й. — Заслужи смъртта си. Виновен е не по-малко от Дамари.
	— Онова, което се случи в Солинари, е минало. В началото бях толкова наранена и разгневена, че се заклех да отмъстя, сега обаче искам само да забравя.
	— Не съм толкова благ и хрисим. Вече ти казах, че на доброто отвръщам с добро и на злото със зло. Солинари ще приключи за мен едва тогава, когато бъдат наказани всички виновни за онова, което ти бе причинено. — Лион се метна на седлото. — Ще дойда при теб довечера. Налага се да обсъдим някои неща. — Той хвърли поглед назад, обърна коня си и улови по-здраво юздите на мулето. — Нахрани хубаво малчугана. От тръгването ни насам едва ли е сложил залък в уста.
	— Ей сега. — Думите й се примесваха със сълзи. — Лион?
	Той обузда жребеца и се обърна с лице към нея.
	— Защо?
	Погледът му пресрещна нейния. Лицето му остана безизразно.
	— Солинари.
	Той се обърна наново и потегли към замъка.
	— Санчия. — Пиеро се изтръгна от прегръдката й. — Ще остана тук, Санчия. Той каза, че можело да остана, ама и да не беше съгласен, аз пак щях да остана. Няма да се върна обратно при Елизабет.
	— Шшт, добре, добре. — Тя обхвана бузата му. Колко мека и топла беше бузата на едно дете… вече беше забравила. — Не трябва да се връщаш. Но нима не беше щастлив там? Та ти изглеждаш много добре. — Тя се усмихна дяволито. — Личи си, че си живял в дома на фурнаджия. Напълнял си като мишка в долап.
	Пиеро вдигна рамене. Погледът му не слизаше от нея.
	— Не ми беше там мястото. Аз съм част от тебе. Когато ме попита за това, аз му го казах.
	— Лион ли?
	— Сеньор Андреас ме попита дали искам да дойда при теб. Той ми каза, че са ти причинили страдания и си изпитвала копнеж по мене. Изпитваше ли копнеж, Санчия?
	— Да. — А колко силен беше той разбра едва когато зърна Пиеро на гърба на мулето. — Много ми липсваше.
	— Защото ти си част от мен и би трябвало винаги да сме заедно. И това казах също на сеньор Андреас — обясни той съвсем сериозно.
	— И какво ти отвърна той? — Тя с обич отмахна кичур коса от лицето му.
	— Той каза, че ме разбирал и че трябвало да дойда с него в Мандара.
	Да, Лион разбираше от притежание и собственост, помисли си тя без следа от озлобеност. Ненадейното пристигане на Пиеро я изпълни с толкова гореща благодарност, че за друго просто нямаше място. Ако Лион й беше отнел много, то част от вината бе изкупена.
	— И ти дойде. — Тя го притисна бързо към себе си. — И не си оставил сеньор Андреас нито да почива, нито да яде, докато не пристигнете тук.
	Пиеро изпъна решително брадичката си напред.
	— Исках да те видя.
	— И се радвам, че си бързал. — Тя се изправи и го взе за ръката. — Хайде, ела с мен. Ще ти дам нещо за ядене, а после ще се изкъпеш, какъвто си прашен от пътя.
	Той изостана малко назад, за да хвърли поглед на бавно отдалечаващия се Лион.
	— Пиеро!
	— Санчия, той ме разбра. Не го вярвах, но наистина беше точно така.
	Тя кимна, докато проследи погледа на Пиеро, обзета от радост, объркване и уплаха. Откакто Лион беше напуснал Мандара, тя се подготвяше да се държи с него студено и отблъскващо. Но сега се чувстваше безсилна и неуверена.
	— Знам, Пиеро. — Тя се обърна и го притегли ласкаво към себе си. — Мисля, че Мандара ще ти хареса. Тук е дори още по-хубаво, отколкото в дома на фурнаджията.


	— Сеньор Андреас — извести Роза и побърза да избяга от салона.
	Лион я изгледа ядосан.
	— Какво й има на тази жена? Гледа ме така, сякаш са ми израснали рога.
	— Просто е плашлива. — Санчия се изправи на нозе. — Би трябвало да видите как гледа Лоренцо.
	— Явно затова я е избрал за твоя слугиня в къщата. Той се любува на страха, който всява около себе си.
	— Ами да, наистина умее да внушава страх — отвърна Санчия. Колко рафинирано, с няколко подхвърлени думи преди седмина Лоренцо я беше удържал от бягството й… — Рядко способен, забележителен мъж.
	Лион я изгледа изпитателно.
	— В думите ти не се ли долавя оттенък на озлобление? Какво ти е строил Лоренцо, докато ме нямаше в Мандара?
	— Абсолютно нищо. През цялото време беше много мил с мен. Той ме посещава всеки ден и ми носи книги от вашата библиотека, за да усвоя нещата, които според него следвало да зная.
	— Какви неща?
	— Например правилно държане на трапезата… също как се танцува pavane*1 и moresca*2, разликата между хубавото и лошото вино. — Лицето й се разтегна в болезнена гримаса. — Джовани би бил очарован от тази лекция. — Тя посрещна погледа му с безстрашна прямота. — Лоренцо ме учи на всичко необходимо за ролята ми на ваша любовница в дома ви.
	[*1 Придворен танц с пристъпване, популярен през XVI и XVII век. — Б.пр.]
	[*2 Или morisca, или moriske — бърз танц с пантомимен характер. — Б.пр.]
	— И ти възприе ли новите умения?
	— Малко знание никога не е излишно. — Тя спря, за да си поеме дъх. — Дори и никога да не ми влезе в работа.
	Той прехапа устни, но остави без внимание предизвикателството.
	— Моята майка ми каза, че те посетила.
	— Да, за да ми съобщи, че не иска да остана тук. — Тя се усмихна. — А пък аз й отвърнах, че желанията ни напълно съвпадат. В крайна сметка се споразумяхме, че трябва да напусна града колкото се може по-скоро.
	— Нарочно ли ме дразниш със своята опърничавост? Аз също не искам да си тук. Идната седмица ще отпътуваме обратно за Пиза. — Той замълча, после продължи. — В случай че проявиш разбиране към моите условия.
	Тя се превърна в статуя.
	— Условия ли?
	— Цялата последна седмица мислите не ми даваха мира… Изпитвам към теб нещо, което е твърде необичайно за мен. Не е само желание, а… — той повторно замлъкна и изглежда трескаво търсеше подходящи думи — едно друго чувство. Не мога да си представя, че бих се задоволил с… — Той за трети път спря да говори, преди да избухне с изненадваща сприхавост: — Чуй ме… Държа се като смахнат, недодялан дръвник. — Той пристъпи две крачки към нея. — Стига глупости. Бих искал да живееш в моята къща, да спиш в моето легло не само сега, но и завинаги. Бих искал да ми родиш деца. Затова съм склонен да ти дам свобода, чест и уважение. Какво ще кажеш?
	Тя го гледаше зашеметена.
	— Не знам какво да кажа.
	Внезапно усмивката му грейна.
	— В такъв случай кажи просто да. Сделката наистина си я бива. По-изгодна никога няма да сключиш. Моето богатство е толкова голямо, че мога да ти дам каквото пожелаеш, а пък аз никога няма да поискам повече от онова, което току-що изброих.
	— А какво ще стане с Бианка? — попита тя, потънала в размисъл.
	Лицето му стана непроницаемо.
	— Бианка няма да страда никак от това. Тя е щастлива и доволна тук, в Мандара, а пък ние също ще сме щастливи и доволни в Пиза.
	— А майка ви? И тя ли ще бъде доволна? Лоренцо ми каза, че била решена…
	— С времето ще се откаже от своите планове.
	— Или вие ще я подчините на своите… с времето.
	— Света Дево, та аз нямам никакво желание да вкарвам насила Бианка в леглото си. — Той се усмихна цинично. — Дори бях облекчен, когато открих, че Марко е влюбен в нея. За мен това беше повод да я оставя да върви по пътя си, за да мога и аз да вървя по своя.
	— Освен ако не си промените решението и не се убедите, че майка ви е права.
	— Аз няма да променя решението си.
	— Откъде знаете? Всичко се променя. Само преди един месец бях робиня в дюкяна на Джовани. Днес живея в хубава къща, а пък Лионело Андреас иска да ме направи своя любовница. — Гласът й трепереше от възбуда. — Идния месец или идната година навярно ще ви хрумне, че ви трябва законен наследник на Мандара, и ще се върнете да го направите. Какво ще стане с мен тогава? Или пък ще ви омръзна, а вашето „желание“ ще се е изпарило. Ще ми отнемете ли децата и ще ме оставите ли да отида при друг мъж? — Тръпки я полазиха по гърба. — Ваша любовница или ваша робиня — каква е разликата?
	— Ти никога няма да ми омръзнеш.
	— Как бихте могли да сте толкова сигурен? Та вие познавате само моето тяло, но не и мен самата, а и аз почти не ви познавам. И сега не зная за вас много повече отколкото в деня, когато пристъпихте прага на Джовани.
	— Значи ли всичко това, че ме отблъскваш? Привижда ти се брак с някой друг? С мъж, който може да ти даде благоприличието, което очевидно значи толкова много за теб?
	— Въобще не си хабя времето с илюзии за брак. Та кой би искал да се ожени за мен? Вече не съм девствена, а има достатъчно жени, които повече хващат окото. — Тя овлажни пресъхналите си устни. — Вашето предложение крие прекалено голяма неизвестност и несигурност. Аз следва да ви дам всичко, докато вие може да ме зарежете още утре. Наистина, прекарала съм целия си живот в неизвестност и несигурност, но това би било съвсем друго. Моите деца също ще бъдат захвърлени на произвола на съдбата. — Тя отвърна поглед. — Освен това Бианка ми харесва. Не бих искала да я наранявам.
	— Cristo, и ти ли? Всички се стремят да предпазят Бианка от скръб и горест — Марко, майка ми, сега и ти.
	— И ти също. Защо иначе ще поискаш да напусна Мандара?
	Той вдигна безпомощно рамене.
	— Е, добре. Не исках да й причиня болка. Бог ми е свидетел, че през изминалите години не водех жена тук, за да не я унижавам. Като момче бях принуден да наблюдавам отстрани как майка ми страдаше от изневерите на баща ми. — В тона му се смесиха възбуда и раздразнение, когато продължи: — Но, кълна се в Бога, аз те желая, Санчия и ще те имам.
	Тя зашеметена поклати глава.
	Очите на Лион проблеснаха.
	— Така ще бъде. Ти твърдиш, че не знаеш нищо за мен. Тогава нека да ти разкажа за себе си. Аз не съм непостоянен. Никога не ми омръзват хората или вещите, които ценя. Ти обаче не ми вярваш, значи трябва да ти докажа моята любовна страст и постоянство. Какво щастие, че си тук, в собствения ми дом, че разполагам с време, за да те убедя в моята искреност.
	— Да ме убедите ли?
	— Нима свободните жени не се печелят по този начин? — Той пристъпи крачка към нея. — Преди аз не те отблъсквах. Значи в бъдеще може би отново ще мога да събудя интереса ти. — Той обхвана нежно гърдите й.
	Тя си пое шумно дъх и усети как руменина изби върху бузите й.
	Лион се усмихна.
	— Ще кажа на Лоренцо утре да остане в замъка. Аз ще дойда при теб. Бих искал лично да ти изнеса няколко лекции.
	— Няма да успеете да ме придумате. — Тя се опита да избегне милувките на Лион и горещо се надяваше, че няма да забележи въздействието, което имаха върху нея. — Смятах да се разходим с Пиеро из града.
	— Утре сутринта. Следобед ще пратя моето конярче, което ще излезе на езда с него. В конюшнята имаме едно пони, което повече му подхожда от мулето. — Той я изгледа с присвити очи. — Трябва да отпратиш и Роза. Когато дойда, в къщата не бива да има никой, освен теб.
	— Не, аз няма…
	— В случай че се мотае още тук, аз сам ще я отпратя. — Той приковаваше погледа й с покоряваща сила. — Санчия, не ми противоречи. Никак не ми е лесно да те оставя сега. Утре не желая да ме смущават. Дори и Роза. — Той обхвана гърдите й по-здраво, преди да ги пусне. — Дори и Пиеро. — Ръката му се отпусна, той отстъпи назад. — Никой.
	После се обърна и тръгна към вратата. Преди да излезе, внезапно се закова и й хвърли още един поглед.
	— Беше казала, че когато се върна, няма вече да си тук, но началникът на стражата при градските порти ми съобщи, че не си се опитала да избягаш. Защо?
	— Навярно просто изчаквам удобна възможност — отвърна тя уклончиво.
	Той поклати отрицателно глава.
	— Това би било прекалено цивилизовано за теб. Мислиш си, че не те познавам добре, но едно ми е ясно — ти не си човек, който чака възможностите. Ти ги създаваш.
	— Аз чаках да… — Тя не продължи мисълта си. — Но както и да е… не съм променила решението си. Искам да напуска Мандара.
	— И какво чакаше?
	— Лоренцо твърдеше, че съществувала възможност да съм бременна. Исках да се убедя, че греши.
	Лицето му се вкамени.
	— Дете… — погледът, с който оглеждаше корема й, приличаше на милувка. — И ти си бременна, нали Санчия?
	— Все още не знам.
	— Но това променя всичко, знаеш ли? — попита той замислено. — На жена с дете на ръце никак няма да й е лесно съвсем сама в света. — Ненадейно лицето му се озари от усмивка. — Лоренцо е действал съвършено правилно.
	— Не вярвам, че съм бременна. Но дори да е така, това би означавало само, че трябва много внимателно да обмисля отпътуването си заради детето.
	Той буйно възрази:
	— Заблуждаваш се, Санчия. Това ще означава много повече от простия факт, че носиш в утробата си моето дете. — Усмивката му стана по-широка. — Много, много повече. — Той отвори вратата. — До утре.


	Когато на другия ден следобед Санчия отвори вратата, тя видя Лион да стои пред нея в същия виненочервен жакет, който беше носил при първата им среща на площада във Флоренция. Тутакси я връхлетяха спомени за оня ден: излъчващото сила и самоувереност държание на Лион, нейното собствено раболепие и боязън. Ядосана се питаше, дали той не се опитва чрез дрехите си да й напомни това.
	— Отпрати ли слугинята? — попита той, когато минаваше покрай нея и влезе в салона.
	— Да, но само защото знаех, че иначе вие ще го сторите. Какво е това тук? — Едва сега забеляза, че той носеше под мишницата си две рула пергамент.
	Той хвърли едното руло върху масата и започна да развива второто.
	— Седни на пода.
	— Моля?
	— Седни на пода. — Той я придърпа върху килима и приглади пергамента много предпазливо. — Как да ти обясня, като въобще не знаеш за какво говоря?
	Санчия се приближи по-близо, за да хвърли поглед върху пергамента.
	Лион я хвана за ръката и я притегли до себе си на пода.
	— Това тук е вторият „Танцьор“. Ще нарека кораба „Танцьорът на Катерина“. Ти пътува до Генуа на първия „Танцьор“, който построих. Вторият кораб е далеч по-голям.
	Объркана, тя се втренчи в нанесените със замах линии и математически уравнения, които видя върху скицата.
	— Това корабът ли е?
	— Това тук е проектът на кораба. Самият кораб е в корабостроителницата на Пиза. Току-що започнаха строежа му. — Той посочи с пръст един от многото странични отвори по туловището на кораба. Тук ще бъдат закрепени ремъците. Виждаш, че става дума за трирема*, на всяка пейка за гребците сядат по трима души и всеки от тях обслужва собствен ремък.
	[* Трирема, кораб с три реда весла, разположени отвесно един над друг. — Б.пр.]
	— На кораба, с който пътувах, въобще нямаше ремъци.
	— Защото беше кораб с платна, а не галера. Предпочитам платноходите, но много търговци превозват стоките си само с галери, защото на по-дълги разстояния те са по-сигурни. Наистина и галерата в открито море е зависима от вятъра, а ремъците в повечето случаи остават неизползвани. Когато обаче прибегнат до тях, те са направо от жизнено значение. Галерите не трябва като други платноходи да хвърлят котва навътре, далеч от опасните брегове, тях не ги застрашават и рифовете или възможността да бъдат наново изхвърлени в открито море. Те могат да влизат в пристанища, които са недостъпни за другите кораби и… — Той спря, когато я погледна и забеляза изражението на лицето й. — Какво има? Не можеш ли да следиш мисълта ми?
	— Разбирам всичко, което казвате, но не разбирам защо ми обяснявате всичко това.
	— Ти каза, че не ме познаваш. — Той срещна погледа й. — Това е моят истински живот. Смятах, че ще бъде най-добре, ако опознаеш тази част от мен преди останалите. Спирай ме, ако разказвам твърде бързо. Боя се, че съм твърде нетърпелив учител.
	— Лекции… мислех си, че искате…
	— Да, това исках. — Около устните му заигра насмешка — Но стигнах до убеждението, че този е по-добрият начин на действие. Не най-приятният, но положително оня, който представлява най-малка опасност за теб. Да се надяваме, че скоро ще се освободиш от всичките си съмнения, тъй като не мога да обещая, че търпението ми ще трае вечно. — Той хвърли поглед върху пергамента. — При строежа на всеки кораб се употребява три вида дървен материал. Дъб за скелета, шпангоутите, носовия и кърмовия вълнорез, палубните греди и талпи; лиственица за мачтодържачи и вътрешни подпори, смърч за мачтите и върлините. Дъбовото дърво се стремя да получа от Тревизана, но там горите се подлагат на все по-безогледна сеч, така че скоро ще трябва да се огледам за друг източник. Може би долината на река По…
	— Не ми е нужно да зная подробности от корабостроенето, за да науча нещо за вашата душа — прекъсна го тя. — Главата ми забуча от върлини, мачти и триреми.
	Той я погледна.
	— В такъв случай какво искаш да знаеш? Кажи ми го и ще се опитам да ти го предам.
	За първи път Лион се показваше съвсем откровен пред нея и тя се изкуши да разбере повече за неговите идеи и чувства.
	— Защо сте се заловили тъкмо с корабостроенето? Защото не се отправите на голямо плаване като Колумб?
	— Някой трябва да построи корабите за подобни начинания. Надеждни и мощни кораби, които могат да издържат едно околосветско пътуване. — И той добави съвсем простичко: — Ще ми се аз да съм човекът, който да ги строи. — Той сгъна пергамента на руло. — Да построиш нещо… това е чудесно чувство. Още от дете познавах само разрушението. Навярно исках… ах, липсвало ми е съзиданието.
	Санчия го погледна. Лицето му показваше встрастеност, каквато не беше виждала у него.
	— Но вие говорите за товари и търговци, а не за откривателски пътешествия.
	— Търговията подхранва откритията. Щеше ли кралица Изабела да даде на Колумб корабите, ако не се беше надявала, че след откривателското му пътуване към нея ще потекат реки от богатства? Звънът на монетите е като песен на спрени, а пък аз не съм толкова глупав, че да се докарам до просяшка тояга. Ако сметката излезе, ще постигна и двете. — Той се ухили чак до ушите. — Както сама виждаш, аз съм необикновено алчен човек.
	Той посегна към второто руло пергамент и го разви.
	— Това е чертежът на платнохода, който наредих да построят в корабостроителницата в Марсилия.
	Санчия успя да си спомни смътно, че беше споменал за пътуването си до Франция, когато му откраднали „Вихрения танцьор“.
	— Защо сте се сдобили с корабостроителница, която е толкова далеч оттук?
	— Там върховната власт се меси по-малко, отколкото у нас, в Италия. Еснафските съсловия се грижат повече за това дали членовете им дават добра работа и по-малко — дали са особено добродетелни. Във Франция съумях да спечеля на своя страна един превъзходен корабостроител, който ще надзирава строителството на корабите ми. Очаквам, че още преди края на годината там ще се произвежда повече, отколкото в Пиза.
	Тя се усмихна скришом, когато Лион заразправя за проблемите си с еснафи, въжари и запушвачи на дупки. Описанието на неговите кораби и на това как се строят така го разпали, че напълно забрави колко малко разбира тя от тези неща.
	— Освен това е важен проблемът на евентуална среща с неприятел. Галерата е по-пригодена да издържи един пристъп, докато пък платноходът е по-повратлив в битката. Трябва да се преценят предимствата и недостатъците, когато се избира какъв тип кораб ще се строи.
	— Ще го имам предвид — обяви тя тържествено. — Стига да събера дукатите, за да си построя кораб.
	Той я погледна със смутена усмивка.
	— Ти ми се присмиваш, но аз съм свикнал с това. Лоренцо намира въодушевлението ми за крайно забавно.
	Не беше просто въодушевление, беше истинска страст и Санчия почувства, че не е забавно, а трогателно желанието му да я сподели с нея.
	— Намирам всичко това за много интересно, макар и доста объркващо. Та вие се опитвате за един ден да ми предадете онова, което самият вие сте научили за две години.
	Той кимна.
	— Казах, че съм нетърпелив.
	— Забелязах вече това ваше качество.
	Лион свъси вежди, а после се усмихна.
	— Пак се шегуваш с мен. От Солинари насам не съм те виждал толкова развеселена.
	Беше прав, отбеляза тя учудена.
	— Във Флоренция ти ми каза, че няма да се оставиш Каприно да смачка жизнерадостта ти — каза Лион тихо. — Не позволявай сега случилото се с Дамари да те пречупи. Такава победа не бива да му подаряваш.
	Тя го изгледа удивено за миг, а после грейна в усмивка.
	— Не, няма да се дам. Няма да допусна този кучи син да ми отнеме повече, отколкото вече ми е отнел. — Тя хвърли поглед върху чертежа на платнохода. — А сега ми обяснете защо този кораб се различава толкова много от една галера.
	Лион внимателно я изгледа, а после се задълбочи в скицата и започна да отговаря на въпроса й.
	Той остана целия следобед, но нито веднъж не я докосна, не й внуши с дума или жест дори и намек за интимност. Когато Пиеро се върна вкъщи, той побъбри малко с малчугана, преди да се надигне да си върви.
	— Вашите скици — напомни му Санчия, когато се изправи на крака.
	— Сложи ги в дрешника — Лион посочи към матово полирания дъбов шкаф в другия край на стаята. — Утре ще дойда пак.
	Тя се усмихна.
	— Мигар възнамерявате още да ме обучавате в корабостроене?
	— Не, утре ще донеса нещо друго.
	Замислена, тя още дълго остана сред стаята, след като той си тръгна. Какъв необичаен следобед беше прекарала днес и колко много неща беше научила за характера му… Сега се чувстваше по-уютно, отколкото преди в неговата компания и при сбогуването усети известно съжаление.
	— Да ги заключа ли вместо теб, Санчия? — попита Пиеро с поглед, вперен в рулата пергамент в ръката й.
	— Какво? — Тя се изправи в цял ръст и се усмихна. — Не, сама ще ги сложа. — Прекоси помещението, отвори шкафа и постави грижливо рулата върху лавицата. В тях се съдържаха не само скиците на кораби, но и мечтите на Лион. А мечтите трябваше да се пазят особено старателно в един свят, в който толкова малко блянове се сбъдват. Затвори шкафа и се обърна с усмивка към Пиеро: — Е, достави ли ти удоволствие язденето? Къде ходихте?


	Тя позна ковчежето от махагон, което държеше Лион, от пръв поглед. Та и да иска, би ли могла да забрави малкото сандъче?
	— „Вихреният танцьор“ ли? — прошепна тя.
	Той кимна, когато притвори вратата с крак и внесе ковчежето в салона. Остави го на масата и го отвори.
	— Заради него трябваше да изтърпиш много мъки. Помислих си, че навярно на драго сърце ще го разгледаш. — Той извади златната статуйка от обвивката й и предпазливо я сложи върху масата. — „Вихреният танцьор“.
	Чак сега й стана ясно защо Марко е възприел фигурата като жива, когато я зърнал за пръв път. Мускулите на крилатия жребец изглеждаха тръпнещи от живот под гладката повърхност на златото. Човек усещаше непреодолимото желание да докосне статуетката. Марко беше забравил да й опише как проблясваха косите смарагдови очи и създаваха впечатлението, че постоянно менят израза си.
	Цели минути тя се взираше напълно вглъбена във „Вихрения танцьор“, преди бавно да се приближи и да спре пред масата. Докосна предпазливо основата на статуйката.
	— Чудно красив е… Какво означават тези знаци?
	Той сви рамене.
	— Някакъв старинен надпис. Разправят, че „Вихреният танцьор“ някога се придружавал от глинена плочка. Някой от предците ми трябва да е пренесъл надписа от глинената плочка върху постамента на фигурата, след като плочката се счупила.
	— Какво означава надписът?
	— Това никой не знае. И едва ли някога ще научим. — Лион докосна с любов филигранното крило. — По всяка вероятност той не желае да узнаем.
	Лион говореше за статуйката като за живо същество, а докосването му беше нежно като милувка. Санчия съзерцаваше, зашеметена и загубила дъх, чудно красивата фигура, чиито смарагдови очи като че ли гледаха право в нея.
	Лион я извади от унеса й:
	— Какво има, Санчия?
	— Може би статуйката действително ми напомня за Солинари. Не знам защо, но изпитвам страх, като я погледна. — Нейната неприязън я постави в неловко положение. — Бихте ли прибрали „Вихрения танцьор“ отново в ковчежето?
	Лион кимна.
	— Ама разбира се. — Той взе фигурата. — Аз не исках да…
	— Какво е това? — Пиеро стоеше пред входа на салона и се взираше любопитно в крилатия кон. — Може ли да го разгледам?
	Лион постави статуйката обратно на масата.
	— Това е фигурата на един жребец на име „Вихрения танцьор“.
	— И защо се нарича така?
	— Защото е вълшебен кон, който танцува във вихъра и върху облаците. Санчия смята, че този кон вдъхва малко повече страх и ужас от твоето пони.
	— Значи ли това, че човек трябва да се бои от него? — Пиеро се приближаваше все повече. Сериозният му поглед не се откъсваше от статуйката. „Вихреният танцьор“ и малкото момче стояха един срещу друг очи в очи, а Санчия имаше странното чувство, че сякаш мерят силите си. — На мен не ми внушава страх. Вижте, той се усмихва.
	Санчия остана с впечатлението, че Пегас показа зъбите си. Чак сега забеляза, че отворените бърни биха могли да се възприемат и като усмивка.
	— Няма ли да яздиш днес?
	Пиеро, който не откъсваше очи от статуетката, кимна.
	— Дойдох, за да ти кажа сбогом. Донато чака отвън. — Той игриво почука с показалец по муцуната на „Вихрения танцьор“ — Харесва ми. При нас ли ще остане?
	— Не — изтръгна се от гърдите й. — Той принадлежи на сеньор Андреас.
	— Ама ти наистина се страхуваш от него. Защо? Той е чудно хубав и се усмихва…
	Санчия кимна.
	— Да, наистина е много хубав. А сега бягай… Донато вече те чака и денят е само за разходка.
	Пиеро тръгна неохотно към вратата.
	— Днес ще яздим до лозята. Благодаря ви, сеньор Андреас.
	Пред отворената врата малчуганът хвърли последен поглед на „Вихрения танцьор“ и изскочи навън.
	— Децата обичат „Танцьора“. Аз съвсем не бях изключение. — Лион взе статуйката и я постави предпазливо в тапицираното ковчеже — Санчия, времето ще заличи спомена за Солинари.
	Санчия избягваше да поглежда сандъчето и напразно се мъчеше да се усмихне.
	— Той вече е почти изличен. — Тя се обърна. — Желаете ли чаша малвазийско*? Роза остави една гарафа в… — Тя спря, когато усети огромните му ръце върху раменете си.
	[* Вид южно вино, популярно в Западна Европа — Б.пр.]
	— Не желая никакво малвазийско вино. — Гласът му беше глух. — И съжалявам, че донесох със себе си „Вихрения танцьор“, тъй като, изглежда, те уплаши. Той е част от живота ми и затова си помислих, че ще бъде редно да я споделя с теб. — Той спря. — Така, както ти трябва да споделиш моя живот. — С едната си ръка отмести настрана косите й, за да погали с език чувствителната кожа на нейната шия. — Кожата ти ми напомня за „Вихрения танцьор“. Златиста, гладка и сякаш скъпоценна. Когато те видях гола-голеничка при Джулия, неволно си представих „Танцьора“.
	— Нека не говорим за тогава. — Тя се измъкна от прегръдката му. — Пазя вашите корабни скици в шкафа. Да ги извадя ли?
	— Не. Защо бягаш от мен?
	— Не бягам. Само се питам… — Побиха я тръпки, когато отново усети ръцете му върху раменете си. — Моля ви, не ме докосвайте.
	— Че защо не? Аз обичам чувството на…
	В нейния присмех се долови нотка на съмнение.
	— Така се изразихте, когато ставаше дума за корабостроенето.
	— Не е същото. — Ръцете му се плъзнаха по шията й, а палците му галеха с лениви чувствени движения тила й. — Обърни се към мен. Санчия. Бих искал да виждам лицето ти, за да отгатвам мислите ти.
	— Грешите. — Гласът й трепереше. — Вече казах, че няма да се оставя да ме придумате. Не мога да отида в Пиза… — Тя не довърши мисълта си, защото усети устните му върху шията си. Милувката подейства и на двама им много по-възбуждащо, отколкото той бе очаквал. Твърдото му мускулесто тяло се притисна до гърба й, топлината му я обгърна. Тя се олюля като лист и се облегна на него. — Ще бъде грешка.
	— Не. — Той я обърна към себе си. Погледът му обхвана поруменелите й бузи и треперещите устни. — Ще успея да те убедя. Много съм близо до успеха — по-близо, отколкото ти се струва. — После неохотно я пусна и отстъпи крачка назад. — И няма да престана да настоявам. Играеш ли шах?
	Изненадана от смяната на темата, Санчия не можа да отговори веднага.
	— Не. Вие забравяте, че не съм имала никаква възможност да овладея подобни игри.
	— Аз също, преди Лоренцо да се появи в живота ми. Да ме изтезава върху шахматната дъска му доставя неимоверно удоволствие. Смятам, че е абсолютно оправдано, ако те подложа вече на този вид наказание. Утре ще ти обясня основните правила на шахматната игра. Той учи на интересни тактики за настъпление и защита. Струва ми се, че с него ще съчетаеш ползата с удоволствието.


	— Шах! — каза Лион тихо и премести черния кон. После вдигна поглед към Санчия.
	Тя мислеше напрегнато върху следващия ход.
	— Тази игра не ми харесва. Непрекъснато губя.
	— Не си достатъчно съсредоточена. — Лион се облегна усмихнато назад. — Защо ли, питам се аз?
	_Този ухилен до ушите дявол знае твърде добре, защо не мога да се съсредоточа,_ мислеше си тя ядосана. Лион правеше всичко възможно с объркващата си близост да отвлече мислите й във водовъртежа на страстите. И така ставаше при всяко от посещенията му последната седмица. Той почти не я докосваше, а въпреки това атмосферата между тях беше така наситена с чувства и спомени за миналото, че напрежението й растеше с всеки изминат ден. Когато сега го погледна и усети многозначителния му поглед върху себе си, тя знаеше, че трябва или да се огъне, или да сложи край на всичко.
	— В такъв случай навярно е по-добре да се откажа. — Тя отмести стола си назад и се изправи. — Повече няма да играя. Ако имате желание за още една партия шах, ще трябва да отидете при Лоренцо.
	— Лоренцо ще ме направи на пух и прах. Там аз съм оня, който губи. — Той се усмихваше изкусително. — Не се обиждаш, нали? На един мъж трябва да му се позволи да триумфира поне на едно бойно поле.
	Нещо твърдо и студено започна бързо да се топи у нея. Побърза да отвърне поглед от неговите черти, които, изопнати и съсредоточени, излъчваха особена омая. Нима някога лицето на Лион й се беше струвало твърдо и неподвижно? Напоследък свикна да го наблюдава, да забелязва шеговитите искрици в очите му, внезапното любопитство, когато нещо завладееше вниманието му, проникновеността, когато размишляваше. Тя гледаше на всичко това като на още един признак на растящото безпокойство, което той предизвикваше у нея. Един признак, от който трябваше да се пази като дявол от тамян.
	— Но не и на това бойно поле. — Санчия се обърна и се отдалечи на няколко крачки от него. Макар че не беше помръднал от стола си, тя усещаше, че неумолимо я преследва. — Взех решение — не бива да ме посещавате повече.
	— Така ли? Е, не съм съгласен с него. — Той посегна към нейната нефритова царица върху шахматната дъска. Силните му пръсти я обгърнаха нежно. — Защо никога не носиш зелено? Много ще ти отива. — Палецът му бавно се плъзгаше по шахматната фигура, опипваше издатините и вдлъбнатините, обхващаше гладката повърхност. — Една рокля в нефритово зелено.
	Тя не можеше да откъсне поглед от пръстите му. Движението, с което беше уловил и държеше царицата, беше леко, умело и твърде чувствено. Удивена и същевременно неприятно изненадана, Санчия осъзна, че гърдите й започват да набъбват и върховете им опират о плата на ризата. Тя сведе очи и скръсти ръце върху гърдите си.
	— Лоренцо ми избра зелено кадифе за една рокля, която обаче е прекалено красива за всеки ден. Казах му, че нямам къде да я нося, но той не пожела да ме чуе.
	— Грешка от негова страна. — Лион разглеждаше шахматната фигура в ръката си. — Знаеш ли, че някои благородни люде играят шах с фигури от живи хора? Разстилат в градините си огромни шахматни дъски и подбират сред слугите си или роднините си най-подходящите, които да изобразяват отделните фигури.
	— Да, чувала съм за това.
	— Ти би била една прекрасна царица.
	Санчия усети как бузите й поруменяват.
	— Заблуждавате се. У мен няма нищо царско. По-скоро вашата майка, благородната Катерина, би била подходяща за тази роля.
	Той прокара показалеца си около короната на шахматната фигура.
	— Вярно е, майсторът, който изработи тези фигури, използва майка ми за модел, но съществуват различни видове царственост. — Той постави нефритовата дама върху шахматната дъска.
	Санчия облекчено си пое дъх. И веднага се засрами от глупостта си.
	— Играта с живи хора вместо фигури ми харесва. — Лион й се усмихваше. — Вярвам, че скоро ще я играем.
	— Няма да съм вече тук, за да се отдавам на вашите особени хрумвания.
	— Няма ли?
	— Вече казах, че няма да остана. Изчаквах само, докато се уверя, че няма да имам дете.
	Той продължаваше да стои като вкаменен.
	— И сега си сигурна?
	— Да, от три дни.
	— Признавам, че съм разочарован. Надявах се да си бременна. — Той я гледаше замислено. — Защо не ми каза по-рано?
	— Не исках вие… ах, какво значение има вече това?
	— Възможно ли е да си се радвала на общите ни мигове и да не си искала да ги помрачаваш с нищо?
	— Не. — Тя прокара нервно ръка по косите си. — По-скоро… да. Беше твърде приятно, но…
	— И ти се наложи да откриеш, че изпитваш симпатия към мен, нали?
	Гледаше безмълвно как той се изправи и заобикаля масата, за да се приближи към нея.
	— През изминалите дни споделяхме много неща… Смях, мисли… — Лион стоеше пред нея. Погледът му я разглеждаше изпитателно. — Надявах се, че ще откриеш у мен нещо, което би могла да обикнеш… а не само да се боиш от мен.
	— Аз не се боя от вас.
	— Защо тогава стоиш така и се браниш с всички сили? — Той хвана кръстосаните й ръце и ги разтвори. — Никога не ме е било грижа дали някоя жена ме обича, но сега това е много важно за мен. — Той направи кратка пауза. — Поне неприязънта ти не се ли изпари?
	— Ние прекарахме заедно много хубави часове. Установих, че вие може да бъдете твърде… обичлив.
	Ръцете му се плъзнаха по раменете й.
	— Кажи ми истината.
	Чувстваше се напълно безпомощна. Ако изречеше истината, щеше да разкрие уязвимото си място и той можеше да я нарани, но пък от друга страна Лион се беше разкрил пред нея без всякакви запръжки.
	— Открих у вас много качества, които ми харесват.
	Сияеща усмивка озари щастливото му лице. Той се поклони дълбоко и й подари една бърза, енергична, сладка като мед целувка. После пусна раменете й и направи крачка назад.
	— Повече нито дума. Виждаш ли как си ме укротила? Скоро ще започна да се плаша от всяко смръщване на веждите ти и да съчинявам сонети като истински придворен благородник.
	Укротила ли? Едва не се засмя на глас, когато си спомни с каква огромна, безсрамна чувственост се беше докосвал до шахматната фигура. Той беше брутален, лесно възпламеним и страстен — и щеше да бъде винаги такъв, колкото и да се стараеше да го прикрие.
	— Не съм забелязала да се стряскате, когато се намръщя.
	— Но само защото никога не си го правила. Нима не виждаш как чудесно се разбираме двамата? Бихме били щастливи заедно както в леглото, така и извън него. — В очите му затанцуваха подигравателни искри. — Е, това е прекалено. Навярно не чак толкова много.
	Тя поклати глава.
	— Боже мой, каква вироглава жена си ти! Не биваше да ти водя Пиеро. Явно ти вземаш пример от неговото своенравие.
	Тези случайно изпуснати думи изведнъж я накараха да застане нащрек.
	— Все пак няма да го прогоните, нали?
	Той поклати отрицателно глава. Усмивката му се беше стопила.
	— Ти още не ме познаваш толкова добре, както се надявах. Не настоявам да ми се връщат подаръците, само защото не получавам нищо насреща.
	Беше го засегнала. Първият й порив беше да се протегне и да го докосне, ала тя се боеше, че и без туй е стигнала твърде далеч.
	— Аз го обичам.
	— Какъв щастливец! Аз трябва да изпросвам признанието, че съм ти симпатичен, докато на него великодушно му е отредена твоята любов. — Той вдигна рамене… — Ала за любов не съм молил, нали? Трябва да ти бъда благодарен, че ме учиш на нежното изкуство на търпението. — Той се обърна и тръгна към вратата. — Сега те напускам, тъй като усещам, че вече ти додявам. — Той вдигна умиротворително ръка, когато тя понечи да му възрази. — Защо иначе ще искаш да избягаш. Изглежда трябва отново да прибягна към стратегията на настъплението.
	— Настъпление ли?
	— По-точно, настъпление и защита. Най-древната игра на света. Играхме я цяла седмица. — Той я погледна настойчиво. — Е, партията почти свърши, Санчия. Защо не се предадеш, за да ни спестиш време и усилия? Ако не го сториш днес, ще го сториш утре, или следващата седмица, или следващия месец. — Тонът му стана по-тих и още по-настойчив. — Аз ти харесвам. Ти ме желаеш. Защо не искаш да живееш с мен? Няма нищо срамно в това. Бих убил всеки, който те обиди. У тебе има много любов, а когато чувствата ти към мен угаснат, не искаш ли да обичаш едно дете? — Погледът му се стрелна надолу по тялото й. — Според майка, ми е неестествено, че не желая наследници. — Той замълча за миг — Но сега на драго сърце бих имал дете от теб.
	Тя преглътна, за да преодолее свиването в гърлото си.
	— Не.
	— Да — отвърна той тихо. — Аз мога да ти дам дете, което ще обичаш и ще отглеждаш с цялата си любов. Санчия, ти искаш дете. Ще ти дам онова, което искаш.
	Думите му разлюляха нежни вълни от чувства, които я обгърнаха и подмамиха. Отчаяна, тя разтърси глава.
	— Чувствата ми са застрашени от прекалено много опасности.
	— Ала сега рискът ти изглежда много по-малък, нали? С времето ще разбереш, че напразно се страхуваш. Аз няма да се предам толкова близо преди целта. — Той се усмихна. — Някоя нощ ще ме пуснеш в леглото си и никога вече няма да го напусна. — Той се поклони. — Buona sera, cara.
	Cara. Това сладко, любовно, гальовно име… Той беше го употребил само веднъж преди и после я връхлетя същински ураган от беди. За кой ли път се канеше да я изложи на опасност, а тя пак нямаше да е в състояние да му попречи с нищо, Лион представяше опасността като спасителен маяк, който със сигурност ще я изведе от урагана. И ненадейно осъзна, че той беше прав: някоя нощ щеше да се остави да бъде победена от неговата решителност и от собствените си бурни чувства, и ще го приеме в леглото си.
	Сърцето й биеше до пръсване, когато обърна гръб на вратата и погледна към шахматната дъска. Малката нефритова царицата в ръката на Лион — това щеше да бъде тя.
	Не биваше да допуска това. Но как щеше да му попречи? Тя беше негова собственост, безпомощна пленница в къщата му. Щом протегнеше ръка към нея, тя трябваше да угажда на желанията му. И докато това бе така, съществуваше и опасността да му се отдаде.
	Отдаване. Самата мисъл я накара да потръпне от отвращение. Тя съвсем не беше слаба, глупава гъска, която да стане жертва на собственото си изкушение или на волята на Лион. Пристъпи до дъската и посегна към коня, с който Лион беше започнал партията шах. Крайно време беше да се откаже от защитата. Започна трескаво да търси изход и избавление.
	После остави коня обратно върху дъската. Веждите й бяха свъсени.
	Настъпление?


>	Четиринадесета глава

	— Защо си дошла? — Катерина Андреас се облегна назад в своето подобно на трон кресло пред огъня. — Знаеш добре, че в замъка няма място за теб. Не искам да те виждам тук.
	— И аз не бих желала да съм тук. За всичко това вече говорихме. — Санчия впери хладнокръвно поглед в майката на Лион. — Но днес се налага да обсъдим нещо друго. Искам незабавно да напусна Мандара. Ще ми помогнете ли?
	Катерина я изгледа безмълвно.
	— Защо ти е потрябвала моята помощ? — запита тя накрая.
	Санчия се засмя от сърце.
	— Наистина, защо ли? Аз съм робинята на вашия син, който не ми разрешава да си тръгна. Нима не се нуждая от помощ?
	Устните на Катерина се изкривиха в гримаса.
	— Когато лежи в прегръдките ти, нашепни му в ухото, че искаш да те освободи. В такива мигове един мъж е слаб и послушен като овчица.
	— Аз не спя с него. Все още не.
	Тръпка на интерес оживи лицето на Катерина.
	— Та той те посещава всеки следобед, връща се вкъщи едва с падането на мрака и ти отгоре на всичко твърдиш, че не спял с теб?
	— Все още не — повтори Санчия. — Той… той ме привлича, не искам да го крия от вас. Ако не си тръгна сега, не знам дали по-късно ще бъда в състояние да го сторя.
	— Разбирам. — Катерина разглеждаше лицето на Санчия подробно, милиметър по милиметър. — В такъв случай трябва да се погрижим тъкмо за това Лион повече да няма възможност да те възбужда и привлича.
	— Ще ми помогнете ли?
	Катерина кимна категорично.
	— Искам да си вървиш.
	— Лион е дал разпореждания на всички караули да не ме пускат през нито една от портите. Можете ли да отмените неговите заповеди?
	— Чак дотам ли се е стигнало? — Катерина изглеждаше смаяна. — Е, ти трябва да си обзета от непреклонна решителност.
	— Можете ли?
	— Не. Лион властва над Мандара. Ако не беше в града, навярно началникът на караула щеше да ме послуша, но не и когато Лион е тук.
	— Възможно ли е да измислите начин да напусна града, без той да научи?
	— Положително е възможно. — Катерина размишляваше напрегнато. — Ала трябва време, за да се скрои план и да се извършат приготовленията. Може би една седмица.
	— Трябва да стане веднага. Най-късно утре.
	— Казах ти, че не може. Ти трябва… — Катерина изостави мисълта си, прочела отчаяние по лицето на Санчия. — Значи толкова те привлича? Не би ли могла да се съпротивляваш още няколко дни?
	— Не знам — прошепна Санчия.
	— Остави ме да помисля. — Катерина опря главата си на високата облегалка на стола. — Седни. Трябва заедно да намерим разрешението.
	Санчия седна върху трикракото столче и скръсти ръце в скута си. Това беше раболепно държане, но в този миг тя не се чувстваше като робиня.
	— О, измислих го. — Катерина се приведе напред. В тъмните й очи се отразяваше огънят в камината. — Това решение много добре ни подхожда и на двете, и обръща думите на милия Лоренцо против самия него.
	Санчия отбеляза с почуда споменаването на Лоренцо, но се наведе напред и наостри уши, когато Катерина започна да говори.


	— Лион!
	Лион, който възнамеряваше да тръгва, се обърна, когато дочу гласа на майка си. Тя тичаше запъхтяно надолу по стълбището.
	— Сега не бива да ходиш никъде. Настоявам днес да останеш за вечерята. — Катерина беше стигнала до последното стъпало и там се спря, за да си почине. Обсипаните й с пръстени ръце проблясваха върху перилото. — Имаме гости и би било крайно неучтиво, ако не ги почетеш с присъствието си.
	— Гости ли?
	— Само половин дузина. Гуидо Ралцо и фра Ди Бресгано, Лукреция Монтаньо и щерката й Мона, както Дела Роза и неговият син, който съвсем наскоро се е завърнал вкъщи от университета във Ферара.
	Лион присви очи подозрително.
	— Мамо, какво си намислила? Знаеш, че такива развлечения не са ми по вкуса. Дори не си спомням кога за последен път някой е идвал за вечеря.
	— В такъв случай е крайно време, не смяташ ли? — изрече Катерина с усмивка. — Това е мое задължение спрямо гражданите на Мандара. И твое също, Лион.
	— Трябва да вървя.
	— Да, знам. От завръщането ти насам почти не сме ти виждали очите. — Тонът й беше станал по-остър. — Не смяташ ли, че ще е добре да седнеш поне веднъж с майка си на трапезата?
	Лион се поколеба.
	— Ако ми беше казала, че си поканила половината Мандара на гости, щях…
	— Само неколцина гости и дума не може да става за половината град. — Тя се усмихваше многозначително. — За идната седмица тъкмя по-голямо тържество, на което възнамерявам да поканя пет пъти повече гости. Понеже ти съобщавам отсега, вярвам, че на драго сърце ще участваш в него.
	— Ще видим.
	— Да, ще видим. — Катерина се приближи и постави с обич длан върху ръката му. — Убедена съм, че ще се съгласиш да изиграеш ролята на домакин. Това е наистина отговорна роля, но мисля, че няма да те затрудни особено.
	Лицето му омекна, когато я погледна отвисоко.
	— Не, няма да ме затрудни много. Но ти управляваш Мандара много по-добре от мен.
	— Глупости, аз хвърлям време и усилия само там, където се налага. Ако се откажеш от суетните си с корабостроенето и се върнеш на мястото, което ти принадлежи, двамата с теб бихме направили чудеса в Мандара.
	— Но защо искате да надминете съвършенството? — попита Лоренцо, който слизаше по стъпалата. — Освен това — какво още би могло да се направи тук? Всичко е вече сторено. Ако Мандара беше по-голяма и по-могъща, щеше да има и повече сиромашия и корупция. — Той се усмихна и спря пред Катерина и Лион. — Не, Лион има право, благородна госпожо. Под вашето доброжелателно владичество Мандара изживява истински разцвет.
	— Понякога се чувствам всичко друго, но не и доброжелателна — каза тя към Лоренцо. — И сега е един от тези моменти.
	— Сигурен съм, че скоро ще преодолеете този пристъп и отново ще се върнете към обичайната си добронамереност. — Лоренцо се поклони подигравателно. — Лион, върви само по своя път. В присъствието на една домакиня, която толкова елегантно оглавява трапезата, ти си излишен като на тъпан пръчката.
	— Не — изрече Катерина, като скърцаше със зъби. — Лион, остани поне на трапезата. Ако по-късно решиш да си тръгнеш, няма да възразя.
	Слисан, Лоренцо я погледна.
	— Компромис ли? В такъв случай на човек му е на езика да попита…
	— Ще остана — прекъсна го Лион нетърпеливо. — Но веднага след вечерята тръгвам.
	— Щом безусловно се налага. — Катерина стисна ръката му. — Колко е хубаво, че си сред нас, макар и толкова за кратко. Благодаря ти, Лион.
	— Както правилно каза Лоренцо, никой няма да забележи моето присъствие на трапезата, но щом ти доставя радост, аз ще…
	Отгоре се чуваше възбуденият, подобен на чуруликане смях на Бианка. Лион вдигна очи и я съзря върху стълбищната площадка.
	— Ах, Лион, нима не е чудесно? — И през рамо извика: — Забавляваме се прекрасно, нали?
	— Да, великолепно.
	Лион замръзна на мястото си, когато съзря кой се спуска по стълбището подир Бианка.
	Санчия спря, за да срещне слисания поглед на Лион.
	— Господарю мой. — Тя кимна и отново се обърна към Бианка, която я хвана приятелски под ръка.
	Лион изръмжа полугласно проклятие, а после се засмя неуверено.
	— Не е ли чудесна изненада? — Бианка теглеше със себе си Санчия по стълбището. — Майка ти настани Санчия до моята спалня, така че ще я наглеждам, докато излекува раните си, а пък сладкият малък Пиеро обитава съседната стаичка. Целия следобед Санчия и аз бъбрихме и кроихме планове.
	— Чудесно. — Той се втренчи в Санчия. — И отгоре на всичко тази изненада.
	Санчия отвърна смело на погледа му.
	— Как бих могла да отклоня любезното предложение на вашата майка?
	— Да, нима? — Чу се да казва Лоренцо. — Тъкмо ставаше дума за това, колко очарователна и доброжелателна може да бъде господарката на този дом.
	— Време е Санчия да заживее сред хора, които да се погрижат за нея така, както подобава. — Катерина пристъпи напред, за да вземе ранената ръка на Санчия в своята. — Да живееш сам наистина си има своите предимства, ала тук при нас ще й бъде много по-добре. Тъй като, за съжаление, Санчия няма фамилно име, аз реших да й дам едно. Казах на гостите си, че при мен отскоро живее една близка на име Санчия Салмона. Запомни го добре, Лион. А сега ела, скъпа моя, ще те представя на нашите гости. Изпратих ги в градината, за да се порадват на хубостта й, докато не е залязло слънцето. Много се гордея с моите рози.
	— Мамо, аз ще придружа Санчия. — Лицето на Лион остана безизразно, когато пристъпи напред. — Както се полага на един внимателен и отзивчив домакин.
	— Ще дойда с вас. — Усмивката на Бианка излъчваше похвално усърдие. — Ще ти покажа сводестата алея, където Марко нарисува портрета ми.
	— Да, разбира се — каза Катерина, — покажи на Санчия всичко, скъпа Бианка. Тя трябва тук да се чувства съвсем като у дома си и да усеща колко е желана от нас.
	Лион удостои майка си с леден поглед.
	— Ела, Бианка — настоя той пред своята съпруга.
	Усмивка озари лицето на Катерина, когато гледаше подир тримата, които тръгнаха по пътеката към градината.
	— Едни дързък ход.
	Тя погледна Лоренцо.
	— Това беше твоето предложение… ти желаеше да я поканя в дома си.
	— Защото вярвах, че ще събуди твоята неприязън. И защото не бях премислил всички последици.
	— Аз също, преди тя да ме потърси.
	— Ах, Санчия дойде при теб? Страшно интересно. Мога ли да допусна, че става дума за съзаклятие?
	— Да.
	— Ти, естествено, знаеш, че този шахматен ход таи в себе си твърде рискован елемент? Та ти си тласнала Санчия в обсега на действие на Лион.
	— Тя ще бъде непрекъснато под погледа на Бианка, на Марко и на мене… нека не забравяме и половин дузина гости.
	— Ти дори не спомена, че гостите ти ще останат за по-дълго.
	— Възможно е да съм забравила. — Тя изглеждаше самата невинност. — Защо да не отпразнуваме завръщането на Лион у дома с неколцина приятели?
	— Не бих могъл с нищо да възразя срещу идеята ти.
	Тя изкриви лице в гримаса и се приготви да последва останалите в градината.
	— Поне се престори на разочарован и разгневен.
	— Но аз не съм ни най-малко. Възхищавам се от твоя ум и от твоята фантазия. — Той я последва. — Вече се питах кога ще предприемеш нещо, за да овладееш ситуацията. В последно време се държиш прекалено отстъпчиво и резервирано.
	— Намираш ме резервирана ли? Трябва да изясним това в подходящо време.
	— От една жена с твоите качества, Катерина, на драго сърце бих се поучил.
	До градинската порта тя неочаквано спря.
	— Наистина не ми се сърдиш, нали?
	— Не ми е приятно да те разочаровам, но не бих могъл да бъда по-радостен — каза той. — Това малко забавяне не променя с нищо края на историята.
	— Въпросът е само, кой край е предопределен.
	Лоренцо поклати отрицателно глава.
	— Между тях властва страстно влечение, а то в края на краищата ще преодолее всички прегради. Ти затрудни сбъдването му и само го направи хилядократно по-желано. Една от слабостите на човешката природа.
	— Аз направих сбъдването му невъзможно.
	Той се засмя с пълен глас.
	— Е, това е наистина голямо предизвикателство, което приемам с радост, макар че Лион е всичко друго, но не и очарован от намесата ти.
	— Е, аз се намесих изцяло на страната на Санчия.
	— Сигурно така си въобразяваш. Но една част от самата нея ще съдейства на Лион да осъществи намеренията си, тъй като на женската природа се пада да помага за продължението на човешкия род.
	— Та какво знаеш ти за женската природа? Ние жените имаме потребности и извън раждането. Ние не искаме да сме само съд за…
	— Спести ми това поучение, моля те. Аз имах предвид женския пол изобщо, а не теб лично. Всички ние знаем добре каква изключителна жена си. — С тези думи той й отправи любезен поклон. — Сега трябва да се смеся с гостите и да те оставя да играеш ролята на велика дама. Много дълго се задържахме заедно.
	Катерина дълго гледа подире му, връхлетяна от чувство на апатия. Ненадейно градината й се стори пометена от всичките си великолепни цветове. Тя самата се чувстваше празна и сякаш безцветна. В компанията на Лоренцо смяташе себе си за умна, духовита и привлекателна жена.
	Колко глупаво… та тя беше духовита, умна и привлекателна. Съвсем сигурно не се нуждаеше от никакъв мъж, който да й внушава това самочувствие. Тя изобщо не се нуждаеше от никакъв мъж.
	Откъсна погледа си от Лоренцо и бавно се запъти по пътечката към сводестата алея, където откри Лион и Санчия. Двамата стояха там и гледаха как Марко тласка една украсена с гирлянди люлка, в която седеше Бианка.


	— Какво си въобразяваш… какво търсиш тук? — попита Лион с гняв в гласа си, докато погледът му безучастно следеше Марко и Бианка.
	— Наслаждавам се на слънцето — отвърна Санчия.
	— Наслаждавай му се върху балкона на къщата си на площада.
	— Тук то е по-красиво.
	— Санчия, аз няма да… — Като си пое дълбоко дъх, той се помъчи да овладее яда си. — Не желая да си тук.
	— Но аз желая да съм тук, вашата майка желае да съм тук, дори Бианка го желае.
	В началото той занемя от изненада. Ала когато наново отвори уста, тонът му беше леденостуден:
	— Гледаш да се отървеш от мен, нали?
	— Това ми изглежда най-доброто. Аз ви казах…
	— Дойде ми до гуша — прекъсна я той. — Не трябваше да бягаш от мен. Щях да ти дам време. — Лион я погледна. — Но сега вече времето ти изтече. Ти направи своя избор. Така да е.
	Той се обърна внезапно и тръгна по пътечката. Срещна майка си, която беше спряла на сводестата алея. Щеше да мине покрай нея с кратко кимване, ако не беше сложила ръка върху рамото му.
	— Така е най-добре, Лион — каза тя тихо.
	— Санчия използва същите думи. — Лион отстъпи настрана, така че ръката й се плъзна по ръкава му. — И двете ме убеждавате, че сте прави. Ти си решила, че трябва да дойде тук. Кой съм аз, че да възразявам?
	— Лион, ти все пак не искаш…
	— Ти не знаеш какво искам. Твоите честолюбиви цели те правят сляпа. Точно така, сляпа е истинската дума, защото не виждаш какво си сторила днес! — Той замълча за миг. — Цели тринадесет години избягвах да ви уязвявам, теб и Бианка, но днес слагам край. Няма да се оставя ти и Санчия да ми натрапите волята си, мамо.
	Тя хвърли притеснен поглед към една двойка, която слисано ги гледаше до един розов храст.
	— Шшт, някой би могъл да те чуе.
	— Нека да ме чуят, вече не ме е грижа.
	— Бианка.
	— Ти самата създаде опасност за Бианка, като си предложила подслон на Санчия току до моята прелестна съпруга. Сега на теб се пада да отблъснеш заплахата. — Той си пое дълбоко дъх. — Но, слава Богу, няма да успееш.


	— Бианка е много щастлива, че си тук.
	Санчия откъсна поглед от Лион, който се отдалечаваше с бързи стъпки и погледна към приближаващия се Марко. Бианка все още седеше в люлката, зареяла замечтан поглед в клоните над себе си. Марко й се усмихна през рамо. После се обърна към Санчия.
	— Би било твърде приятелско от твоя страна, ако не я разочароваш.
	— Марко, исках да разговарям с вас. Знам, че обещах да напусна Мандара. Все още го искам, но бих желала да ви обясня как…
	— Няма нужда от обяснения. Положението е ясно — ти си дошла, за да избягаш от Лион, а не за да го преследваш. — Той направи гримаса. — Аз не съм глупак, макар и майка ми, и Лион да ме смятат за завеян мечтател. Що се отнася до мен, тук си добре дошла, докато не направиш нещо, което би могло да засегне Бианка.
	— Аз не ви смятам за глупак. — Неволно погледът й се стрелна към Бианка.
	Той поклати глава.
	— Не, в моите чувства към Бианка няма нищо глупаво. — Той се усмихна тъжно към детето — жена на люлката. — Тя е най-добрата част от моето аз. Когато ме погледне, ставам такъв, какъвто искам да бъда. В действителност не съм никакъв велик живописец. Бездарен съм дори в сравнение с чираците на един Да Винчи или Ботичели. Ала работя усърдно, уча непрестанно и един ден може би… — Той вдигна рамене. — Ала дори да не стана по-добър, дори ако никога не постигна великото вдъхновение, аз пак ще стигам на Бианка. Така, както тя винаги ще ми стига.
	Санчия не отговори нищо на изповедта му и той кимна замислено.
	— Това ти се вижда странно, нали? Да, аз знам твърде добре, че тя никога няма да бъде повече от дете — макар и в началото да хранех надежда, че ще порасне. — Той търсеше подходящите думи. — Тогава, когато дойде в Мандара, за мен Бианка беше най-прелестното, най-очарователното момиче в цяла Италия. Тя трогна сърцето ми и ме накара да повярвам, че около нас ще цъфти вечна пролет, когато сме заедно.
	— Тя е чаровна.
	— Да. — Погледът му се премести върху Бианка. — Накрая проумях, че тя никога няма да се промени, че няма да се превърне в жена, която да утоли моите… — Той въздъхна. — Навярно си мислиш, че никога не бих нанесъл обида на собствения си брат, но все пак… съществуваше една нищожна мъждукаща надежда. А после, съвсем ненадейно, тази надежда умря. Никак не ми беше леко тогава.
	Санчия изпита съчувствие.
	— Марко, не говорете така пред мен.
	— Напротив, трябва да говоря. Аз те ценя и ти се възхищавам и бих искал да разбереш защо изглеждам толкова безчувствен към съдбата ти. — Той отново вдигна рамене — Но да оставим това. Тя става неспокойна. Трябва да отида при нея — каза той, щом хвърли поглед към Бианка.
	— Марко… — Санчия се поколеба с въпроса си. — Вие казахте, че не ви било леко. Защо решихте да останете при нея?
	— Ти все още не проумяваш… за мен беше твърде късно. — В усмивката му се четеше меланхолия и любов. — Макар и да знам, че лятото никога няма да настъпи, утешавам се с това, че едва ли някому е дадено да живее във вечна пролет.
	Санчия се загледа след него. Чу смеха, с който го посрещна Бианка. Слънчев лъч падаше косо през короната на дървото и огряваше двойката с лъчисто сияние, когато Марко улови люлката с гирляндите от рози. С нежна сила той оттласна Бианка, така че, тя се отдели от земята и сякаш литна към небето.


	— Послание ли? — попита Чезаре Борджия и се отдели от прозореца, за да погледне Дамари. — Защо е нужно да пиша на баща си?
	— Просто предпазна мярка — Дамари се усмихваше подкупващо. — Убеден съм, че намерих начин да си възвърна „Вихрения танцьор“, без да възникват разходи за вас или Негово светейшество. За съжаление, съществува рискът всички ние да си навлечем гнева на народа, ако се разбере нещо за плана ми. То се знае, войници като нас не разчитат на любовта на народа, но един папа трябва да проявява предпазливост.
	— Сигурен съм, че вашата загриженост за положението на моя баща няма да му се понрави. — Чезаре Борджия се отпусна на един стол. Погледът му беше вперен подигравателно в Дамари. — Но положително може да бъде придуман да поеме известен риск, ако се очаква съответстваща придобивка. Значи, какво следва да му съобщя с моето послание?
	— До ушите ми стигна, че известни обстоятелства в селцето Фонтана биха били от полза за нашите кроежи. — Бързо и твърде убедително Дамари очерта контурите на своя план. След като приключи с изложението си, напрегнато зачака отговора на Чезаре Борджия.
	Борджия мълчеше и размишляваше. Накрая кимна.
	— Да, така бихме могли да постигнем нашата цел. Ала за вас това е свързано с определена опасност.
	— Склонен съм да поема риска. Както вече ви казах, вярвам в своето предопределение.
	— Е, в такъв случай вашата вяра трябва да е твърде силна, щом като се впускате в толкова рискована игра. Все пак — би могло да стане.
	— За мен не съществува никакво съмнение. — Дамари се стараеше да изглежда безразличен. — Ако обаче смятате предлаганите средства за твърде опасни за вас и Негово светейшество, то ще се подчиня на вашата присъда. Лично аз обаче мога да се справя, господарю.
	— Дързостта на плана подкупва — кимна Борджия. — Смятам да пиша на моя баща и да му го изложа.
	— Незабавно ли? Времето е от изключително значение, както сигурно разбирате.
	— Веднага. — Борджия се надигна и отиде при шнура за звънеца. — Ще наредя на пратеника да чака незабавния отговор. Вие ще останете тук, в Чезена, докато пристигне съгласието на баща ми.
	— Вярвате ли, че ще склони?
	Борджия се усмихна.
	— Когато хвърля око на нещо, и аз мога да бъда доста убедителен.
	Дамари се успокои. Чезаре Борджия ламтеше толкова силно за статуйката, че щеше да поеме риска, а целият свят знаеше, че влиянието му върху баща му с всеки изминат ден ставаше все по-голямо.
	— Навярно бихте могли да му обърнете внимание върху легендарната мощ на „Вихрения танцьор“?
	— Няма да има нужда. Той мисли само за това как ще получи фигурата. В последното си писмо до мен споменаваше за някаква конна статуя на Понте Векио във Флоренция. Там трябва да е убит Буонделмонти и оттам започва раздорът между гуелфи и гибелини. Той е убеден, че съдбата ни е свързана е „Вихрения танцьор“. — Борджия седна зад писалището и извади лист пергамент от средното чекмедже. — Не, той действително изгаря от желание да притежава статуйката, но е мъж в напреднала възраст и с годините е станал предпазлив. Трябва да изтъкна, че вашият план може да се осъществи, без да се разчуе неговото участие. — Той хвърли поглед през рамо. — Планът ви не е напълно съвършен. Дамари. Бих могъл да го допълня с някои по-тънки моменти, които да харесат повече на папата и на мен. — Посегна към гъшето перо и го потопи в ониксовата мастилница. — Вие сте съвсем прав. Стане ли известно, че има пръст в плана да се унищожат жителите на Мандара, ще го изгонят от Ватикана. — Той започна да пише. — Ето защо никой не бива да знае нищо за нето.
	Един слуга влезе, а Чезаре Борджия нареди, без да го поглежда:
	— Пратеник трябва незабавно да отнесе това на Негово светейшество и да се върне с отговор.
	Дамари се облегна отново на стената и кръстоса ръце с доволна усмивка. Планът му беше направо гениален и щеше да му достави твърде голямо удоволствие и удовлетворение. Цяла беда беше, че трябва да чака отговора на треперливия, престарял развратник в Рим. Бе силно изкушен да действа без знанието на Чезаре Борджия, но беше измислил нещо още по-добро. От най-голяма важност беше двамата Борджии да участват и да са колкото се може по-дълбоко оплетени в деянието.
	— Вие сте твърде доволен от себе си. — Чезаре Борджия вдигна очи и го погледна с едва доловима усмивка. — И наистина с право. Аз самият не бих могъл да измисля по-действен метод.
	— Голяма похвала, magnifico.
	— Това е истината — Чезаре Борджия продължи да пише. — Миналата зима на гости ми беше един млад флорентинец, който щеше страшно много да се възхити на вашата фантазия. Не бива да забравям при следващия удобен случаи да ви запозная със сеньор Макиавели.


	Лион не изпускаше от очи Санчия.
	След първия бегъл поглед тя се обърна и удостои с усмивка по-младия де Ла Роза.
	— Никога не съм виждала по-великолепна гледка. — Движението на ръката й обхвана голямата зала, огряна от полилеи със стотици свещи, в светлината, на които се хранеха изискано облечените гости, а слуги в ливреи сновяха насам-натам и доливаха вино в сребърни чаши. — Толкова пъстрота. А музиката…
	— Вие говорите така, сякаш никога не сте присъствали на празник като този — каза Бернардо де Ла Роза. — Наистина, господарката на дома ръководи трапезата превъзходно, но във Ферара съм вечерял още по-обилно, а тази музика е… почти непоносима.
	— В моите уши тя звучи чудесно — гласеше отговорът на Санчия. — И е истина, че никога не съм присъствала на празник като този. Цялата минала седмина беше за мен като хубав сън. — Тя отметна глава назад и се засмя весело, преди да отпие голяма глътка вино. — Струва ми се, че прекалявате, като казвате, че музиката била непоносима. На този свят едва ли има музиканти, които да изтръгват по-сладки мелодии от инструментите си, Бернардо.
	Той погледна замислено сияещото й лице, преди да признае:
	— Е, възможно е да съм прекалено взискателен. Във Ферара музикантите са…
	— Не искам да слушам нищо за Ферара. Искам да мисля само за Мандара, за музиката и… — Тя постави празната чаша върху таблата на профучаващия край тях слуга. — Pavane. Придружете ме до залата. Бернардо. Искам да танцувам.
	— Вие искате да танцувате? — Той остави чашата си и я улови за ръката. — Допускам, че сега ще ми разкажете как никога не сте танцували, преди да пристигнете в Мандара? Във Флоренция сигурно сте водили живот под строг контрол. Нима са ви възпитавали в манастир?
	— Не, не съвсем. — Какво ли би казал, ако му признаеше истината? Можеше да си представи гримасата му на отвращение и погнуса, незабавното му оттегляне. Санчия Салона, щерка на добро семейство, роднина на благородната Катерина, беше подходяща за ухажване, за флирт и разни суетни забавления, но Санчия, робинята и крадлата тя заслужаваше само безмилостен съд, а може би и убиване с камъни. Не, тя не желаеше да се поддава на тези мисли, с напускането на Мандара дните на богатството и разкоша щяха да свършат за нея и затова искаше да се наслади на всеки миг.
	Санчия и Бернардо се присъединиха към дамите и господата в средата на залата и затанцуваха в достолепно грациозната стъпка на pavane. Това наистина не беше любимият танц на Санчия, ала музикантите извличаха от струните на инструментите си омайващи до блаженство звуци, движенията бяха нежни и ритмични, а Бернардо де Ла Роза я зяпаше така, сякаш я намираше за хубава.
	Съвсем ненадейно в редицата пред нея се озова Лоренцо:
	— Днес изглеждаш пленително. Същинска Цирцея. Трябва винаги да носиш зелено.
	— Лоренцо, още не съм ви виждала да танцувате. — Тя плъзна поглед надолу към нефритовозелената си рокля, чиято пола беше украсена с блестяща златна бродерия. — И роклята би трябвало да ви е позната. Та вие самият казахте на шивачката как точно да я ушие. Не си ли спомняте за първите дни в Мандара?
	— В паметта ми са се врязали само трудностите преди нейното ушиване. Ти наистина грееш като звезда. — Той направи малка пауза. — Но на твое място бих приглушил малко пламъка си, когато гледам младия де Ла Роза. Съвсем не ми се нрави изражението на Лион.
	— Бернардо ми харесва. В неговата компания се чувствам млада и безгрижна. Никога не съм имала възможност да танцувам и да се веселя. — Тя направи гримаса. — Лоренцо, престанете да намирате недостатъци на всичко, днес съм щастлива.
	— Въобще не знам защо си правя труда да те спасявам. Отгоре на всичко ще е още по-добре за мен, ако Лион изгуби търпението си в играта, която вече цяла седмица играете. — Той протегна крак и поведе Санчия нататък със съвършена грациозност. — При все това се колебая да те изложа на ненужно насилие. Не е ли странно?
	— Много странно. — Тя хвърли неспокоен поглед към ъгъла, където стоеше Лион. Някакъв гост се беше приближил до него, така че вече не гледаше право в нея. Обзе я облекчение, а после веднага се разгневи на самата себе си. Лион не можеше да й стори нищо с погледите си, а пък от онази първа вечер в градината той не правеше нищо друго, само я гледаше. Катерина се беше погрижила през цялата седмица да не остава сама и незаета, и да прекарва всяка вечер в покоите на Бианка. — Но не се безпокойте. Лион няма… — Дъхът й секна, когато видя Лион и срещна погледа му през цялата дължина на залата.
	С горящи бузи тя се обърна.
	— Виждаш ли? — попита тихо Лоренцо. — Не го гневи повече, иначе ще загуби самообладание. — Той се усмихна. — Но навярно ти се стремиш да постигнеш тъкмо това с твоите закачки с де Ла Роза. Навярно те боли, че трябва да се лишаваш от игрите, в които те въведе Лион.
	— Не! — В усмивката й се четеше непреклонна решителност. — Не се лишавам от нищо. Не ми липсва нищо. И не искам… ах, оставете ме на мира, Лоренцо. Нека поне днес да съм щастлива и да се държа така, сякаш нямам повече грижи от онези момичета край камината, които бъбрят и се заливат от смях при всяка дума.
	— Както заповядате. — Той сви рамене. — Ала ти не си като тези момичета. Четиринадесет дни и целият този маскарад ще ти омръзне до гуша. Ти прекалено дълго се блъска със суровата действителност, за да понасяш този лицемерен свят.
	В следващия миг танцът изискваше смяна на партньорите и Лоренцо изчезна сред гостите. Бернардо отново я улови за ръката.
	Санчия не искаше да мисли за думите на Лоренцо. Той се заблуждаваше. Въобще не желаеше Лион да се приближава до нея и не изпитваше никаква страст към него. Всяка мисъл за близост помежду им я потискаше и с всеки изминат ден щеше да го чувства все по-чужд. Скоро дори нямаше да й прави впечатление дали я гледа настойчиво или не. Музиката започна с бодрите звуци на тромпет и тя оживено се обърна към Бернардо:
	— Това беше превъзходно! Ще бъдете ли така любезен да отидете при музикантите и да ги помолите да свирят moresca? Харесвам много по-бързите танци.
	Бернардо кимна и понечи да тръгне към галерията, където седяха музикантите.
	— Спрете! — Ненадейно Лион застана до тях. — Ще потанцувате по-късно. Сега е време да отдадем дължимото на трапезата. — Той се усмихваше насмешливо. — Да не разваляме плановете на майка ми. Със сигурност е намислила нещо особено.
	Бернардо вдигна вежди въпросително.
	— Но още не е даден никакъв знак.
	— Това ще стане на мига. — Лион махна на един слуга и тутакси отекна гонг. Той се обърна към Санчия. — Позволи ми да те заведа до мястото ти.
	— Тази чест вече ми беше обещана — побърза да възрази Бернардо.
	Лион не му обърна никакво внимание, взе ръката на Санчия и я поведе към трапезата.
	— Но, сеньор Андреас, на мен ми бе… — Бернардо прекъсна протеста си, когато Лион се обърна и го изгледа студено. Момъкът продължи разколебано: — Разбира се, просто не исках да лишавам любезната ви съпруга от вашата компания.
	— Моята съпруга си има компания, а мадона Санчия има, както виждате, ранена ръка. Като домакин смятам за свое задължение да разделя с нея радостите на трапезата и да й оказвам всякаква помощ.
	— Не се нуждая от никаква помощ. — Санчия се опита да изтръгне ръката си. — Научила съм се да се справям и сама.
	— Виждате ли как протестира? — Лион вдигна удивено рамене. — Каква наистина благородна лама, която скромно и безмълвно понася изтезанията на телесния си недъг. Но аз няма да допусна да се жертва чак дотам.
	Той настани Санчия на дългата, повдигната на подиум трапеза, седна до нея и даде знак на Бернардо, че е време да се маха.
	— Желая ви добър апетит, де Ла Роза.
	След кратко колебание Бернардо се обърна и се отправи гордо към един стол на другия край на масата.
	— Вие отивате твърде далеч — изсъска Санчия през зъби. — Искате да предизвикате скандал ли? Какво ще си помислят гостите?
	— Това, че съм внимателен домакин, твърде любезен към своята гостенка. Какво друго може да си помислят? На Бианка положително не й липсва моето внимание.
	Санчия крадешком плъзна поглед по дългата трапеза към Бианка и Марко, които разговаряха оживено.
	— А вашата майка?
	Лион надзърна към Катерина, чиито мрачен като облак поглед пресрещна с безобидна усмивка.
	— Ще се направи, че не ни забелязва, щом посвикне малко, а пък гостите ще последват нейния пример. В края на краищата тя очаква подобно нещо вече цяла седмица. — Той се обърна, за да потопи ръцете си в един леген с розова вода, който слугата държеше пред него, после си избърса дланите в бяла ленена кърпа, поднесена му от втори слуга. — Също както и ти, и Бианка.
	— Аз не съм очаквала. — Тя се отказа, щом срещна погледа му. Не желаеше, да лъже. През цялото време беше разчитала той да се опита да се приближи до нея, а когато това не стана, напрегнатото й очакване стана непоносимо. — Нямах много свободно време, та да го пилея в мисли за вас.
	— Защото трябваше да играеш на любов с този глупак де Ле Роза. — Той наведе поглед, когато лакей сложи пред него сребърен супник и после отмина, за да обслужи Санчия. — Нима в твоите очи той е привлекателен мъж?
	— Достатъчно привлекателен. — От инат прибави: — И има много приятен глас. По-късно ще ни зарадва с една песен.
	— Ум, хубост, талант. — Той взе лъжицата си. — И изглежда запленен от теб. Кажи, да не би да търсиш съпруг?
	— Вие знаете, че той никога не би ме взел за жена.
	— Не съм толкова сигурен в това. Майка ми ще се зарадва, ако успее да те задоми. Положително ще ти събере дори прилична зестра, даже да й се наложи да разпродаде накитите си.
	Санчия се усмихна неуверено.
	— Обичате да се шегувате.
	— Не, но ме радва, че ти е приятна самата мисъл. — Той поднесе усмихнат лъжицата към устните си. — Защото се съмнявам, че твоят годеник ще стигне жив до олтара.
	Тя се смрази на мястото си и стисна по-здраво дръжката на лъжицата.
	— А ако оцелее, още преди падането на нощта ще му сложа рога. Ето защо на твое място не бих обмислял сериозно идеята за женитба. — След кратка пауза той отбеляза: — Но ти нищо не ядеш. Опитай поне супата… направо е превъзходна.
	Тя машинално поднесе лъжицата към устните си, без да усети вкуса на ястието.
	— Не обелваш нито дума. Какво означава това? С онова натруфено конте не спираше да бъбриш.
	— Защо правите всичко това? — попита тя дрезгаво. — Защо се опитвате да ми причините болка?
	— Не ти ли е минала мисълта, че и аз мога да се почувствам засегнат? — Попита той със сподавен тон, но разгорещено и необуздано. — Каза ми, че изпитваш добри чувства към мен. Мислех си вече, че ти… — Той спря насред изречението. — Затова не ми говори за горест и болка.
	— Вие ме принудихте да отида при майка ви.
	— Не съм те принуждавал за нищо. — Лявата му ръка, която лежеше върху масата, се сви в пестник. — Не ми беше никак лесно да демонстрирам въздържание и нежност. През целия си живот познавах само насилието и цената, която струваше насилието. С теб исках да е другояче. Стремях се да спечеля твоето доверие.
	Тя не знаеше какво да отвърне. Съчувствие, вина и страх я връхлетяха като морска вълна, заляха мислите й, удавиха гласа й. С голямо усилие успя да промълви.
	— Да се доверяваш на онези, които имат власт над теб, е опасно.
	— Много по-опасно е обаче да им се подиграваш или да им отвръщаш с неподчинение. — Той бавно разтвори пестника си и погледна надолу към болната ръка на Санчия, която лежеше в скута и. — Колко хубаво украсена шина. Изглежда така, сякаш Бианка се е погрижила за нея.
	— Така е. Тя използва пръчките от слонова кост на едно старо ветрило и прати Марко при кроячките, за да вземе ивици зелено кадифе. От тези ивици направи малките ленти. Беше много мило от тяхна страна.
	— Да, те са извънредно мили и обичливи. Побързай със супата си. Вече разнасят второто блюдо.
	— Готова съм. — Тя гледаше апатично, докато слугите прибираха чиниите за супа и отбелязваше със същото равнодушие как върволица лакеи маршируваха с блюда подбрани рибни ястия. При други обстоятелства би била въодушевена като останалите гости от гледката на гарнираното с ябълки и рози печено диво прасе и от фазана, от които устата им се напълниха със слюнка. Връхната точка на този парад на лакомства обаче представляваше една огромна торта, точно копие на замъка на Мандара, измайсторена с всичките отбранителни съоръжения и дори с една миниатюрна градинка. Зрелището беше посрещнато с възторжени възгласи и бурни ръкопляскания, а след като слугите преминаха с тържествена стъпка през залата, те оставиха кулинарните чудеса на дългата трупана трапеза, за да могат гостите да се полюбуват на великолепния им вид. Междувременно донесоха още розова вода за измиване и доляха вино в чашите, а после сервираха нарязаното месо и сосовете. Беше обичай гостите да делят блюдото по двойки и Санчия се втренчи унило в яденето, което беше сервирано между нея и Лион. Макар да твърдеше обратното, щеше да й бъде доста трудно да си служи с ножа и лъжицата само с едната си здрава ръка. Когато понечи да вземе ножа, Лион я спря.
	— Ако те храня като малко дете, ще става по-бързо — каза той и поднесе високо къшей хляб. — Отвори си устата.
	Преди да се усети, тя действително си отвори устата, пое хляба, после парче месо и още малко хляб. Но този начин на хранене й се видя твърде интимен и тя отчаяно зачака момента, когато вечерята най-после ще свърши.
	— Още една хапка.
	Палецът му погали долната и устна, когато й поднесе късче месо. Устната й пламна и тя инстинктивно се отдръпна назад.
	— Стига! Не искам нищо повече.
	— Не ти вярвам. — Той се усмихна. — А аз определено искам още. — Той взе един грозд, откъсна едро зърно и го притисна към устните й. — Нещо сладко и прекрасно закръглено. — Погледът му се плъзна към дълбоко изрязаното й деколте. — И твърдо.
	Тя пое гроздето и усети сладостта му с езика си. Съзнаваше, че трябваше да мести погледа си. Парливата тръпка между тях се разгаряше все по-силно. Долавяше, че меката батиста на ризата й започва да дразни възбудените върхове на гърдите й.
	Санчия сведе очи към масата. И това беше грешка. Той все още държеше грозда в голямата си длан и ненадейно я връхлетяха спомени — неговите широки, силни пръсти, си играят с нефритовата фигурка, пръстите му в дебели кожени ръкавици я галят, пръстите му в трескава припряност разкъсват на парцали деколтето на роклята и, за да разголят нейните гърди…
	— Бузите ти са зачервени — каза Лион тихо. — Да не ти е топло, cara?
	Не само топло. Горещо, до премала горещо. Санчия имаше чувството сякаш кръвта й тече като разтопен метал направо под кожата й. Задъхана, тя посегна към чашата си и отпи дълбоко глътка.
	— Каква жега. Сигурно ще става още по-горещо. Искаш ли още едно зърно?
	— Не, не искам. — Тя постави чашата си върху масата, а един слуга тутакси я доля. — Няма ли пак да започнат танците? Струва ми се, че вече седим твърде дълго на масата.
	— И на мен ми стана скучно. — Той остави чепката грозде, после отпусна небрежно ръка върху коляното си. — Ако не станем скоро от трапезата, ще трябва да си измисля някакво развлечение. Знаеш ли какво си представям, Санчия? — Ръката му изчезна под плътната покривка от дамаска и стисна бедрото й.
	Тя замръзна и го погледна уплашено. Той седеше с най-невинно лице, само учестеният пулс на слепоочието му издаваше неговата възбуда.
	Топлината на дланта му изгаряше плътта й през слоевете кадифе и сатен, и Санчия неудържимо се разтрепери. Тя побърза отново да посегне към чашата.
	— Махнете си ръката от роклята ми — изсъска тя. — Махнете я!
	— Че защо? Тя ти е приятна. Ти цяла трепериш като лист. Да вдигна ли роклята нагоре и да докосна плътта ти, да погаля нежните, гъсти къдрици? Никой няма да види. Масата и покривката скриват ръката ми. Бих могъл да те милвам и да ти доставя още повече наслада. — Дланта му се преместваше предпазливо. — Ще ти хареса ли?
	— Не. — Гърлото й беше така пресъхнало, че гласът едва се чуваше.
	— Напротив, ще ти хареса. Разбира се, накрая ще трябва да сподавиш вика на наслада. — Ноздрите му тръпнеха, червенина обагри бузата му. — Защо не опитаме дали няма да ти доставя удоволствие? Разтвори бедрата си, cara, а аз ще…
	— Moresca! — Катерина се беше изправила и даде знак на музикантите и гостите. — Нека видим дали още имаме сили да станем, след като хубавичко се натъпкахме.
	Смях и шеговити възклицания последваха нейните думи, докато музикантите подеха първите тактове на дивата, необуздана moresca.
	Ненадейно Бернардо застана отново пред Санчия.
	— Мога ли да ви поканя, мадона Санчия?
	Лион я стискаше още по-здраво за бедрото… един горещ, силен натиск.
	Натиск, пред който не трябваше да отстъпва.
	— Да — пръстите й още трепереха, когато остави чашата си на масата. Дали Лион щеше да си махне ръката и да я пусне? — Аз обичам moresca. Не ви ли го казах?
	Ръката на Лион се отдели от бедрото й и той се облегна назад.
	Санчия задъхано скочи, изтича покрай дългата трапеза към стъпалата, които водеха от галерията към залата за танци. Тя му се беше изплъзнала. Ами ако той сам беше пожелал да му избяга? Хвърли трескав поглед през рамо. Лион не беше помръднал от мястото си и в своя черен велурен жакет с пъстри цепки имаше чувствен и малко застрашителен вид. Лицето му изразяваше ленива надменност, сякаш всеки момент щеше да заповяда да започнат представление единствено за негово удоволствие.
	Бернардо взе четири кожени гривни със звънчета от препълнената табла, поднесена им от един слуга и надяна две на китките й, а с другите две окичи себе си. Залата ехтеше от веселия ромон на звънчета и дайрета, от музика и безгрижен смях.
	Бернардо се нареди при господата, а пък Санчия зае мястото си при дамите. Бианка се смееше от все сърце и дори в тъмните очи на Катерина искреше веселие, когато слагаше каишките върху китките си, приглаждаше червените си кадифени поли и даваше знак на музикантите.
	Санчия вдигна ръцете си над главата — едно движение, съпроводено е подрънкването на звънчетата върху китките й. При това тя се улови, че се смееше също толкова весело и възбудено като Бианка. Не, все пак мъничко по-различно. Възбудата й идваше не само от танца, а и от погледите на Лион, от пулсирането на кръвта й, докато се въртеше, подскачаше и отново се въртеше. Факлите, закрепени по стените, затанцуваха пред очите й като синьо-оранжеви пламъци, а звънчетата и дайретата отекваха не само в ушите й, но и в сърцето, и в цялото й тяло.
	Възбудата й нарасна, когато всички се хванаха за ръцете и все по-бързо заскачаха в кръг, за да се разделят после отново и да продължат да танцуват поотделно. От смях гърлото й беше прегракнало, но тя вече почти нямаше дъх, за да чуе странния си глас. Тълпата наоколо се превърна във въртележка от танцуващи фигури във виолетово, червено, синьо и златисто.
	Някаква ръка я сграбчи за китката и я изтегли от развилнялото се множество зад една каменна колона.
	— Какво… — Съвсем замаяна от възбуда, тя отвори очи и видя надвесено над себе си лицето на Лион. — Не, не искам…
	Устата му се притисна към устните й, облада ги и ги засмука. Сподавен стон и той проникна с езика си. Мощното му тяло я притисна към колоната. Тя усети напрежението на мускулите му и неговата мъжка възбуда. Лион вдигна глава.
	— Това е, което искаш. — Той се притисна сластно към нея. — Не е ли така, Санчия?
	Обля я гореща вълна и тя обви отчаяно раменете му. Разсъдъкът й заплашваше да я напусне. Звънчетата, дайретата, музиката, кръвта, бушуваща във вените й… всичко звънтеше, туптеше, ечеше в главата й и я замайваше.
	— Не, някой ще ни види…
	— Всички са увлечени в танците… — Устните му я обсипваха с бързи, твърди целувки по слепоочията и бузите. — Тук никой не ни вижда. Отвори си устата. — Тя осъзна, че е отстъпила пред настояването му едва когато езикът му изпълни устата й и взе да си играе с нейния. — С най-голямо удоволствие щях да го сторя на трапезата — мърмореше той. — Така щях да те храня с любовта си, както птичка своята рожба.
	Санчия се постара да потисне един стон, който напираше да се изтръгне от нея, но той го дочу и я погледна.
	— Ела с мен. Имаш нужда от мен. Ще ти дам онова, от което и двамата имаме нужда. — Той вече я влачеше след себе си към вратата.
	Тя не биваше да отива с него, но се запрепъва подире му, като в ума й се въртеше само едно възражение.
	— Ще забележат, че ни няма.
	— Ти знаеш, че moresca трае вечно — Вече бяха навън в коридора и той я избутваше нагоре по стълбището. — И какво от това, ако забележат, че ни няма. От години подозират, че Марко е любовник на Бианка. Ще се приеме за съвсем естествено, ако и аз си потърся удоволствия. — Той я взе на ръце и я вдигна високо, когато заизкачва сгъналата. — И това е естествено. Санчия Естествено, хубаво и правилно. Нима не знаеш това?
	Тя вече нищо не знаеше. В главата й всичко се въртеше, сякаш все още бе във вихъра на танца, а сърцето й биеше до пръсване. Трябваше да отблъсне Лион и насладата, която я обливаше. Беше пълно безумие да се оставя доброволно и безпомощно в обятията му.
	Ала тя не беше безпомощна. Стига да искаше, можеше твърде добре да се брани от нея.
	Внезапно й стана безнадеждно ясно, че нямаше да му окаже никаква съпротива. Не и този път.
	Тя прошепна името му и затворила очи, притисна лицето си до черния велур на жакета му.


>	Петнадесета глава

	— Изглежда търсиш някого, любов моя. Мога ли да ти услужа с нещо?
	Катерина се огледа бързо и видя Лоренцо насреща си.
	— Ти твърде добре знаеш кого търся, изчадие на сатаната. Къде са те?
	— Лион и Санчия ли? Нямам никаква представа. Колко стотин стаи и стайчета има в този замък? Но където и да са, вече не ги застрашава опасността да ги смути някой. Лион е твой син и положително е взел мерки срещу тази възможност.
	Катерина сви дланите си в юмруци.
	— Ти видя ли ги, когато напуснаха залата?
	— Успях да им хвърля един-два погледа, когато за миг свалих очи от тебе. Ах, впрочем ти танцуваш отлично moresca. Твоята енергия придава на стъпките една чудесна…
	— Не биваше да танцувам. Трябваше да съм на тръни, след като съзрях какво се разигра между двамата в началото на вечерта.
	— Наистина ли вярваш, че щеше да успееш да удържиш Лион? Ти просто имаше късмет, че не започна да действа по-рано. И двамата знаехме, че е само въпрос на време, докато се освободи от твоите окови. — Той се усмихна чистосърдечно. — Не, ти трябваше да сториш тъкмо това, което стори: да се смееш, да танцуваш и да ни ощастливиш със своята радост.
	Тя го погледна слисано:
	— Да ощастливявам ли?
	Той самият изглеждаше изненадан.
	— Това ли казах? Колко типично за мен. — Той се замисли. — Ала навярно това е най-близко до чувството, което изпитвах, като те съзерцавах.
	Тя сбърчи недоверчиво чело.
	— Искаш да отклониш вниманието ми, нали?
	— Нима някога съм те лъгал?
	— Не — каза тя бавно. — Никога.
	— И никога няма да го направя. — Той се обърна. — А сега бих предпочел да се поразтъпча из твоята прекрасна градина. Искаш ли да ме придружиш или предпочиташ да хукнеш из замъка и да търсиш из всички стаи и стаички своя изчезнал хубостник? Няма да е от полза и освен това няма да ти подхожда.
	Катерина хвърли колеблив поглед към препълнената зала.
	— Никой няма да забележи липсата ти, докато музиката свири и виното се лее като река. Но на мен ти ще ми липсваш, ако не дойдеш, Катерина — завърши той тихо.
	После се обърна и скоро изчезна в множеството.
	Катерина стоеше като вкаменена. В залата ненадейно стана прекалено горещо, музиката беше прекалено шумна, компанията — толкова блудкава и отегчителна, че едва я издържаше.
	Щеше да му липсва, ако не отидеше с него… Лоренцо досега не беше показвал, че компанията й означаваше толкова много за него.
	Пробиваше си бавно път през залата, кимаше и се усмихваше и отново, и отново избягваше заобикаляше танцьорите, докато вървеше към градината, където я чакаше Лоренцо.


	Лион сложи Санчия да седне, преди да се обърне и захлопне тежката дъбова врата. Дишащ на пресекулки, той се облегна на стената срещу нея.
	— Dio, имах чувството, че сърцето ми ще се пръсне. Та ти си по-тежка, отколкото изглеждаш.
	В началото тя го наблюдаваше удивено, а сетне избухна в непресторен смях. Такъв си беше Лион — прям и откровен в езика.
	— Не трябваше да ме носите по тези безкрайни стъпала. Сигурно се намираме някъде под покрива на замъка.
	— Правилно. — Той се обърна и залости вратата с резето. — Намираме се в кулата, в която се съхранява „Вихреният танцьор“. — Той се обърна и я погледна и изпитателно. — Боях се да не ти хрумне нещо, ако те оставех да изкачиш сама многото стъпала. — Той отиде при камината и коленичи там. За да запали нагласените цепеници. — Съжаляваш ли вече?
	Сухите дървета се подпалиха и пламъците лумнаха нагоре чака, че широките очертани скули на Лион и проблясващите му тъмни очи се смекчиха в топлата светлина, тя си пое дълбоко дъх.
	— Да съжалявам ли? Та аз нямах време да се опомня.
	— Тъкмо това беше целта ми. — Той стана на крака и тръгна към нея. — И ще се погрижа така да бъде и по-нататък.
	Стъписана, тя отстъпи крачка назад.
	— Лион, това не е…
	Ръцете му обхванаха бузите й, той повдигна лицето й, за да може да я гледа в очите.
	— Довери ми се, cara.
	В черния му поглед съзря пламъци, навярно отражението на огъня. Санчия усети как излъчващата се от него омая я правеше съвършено безпомощна.
	— Нима е толкова трудно да ми се довериш?
	— Да. Аз… струва ми се, че прекалено много пих.
	— Не, ти не си пияна. — Устните му, леки като перце, се плъзнаха по слепоочието й. — In vino Veritas*.
	[* Във виното е истината (лат.) — Б.пр.]
	Така ли беше наистина? Чувствата й представляваха същински хаос. Беше й горещо, беше възбудена и й се виеше свят като при moresca.
	— Харесва ми роклята ти. Знаех си, че в този цвят ще изглеждаш чудесно. — Той я отмести малко от себе си и отстъпи крачка назад. — Нефритова дамо, да започваме ли нашата партия?
	— Но вие винаги печелите.
	— Този път не. — Той сви черния си велурен жакет и го хвърли настрана. — Този път има двама победители. Спомняш ли си още как настоях да се съблечеш в плевника?
	Тя усети как гърдите й се стегнаха.
	— Да.
	— Ти се страхуваше. — Лион разкопча тънката си бяла риза и я хвърли върху жакета. Застана пред нея само по стоманеносиви панталони и черни ботуши. — Исках да изпитваш страх. Ти трябваше да изпитваш толкова голям страх, че никога да не забравяш кому принадлежиш.
	Тъмните косми върху гърдите му изглеждаха толкова меки… Тя усети как ръцете й сами се повдигат. Искаше да го докосне, да прокара пръсти през къдриците, да усети мускулите, чиито контури се очертаваха на гърдите и раменете.
	Той свали ботушите и разтвори панталоните си.
	— Сега обаче ти съвсем не си наплашена.
	И все пак тя се боеше. Повече, отколкото тогава в обора, когато се подчиняваше на разпорежданията му. Защото знаеше, че сега няма да й заповяда нищо. Каквото правеше, ставаше по нейната собствена, свободна воля.
	Ненадейно той се оказа съвсем гол.
	— Ела при мен, cara.
	Тя не можеше да се помръдне от мястото си. Погледът й се плъзна от гърдите му надолу към плоския му корем. И после още по-надолу…
	— Нали няма да си свенлива? — Лион стоеше пред нея широко разкрачен, съвсем възбуден, същински първообраз на неустрашимата мъжественост. — Санчия, премини в атака. Аз съм беззащитен.
	— Но не и невъоръжен — промърмори тя. Погледът й го изучаваше смаяно.
	— Тогава нека скрия оръжието си в теснината ти. — В очите му неочаквано проблесна хумор. — Както си му е редът. Да дойда ли при тебе? — Той простря ръката си. — Cara?
	Санчия направи една стъпка, после още една и ненадейно застана плътно пред него.
	Той взе дясната й ръка и бавно я поднесе към устните си. Целуна с наслада дланта й, без да откъсва погледа си от нея.
	— Първи ход, нефритова дамо. Съвсем не беше трудно, нали? — Той постави ръката й върху гърдите си, а Санчия усети неговото сърцебиене.
	— Аз ти принадлежа — каза той съвсем тихо. — Кажи го.
	Тя облещи очи.
	— Какво?
	— Вярно е. Аз ти принадлежа, както ти ми принадлежиш. Кажи го: ти ми принадлежиш.
	— Ти… ми принадлежиш.
	— Завинаги.
	Слисано и безмълвно тя се втренчи в него.
	Той притисна по-силно ръката й към гърдите си. По тайнствен начин изглежда неговото сърцебиене се предаваше и на нея.
	— Завинаги, Санчия.
	— Това не може да бъде.
	— Ще говорим за това по-късно. — Той прокара ръката й бавно по тялото си надолу и я принуди да обгърне мъжеството му. Сякаш я разтърси земетресение. — Боже милостиви, не мога повече да чакам. Ще ме вземеш ли в себе си?
	Лицето му беше изкривено от болка, а Санчия почувства прилив на нежност, която разсея последните й задръжки. Защо сега се колебаеше, щом още при напускането на залата знаеше, че нейното отдаване е неизбежно?
	— Струва ми се, аз… трябва.
	— Слава на светиите. — Той свали ръката й от себе си и пристъпи напред, за да хване роклята й. — Съблечи се бързо или ще се наложи да ти вдигна фустите и да те обладая както върху купата сено в плевника. Cristo, какво бих дал сега за една постеля!
	Стаичката в кулата беше съвсем гола, както й показа един бегъл поглед. Някакъв килим пред камината беше единственото в нея.
	— Хайде, бързо, не мога повече да чакам и ръцете ми треперят толкова силно, че не мога нищо да държа.
	И нейните ръце трепереха, но все пак се овладя, за да съблече роклята си и свали фустите. Тя се наведе, за да изуе обущата си, когато усети ръката му върху хълбоците си. Вдигнаха я нависоко.
	— Прегърни ме — мърмореше той. — Твоите бедра…
	Нейните бедра се увиваха около хълбоците му, а той се притисна с отчаян натиск в нея. Беше постигнал целта си.
	Тя отметна шията си назад, когато нададе тих вик. Пълнота. Дълбоко. Толкова дълбоко…
	Той обгърна таза й и я притисна към себе си. Чу как мърмори нещо полугласно. Някакво проклятие, някаква молитва… не можа да различи.
	— Дръж ме по-здраво! — Той мачкаше като тесто нежната й плът, докато стоеше със затворени очи и ноздрите му се издуваха широко с всяко поемане на дъх. — По-здраво.
	— Не мога… — Въпреки всичко се опита да изпълни молбата му и дочу стенание дълбоко от гърлото му, сякаш се намираше в предсмъртна борба.
	После падна на колене и обърна Санчия така, че голият й гръб лежеше върху килима, докато той проникваше отново и отново в нея в мощен ритъм.
	Осъществяване. Сливане. За да не закрещи, Санчия прехапа долната си устна. Когато я милваха, пръстите му я притискаха и кръжаха по голата и плът.
	— Санчия, аз трябва… — Хълбоците му се движеха в една последователност от къси твърди тласъци напред и назад. — Мога ли да ти дам? Моля те, остави ме…
	Той я умоляваше горещо, един факт, който я изпълни с почуда. Движеше се с бясна, сляпа чувственост, вземаше и даваше, а напук на всичко горещо я умоляваше да му подари пълнотата си.
	— Дай… ми… — Думите й бяха изречени шепнешком, когато бедрата й обвиха още по-здраво хълбоците му. — Дай! — Тя се изопна насреща му, когато наслаждението се изля в нея — болезнено и насилствено.
	Той отново я притегли към себе си и се отдаде на върховната наслада.
	Люлееше я напред и назад, дишаше на къси пресекулки и й шепнеше любовни думи в ухото. Устните му се движеха томително по бузите й чак до крайчеца на устата й.
	— Санчия, не ти ли го казах? Трябва да го правим. Как бихме могли да живеем без тази наслада.
	В момента тя наистина не можеше да си представи как би живяла без нея. Тя беше част от Лион. Той беше част от нея. Наслада… Обладание… Страст… Нищо никога не й беше изглеждало по-естествено от това да усеща Лион вътре в себе си, да чувства ръцете му, които галят голия й гръб, да долавя вкуса на устните му върху своите.
	Той вдигна глава.
	— Благодаря ти, cara. — Гласът му като че ли звучеше съвсем сериозно.
	Тя притисна бузата си към космите върху гърдите му, докато пръстите му се рееха из косите й.
	— Защо не казваш нищо?
	— Не знам какво да кажа. Аз съм толкова изпълнена от… — Тя прекъсна мисълта си, когато усети, че Лион се задави от смях и осъзна неволната двусмисленост на думите си. — Е, това също.
	Той помръдна лениво под нея.
	— Заблуждаваш се, ако мислиш, че вече те напускам. Прекалено дълго чаках, за да вляза в това пристаните. Ще те напусна отново едва тогава, когато и двамата се наситим. — Отмести я малко от себе си, за да й се усмихне с любов. — Мисля, че тази игра ти говори много повече от шаха. Искаш ли да разиграем някое друго начало? Съществуват още много стратегии, които си струва да се опитат.
	— Все още не. Съвсем не проумявам как стигнах до това положение.
	— Аз обаче знам. — Ръцете му обхванаха гърдите и. — И vino няма пръст в това. Аз те съблазних. Струва ми се, че постъпих добре, като се има предвид, че никога преди не съм се опитвал да примамя жена в леглото си. Природата ми в повечето случаи е прекалено нетърпелива, за да съблазнявам. Сигурно нямаше и да успея, ако и ти не ме желаеше толкова силно, както и аз. — Ръката му се плъзна върху корема й. — Мислиш ли, че е възможно да съм заченал дете? — Той се засмя сдържано. — Усещаш ли как отново се възбуждам? Само мисълта, че детето ми в тебе би могло… — Той спря да говори, когато усети как тя се вцепени. — Санчия?
	— Не помислих за дете. Аз имах… — Обзе я паника. — Как можах да съм толкова глупава? — Тя искаше да се отскубне от него, ала той я държеше като в клещи. — Остави ме да си вървя, Лион.
	— Не — възрази той бурно. — Ти искаш да си тук. — Той погали тялото й. — И ти искаш моето дете в себе си. Аз не използвах никакво насилие, а ти пое доброволно моето семе.
	— Детето би било копеле, а аз блудница. Откакто съм се родила на този свят, водя онеправдан живот, а пък ти сега искаш от мен да обрека на несправедливост и детето си. — Тя отблъсна раменете му от себе си. — Не биваше да правя това. Не биваше да допускам, че ти…
	— Нима не вярваш, че щях да се оженя за теб, ако можех? — Той обхвана раменете й с болезнена сила. — Трябва ли например да убия Бианка, за да те взема за жена?
	Тя отвори ужасена очи.
	— Не, не исках да кажа…
	— Не мога да анулирам брака си. Бих го сторил, стига да можеше, Бог ми е свидетел. — Очите му мятаха светкавици. — Не мога да те направя моя жена. Мога да те направя само моя любима.
	— Любима ли? Мигар говориш за любов?
	— Трябва да е любов. Вече ти казах, че изпитвам към тебе някакво особено чувство. Какво друго би могло да бъде?
	— Ти не си ми казвал нищо за любов.
	— Думата трудно се отронва от устата ми. — Ръцете му се разтвориха и се кръстосаха върху раменете й. — Никога не съм изричал тази дума. — И после избухна неудържимо: — Никога не бях го изпитвал. И не мога да твърдя, че ми харесва. То въздейства така, че нещо се свива у мен и ми идва да троша.
	— Това не звучи като любов.
	Сприхавото изражение изчезна от лицето му, когато погледна надолу към нея.
	— То събужда у мен обаче и желанието… да се грижа за теб, да те закрилям и браня. — Той бавно я отмести от себе си. — И желанието, освен удоволствие ти да изпитваш и нещо друго към мен. Знам, че мога да те възбуждам дотам, че да легнеш с мен, но… защо не казваш нищо?
	— Объркана съм. Никога не съм очаквала от теб, че ще изречеш тези думи.
	— И аз самият никога не съм очаквал, че някога ще ги кажа. — Той я погледна от упор. — Не изпитваш ли към мен никаква любов?
	— Не знам. — Побиха я тръпки. — Господи, не искам и да се надявам.
	Болка помрачи лицето му.
	— Поне си откровена. — Той вдигна рамене. — В такъв случай ще трябва да разчитам на това, че удоволствието ще те върне отново при мен. На повече не съм се и надявал, — удоволствието и навярно детето ми в твоята утроба. — Той обърна лице към огъня.
	Тя трескаво взе да търси дрехите си.
	Той я погледна през рамо.
	— Изглежда много бързаш… Нима си помисли, че съм възнамерявал да те заключа тук в моята стаичка в кулата и да те използвам за развлечение?
	— Разбира се, че не. — Треперещите й пръсти напразно се опитваха да приведат в ред косите й. — Заради теб вече бях веднъж в един затвор. Няма да наредиш да ме хвърлят в някоя тъмница. — Тя тръгна към вратата.
	— Освен ако и аз не се затворя с теб в същия затвор.
	Санчия дръпна резето и отвори вратата.
	— Никога няма да извършиш такава глупост. Защото прекалено много обичаш свободата си.
	— Санчия!
	Тя спря, без да го погледне.
	— Вярваш ли ми, като ги казвам, че те обичам?
	— Не знам. — Тя се обърна и го погледна. — Задавам ти сега един въпрос: Нима само затова ме подмами да дойда тук, за да ми направиш дете?
	— Как мислиш?
	— Смятам, че не си способен на такава мерзост.
	— Имаш пълно право. — Усмивката му беше изпълнена с горчивина. — Способен съм на много неща, дори и на насилие, но предполагам знаеш, че не са ми присърце коварство и измама.
	Отново долови болка под твърдостта, която носеше като броня, и отново у нея се събуди съчувствие, толкова пронизващо, че пристъпи инстинктивно половин крачка към него.
	— Знам, че си почтен мъж. Не исках… — Тя уморено поклати глава. — Казах го, без да се замисля. Никога не бих повярвала, че ще бъда толкова слаба и ще допусна отново да ме обладаеш. Познанието, че не съм толкова силна, колкото си мислех, ме плаши. — Тя изпъна гръб и го погледна. — Ала никога повече няма да се случи. Отсега нататък ще бъда нащрек.
	— Ще се случи отново. Отново и отново. Ще те издебна в градината, ще те отмъкна в някое празно помещение. Ще се случва отново и отново, докато си признаеш, че го желаеш повече от храна, от вода и от сън. Докато се съгласиш да те отведа оттук, за да живееш с мен.
	Той вярваше в онова, което казваше. Санчия отново усети, че я обзема растяща паника. Стих вик, който отекна полуотчаяно, полупротестиращо, тя се обърна и изхвърча по извитата стълба.
	Като стигна долу, тя се спря като закована и притисна бузата си о студената каменна стена. Сега не можеше да се върне в залата и да погледне в очите Катерина и Бианка. Беше измамила подло и двете. Беше измамила и самата себе си. Усещаше като пареща жарава сълзите в очите си, когато изтича по коридора към покоите на Бианка. Искаше да избяга от всички и всичко в леглото си. Искаше да спи и да не мисли за Лион, дори и за това как беше и изглеждал, когато й призна любовта си, или как беше реагирала тя самата на думите му. Между тях не можеше да съществува никаква любов. Не носеше ли любовта радост? Марко и Бианка се обичаха и радостта светеше от лицата им. Ако тя обичаше Лион, не трябваше ли все пак да чувства нещо подобно?
	Сълзите потекоха по бузите на Санчия, когато спря пред покоите на Бианка. Беше съвсем забравила, че Ана, камериерката на Бианка, щеше да чака господарката си. Санчия не биваше с глупавите си сълзи да разпалва любопитството на Ана; момичето без съмнение щеше да разкаже всичко на Бианка.
	Обърна се обратно и изтича към стаичката на Пиеро, тихичко открехна вратата и се шмугна вътре. Огънят в камината догаряше, но оранжево-червената жарава още искреше. Слабият отблясък падаше по светлата коса на Пиеро върху възглавницата. Санчия пристъпи до огромното легло край стената и сякаш някаква хладна, успокояваща ръка легна върху сърцето й. Тук цареше любов без болка, любов, която й даваше достойнство и независимост. Приближи се повече и погледна към Пиеро. Дългите му мигли се извиваха като нежни дъги върху закръглените бузи. Сега, когато не се виждаха будните му сини очи, изглеждаше по-малък от своите шест години.
	Още не беше довършила мисълта си, когато той твори очи и я погледна. Мигом дойде на себе си.
	— Санчия!
	— Шшт, всичко е наред. Исках само да видя дали вече спиш. — Тя притегли завивката му още по-нагоре и я подпъхна по-добре от всички страни. — Беше великолепно празненство. Утре ще ти разкажа всичко най-подробно.
	Той се изправи на лакът.
	— Защо плачеш?
	Тя прокара припряно опакото на ръката по очите си.
	— Няма никаква причина. Просто съм капнала от умора.
	— Та ти никога не плачеш, когато си уморена. Да не би да те боли ръката?
	— Не. Идната седмица ще мога да сваля шините и всичко отново ще е наред. — Тя го помилва по косата. — А сега спи. Ще остана малко при теб.
	Пиеро изпитателно разглеждаше лицето й. Поклати отрицателно глава.
	— Легни при мен. Ще ми се да ме прегърнеш здраво, докато заспя. Санчия, ще го направиш ли?
	След кратко колебание тя легна при него.
	— Защо трябва да те държа здраво. Боиш ли се от тъмнината?
	— О, не, не се боя от нищо. — Отрицанието му звучеше твърде решително. — Мислех си само, че ще бъде… мило. — Той уви ръцете си около нея и я притисна здраво. — Лека нощ, Санчия.
	— Лека нощ, Пиеро — прошепна тя. Гърлото й се беше свило толкова много, че едва говореше. Беше й ясно, че не лежеше тук, за да утешава, а за да я утешат. Пиеро с инстинктивно придобитата в ранно детство мъдрост беше отгатнал нейната болка и сърдечна горест и се опитваше да я утеши по единствено познатия му начин. Сърцето й преливаше от нежност, когато се сгуши до малкото му топло тяло.
	Да, това беше единствената любов, която искаше в живота си. Това беше най-добрият начин да обичаш.


	— Превърнала си тази градина в същински рай. — Погледът на Лоренцо обхвана с почуда безкрайните лехи с прелестни цветя, докато бавно вървяха към сводестата алея. — Винаги ми е било приятно да се разхождам сред твоите рози.
	— Ти намери точната дума. Повече от тридесет години с пот и труд извличах от тази земя покой и забрава. — Гордият поглед на Катерина проследи взора на Лоренцо. — Когато дойдох тук като млада булка, паркът беше буренясал, същински хаос от бодли и тръни. — Тя спря, за да докосне листенцата на една пищно разцъфтяла роза, преди да продължи. — Замъкът беше в малко по-добро състояние, отколкото градината. Бащата на Карло беше живял над десетина години без жена, а без строгия надзор на господарка домашната прислуга се беше разхайтила и мързелуваше. Тук всичко приличаше на кочина. Но аз запретнах ръкави и скоро всичко стана така, както исках.
	— В това съм убеден. — Лоренцо се усмихвате. — Просто те виждам как препускаш като хала из замъка с метла в едната ръка и камшик в другата.
	Тя поклати отрицателно глава.
	— По онова време бях друга. Бях точно на тринадесет години, когато ме омъжиха за Карло, а в бащината ми къща всичко беше съвсем различно от Мандара.
	— В какъв смисъл различно?
	— Добре поддържано, благопристойно. Майка ми никога не би допуснала немарливост, каквато заварих тук, а при вида на кухнята със сигурност би паднала в безсъзнание.
	Лоренцо се подсмихна.
	— Искаш да съчувствам на тринадесетгодишната невеста ли? Та ти не си като майка си. И да не беше ти се изпречило това предизвикателство на пътя, щеше да яхнеш коня и да тръгнеш да го търсиш.
	— Що за коравосърдечен тип си ти наистина. — Тя се засмя. — Но си прав. По онова време щях да се побъркам, ако нямах толкова много работа. Още си спомням как коленичех на земята и забивах лопатата в почвата, копаех ли, копаех. Така си изливах гнева и подхранвах и поях тази градина с моите горести и моята самота. Истинско чудо е, че въобще нещо поникна и израсна.
	— И все пак ти си създала такава красота.
	— Да, странно колко е безразлична природата. Не я е грижа по каква причина я подхранват. Тя цъфти, връзва и ражда, сякаш сме я обсипали с любов, вместо с омраза или отчаяние. — Катерина беше потънала в размисъл. — И един прекрасен ден се оглеждаме около себе си, съзираме тази хубост, на която сме помогнали да разцъфне и ненадейно любовта се появява. Не е ли странно това, Лоренцо?
	— По този начин природата ни подлъгва да се подчиним на волята й, с децата е съвсем същото. Природата прави дечурлигата очарователни и достойни за любов въпреки всички грижи и тревоги, които създават на злощастните си родители.
	— Лион беше ужасно дете, ала Марко беше уравновесен и кротък като ангелче.
	— При все това си предпочела Лион.
	— Не съм казвала такова нещо. — Те повървяха известно време мълчаливо. — Лион толкова приличаше на мен. Буен, неудържим, див, изгаряш от любопитство. Съвсем естествено е, че се чувствах твърде близка с него.
	— Да, съвсем естествено е. Вие все още твърде си приличате.
	Тя поклати отрицателно глава.
	— Ние се отчуждихме един от друг, когато Карло ми го отне. — Тя седна върху мраморната пейка под свода на алеята. — Лион беше едва на седем години, когато Карло го взе със себе си на война. Още почти бебе, както се казва. Твърдеше, че момчето трябвало да изучи военния занаят толкова рано, колкото той самият го бил изучил от баща си. Аз крещях и беснях, но нямаше никаква полза.
	— И какво направи?
	— Разчистих още един къс земя и разширих градината си. — Тя посочи с ръка мястото отляво на розовите храсти, където блестяха с красотата си тъмночервени рози. — Цели два месеца копах и рових земята като къртица от пукването на зората чак до залез-слънце и всеки път, когато забивах мотиката в земята, си казвах, че заравям сърцето му. Когато после през пролетта се върна вкъщи, ми призна колко бил щастлив, че съм намерила толкова нежно женско занимание, което да ме държи надалеч от мъжките работи.
	Лоренцо се засмя високо и се отпусна на пейката до нея.
	— Какъв глупак е бил този мъж!
	Тя посочи с ръка грациозния мраморен водоскок в средата на градината.
	— Марко нахвърли скиците на фонтана, когато беше на петнадесет години. Той беше… — Тя спря да говори и отпусна ръка в скута си. — Как става така, че съм тук вън и бърборя за цветя и водоскоци? Трябваше да предприема нещо. Лион е някъде там и…
	— Моя скъпа Катерина, Лион беше дотам възпламенен, когато повлече със себе си Санчия, че онова, от което се боиш, сигурно вече е извършено. Той е страстен като майка си. Откъде идва прелестният звън, който току-що чух?
	Тя погледна надолу към лявата си ръка.
	— Ах, забравих да сваля една от гривните със звънчетата. — Когато я изтегли от китката си, тя отново звънна с кристалночист глас. Катерина държеше кожения пръстен в дългите си изящни и нервни пръсти и го въртеше разсеяно. — Бързо ли се предадох?
	— Ти въобще не си се предала. Още утре ще кроиш планове и ще плетеш козни и интриги как наново да разделиш двамата.
	— Да, обаче трябваше да предприема по-рано нещо. Не мога да разбера защо съм толкова нерешителна. Остарявам ли Лоренцо?
	— Не, Катерина, никой не е по-млад от теб.
	— Косите ми тук-там са побелели.
	— Затова пък душата ти е от кремък.
	— Струва ми се, че днес сутринта видях в огледалото една бръчка край устата си.
	— Не може да бъде. Трябва да е било пукнатина в огледалото.
	В началото тя премълча, а после се засмя с висок глас.
	— Какви опашати лъжи ми разправяш, макар да твърдеше, че винаги си щял да казваш истината.
	— Аз казах истината. Нима градината ти например е по-хубава само защото е цъфнала за пръв път преди тридесет години? — Той поклати глава. — Тя само се е променила, пораснала е и е достигнала зрялост. Наказвана е била от свирепи зими и от коравата ти десница и все пак всяка пролет се подмладявала. Ти си като градината си, Катерина. — Той хвърли поглед към широката, покрита с цветя площ. — Може би ти си тази градина.
	Удивена, тя погледна към него, преди отново да заразглежда звънчетата в дланта си.
	— Това аз наричам причудлив комплимент. Ти ме сравняваш не само с една-единствена роза, а и с цяла градина.
	— И с благодатната земя, която я подхранва, и с острите тръни, които я пазят.
	— Лоренцо, аз… — Тя поклати глава. — Аз ценя много нашето приятелство.
	— Приятелството е нещо прекрасно.
	— Толкова ми е приятно да седя с теб в градината.
	— С мен няма нужда да водиш учтив разговор според етикета. Та аз съм само Лоренцо. Можеш просто да седиш и да се разтоварваш.
	Тя кимна и погледна нагоре към нощното небе. Толкова много звезди, далечни, недосегаеми, които озаряваха със студения си блясък един свят обхванат от смут и безпокойство. Ала в тази градина не цареше нито смут, нито безпокойство. Съществуваха само Лоренцо, лунната светлина, уханието на розите и чистият като сребро звън на гривната със звънчетата, която бавно въртеше в ръката си.


	— Трябва да замина — кача Санчия, едва пристъпила прага на покоите на Катерина на следващия ден. — Сега. Днес.
	Катерина я удостои с хладен поглед и натопи гъшето перо в мастилницата от слонова кост.
	— Не бях сигурна дали не си променила намерението си. Вчера изглеждаше така, сякаш въобще не бързаше да напускаш Лион.
	Бузите на Санчия се обагриха в тъмночервено.
	— Допуснах грешка. Та аз ви казах, че той ме… е, тъкмо затова трябва на всяка цена да се махна, преди отново да се случи. Вие ми казахте, че бихте могли да ме изведете тайно от града. Повече от седмица съм тук. Положително сте открили някаква възможност да избягам заедно е Пиеро.
	Катерина кимна замислено.
	— Вдругиден търговският керван на сеньор Каландо тръгва за Венеция. Той ще пренася вино от нашите лозя, ще наредя да извикат този човек и ще видя дали не би могла да напуснеш града с неговите коли. Но пък керванът пъпли толкова бавно, че Лион ще го настигне много лесно. По тази причина ти трябва заедно с Пиеро по някое време да напуснеш шествието и да се скриеш, докато Лион претършува околността. После би могла наново да се присъединиш към търговците, преди те да пристигнат във Венеция. — Тя спря наставленията си. — Можеш да оставиш Пиеро при мен. Много го обикнах.
	— Той няма да се съгласи. Наумил си, че сме като брат и сестра, неразделни — обясни Санчия. — Ала ако се окаже, че не мога да му предложа приличен живот. Въпреки протестите му ще го върна обратно. Вие сте твърде любезна да му предложите покрив над главата.
	— Аз не съм любезна. — Катерина се изправи и затвори огромната книга, в която отбелязваше разходите и приходите. — Пиеро е добре дошъл за мен, защото обичам малчуганът да се върти наоколо. — Тя срещна погледа на Санчия. — Както при други обстоятелства и ти щеше да си добре дошла тук.
	Санчия разтвори широко очи. Но не успя да отговори, тъй като Катерина посегна към някакво чекмедже и извади от него мека кожена кесия.
	— Ето тук имаш сто дуката и едно рубинено украшение, което струва десетократно повече. Това би трябвало да ти помогне известно време, докато си намериш работа, с която да се препитаваш. — Тя й подаде кесията. — Ето, вземи парите. Нима си предполагала, че ще те изпъдя без нищо по широкия свят, за да просиш или крадеш?
	Санчия протегна механично ръката си към кесията.
	— Благодаря. Ще върна парите обратно, когато…
	— Това е подарък, а не отпуснат заем. — Катерина настоя. — Просто ги вземи и да не говорим повече за това. — Тя излезе иззад писалището си и тръгна към вратата. — Приготви си нещата. Ще се постарая още днес да изпратя багажа ти при Каландо. — Отвори вратата и изчака, докато момичето мине. — Това е най-умното, което можеш да предприемеш, Санчия.
	— Знам.
	На излизане Катерина я задържа, като сложи длан върху рамото й.
	— Ако ти потрябва нещо, дай ми знак. Не искам да ме мъчи съвестта, задето те гоня.
	Усмивката на Санчия излъчваше откровена топлота.
	— Това е мое решение. Няма защо да се упреквате.
	Катерина я погледна толкова настойчиво, че напомни Санчия за предизвикателния поглед на Лион. Да не би й майката да използваше същата защитна броня?
	— Благодаря ви за вашата помощ и съжалявам, ако съм ви причинила тревога и болка. Благодаря ви, мадона Катерина.
	— Това още не е сбогуване. Може да тръгнеш чак утре вечерта. — Катерина се поколеба. — Днес ще правя посещения на болните. Навярно би могла да поотложиш събирането на вещите си и да ме придружиш. — После припряно добави: — По такъв начин ще можеш да избегнеш Лион.
	— Ще дойда на драго сърце с вас. — Отново Санчия почувства ясно, че между тях се е зародило приятелско чувство, почти обич. — В случай че няма да преча.
	— Ако мислех така, нямаше да настоявам да дойдеш с мен — отвърна Катерина рязко. — Щом камбаната на църквицата удари, ще се срещнем в двора. — Тя пусна ръката на Санчия и й направи знак да си върви. — И не ме карай да чакам.
	Вратата се захлопна, а Санчия се обърна и изтича по коридора. Майката на Лион беше за нея още по-непроницаема, отколкото самият Лион, но тези двама души я омайваха. Нямаше да навреди, ако през този последен ден в Мандара опознае по-добре Катерина. Беше малко вероятно някога да види отново майката или сина.
	Никога ли няма да види Лион? Пареща болка я прониза, но тя си пое дълбоко дъх, за да потисне предателските си чувства. Обаче Лион никога нямаше да се откаже доброволно, а пък тя нямаше да има сила да се съпротивлява, ако останеше тук в Мандара.
	Да, с Пиеро трябваше да напуснат колкото се може по-бързо града и Лион.


>	Шестнадесета глава

	Следобед Пиеро изчезна.
	Санчия, Катерина и Бианка се върнаха едва на здрачаване. Когато влязоха с конете в двора на замъка, Роза вече ги чакаше.
	— Не е моя вината — завайка се тя под погледа на Санчия. — Това глупаво конярче трябваше да внимава повече за момчето. Мигар мога да тичам подире му из целия град и да го надзиравам?
	Санчия усети, че сърцето й всеки миг ще изхвръкне.
	— Пиеро ли? — Тя скочи мигом от седлото и изтича към Роза, която стоеше на стълбите. — Какво говориш? Какво се е случило с Пиеро?
	— Не съм виновна! Аз бдя над него като ястреб. Та вие знаете това, мадона Санчия. — Сълзи потекоха по лицето й.
	— Онзи идиот Донато трябва да бъде…
	Санчия улови слугинята за раменете и я разтърси.
	— Престани да бръщолевиш глупости, какво се е случило с Пиеро?
	— Не знам. — Роза преглътна, лицето й се изкриви в болезнена гримаса, когато се опита да потисне хлипането си.
	— Двамата с Донато излязоха на разходка с конете, а пък този лапнишаран изгубил детето от очи. Трябвало е повече да внимава. Ако аз бях на негово място там, то щеше…
	— Как е могъл да го изгуби от очи? — Санчия здраво разтърси Роза. — На Пиеро не му е изпила чавка ума, той няма току-така да избяга оттук. От кога е изчезнал?
	— Вече цял следобед. Донато твърди, че били двамата на mercato и той му обърнал гръб само за миг. Когато се огледал, Пиеро бил потънал сякаш вдън земята.
	— Целия следобед ли? Защо никой не ме извика?
	— Един съвсем уместен въпрос — дочу се заплашителният глас на Катерина. — Казахте ли на сина ми?
	Като продължаваше да се вайка, Роза разтърси отрицателно глава.
	— Донато пристигна тук само пет минути преди вас. Преобърнал е целия град да търси момчето. Надявал се да го намери, преди да се стъмни, но е бил принуден да се върне без него. Изпратих го при сеньор Андреас, за да му изповяда всичко от игла до конец.
	— На Пиеро положително не му се е случило нищо — подхвърли успокоително Бианка, която се беше присъединила към тях. — Все пак той си е още дете. Навярно просто се е загубил. Колко често съм се отдалечавала от къщи, зазяпана в работата на разни занаятчии и търговци или очарована от лакомствата и дрънкулките в техните дюкяни.
	— Пиеро никога не би постъпил така — Санчия пусна раменете на Роза. — Той никога не би…
	— Ще го намерим, Санчия. — Лион се спускаше надолу по стълбите и слагаше кожените си ръкавици. Подхвърли кратка заповед през рамо, а Донато прекоси като стрела двора. Лион се обърна към Бианка: — Върви и намери Марко. Нека дойде в конюшнята. За последен път го видях в градината да рисува.
	Бианка кимна и изтича натам.
	— Пиеро е разумно дете — чу се язвителният глас на Катерина. — Санчия има право. Защо онова глупаво конярче не е могло да го намери?
	— Скоро ще научим — каза Лоренцо, който се присъедини неусетно към Лион. — Хората в града знаят, че Пиеро се намира под закрилата на това семейство. Значи няма да му причинят нищо лошо.
	— Откъде може да сте сигурни в това? На едно дете, което се мотае само из улиците, могат да му се случат много лоши неща — извика Санчия разпалено. — Та вие знаете добре това, Лоренцо.
	— Да — отвърна Вазаро тихо. — Ужасни деяния се случват навсякъде, но улиците на Мандара са по-надеждни от улиците на Неапол и Флоренция. Повярвай ми, Санчия. Така е наистина.
	Санчия се обърна към Лион.
	— Ще дойда с вас. Навярно Пиеро се е уплашил от нещо и не смее да отговори, когато го викат. Но ако чуе моя глас, ще дойде.
	Лион кимна.
	— В такъв случай, ела с нас. — Той я вдигна върху коня и й подаде юздите. — Ще го намерим, обещавам ти, Санчия. Ще го търсим дотогава, докато го намерим. — Сериозният му поглед не се откъсваше от нея.
	— Той е съвсем малък. — Санчия напразно се бореше със сълзите си. — Трябва да го намерим, Лион. Аз толкова го обичам.
	— Знам. — Ръката му докосна нейната за миг, а после той се отдели от нея и тръгна през двора на замъка към оборите.


	И вечерта не намериха никаква следа от Пиеро, макар че по нареждане на Лион търсенето продължи чак до дълбока нощ. На следващия ден отново претърсиха града и преобърнаха къщите и дюкяните от мазите чак до таванските помещения.
	От Пиеро нямаше и следа.
	В късния следобед Лион и войниците му излязоха през портите на града, за да търсят малчугана в околностите на Мандара. Но и това беше напразно.
	От Пиеро нямаше и следа.
	Минаха четири дни, през които Лион претърси основно селата в околностите и дори, отчаян, си опита късмета в един францискански манастир, отдалечен на осем часа път от Мандара.
	— Трябва да си отспиш — каза Катерина загрижено, когато намери Санчия на отбранителната стена. — Откакто е изчезнало детето, не си подгънала крак. Ако се разболееш и Пиеро няма да ти върне здравето.
	Погледът на Санчия беше насочен неотклонно на север към лозята, които принадлежаха на града. Тя прокара ръка по челото си.
	— Вече не си спомням дали някой търси отвъд лозята по баирите отсреща.
	— На втория ден търсиха там. — Катерина помълча известно време. — Дори в бъчвите надничаха.
	Студени тръпки полазиха по гърба на Санчия.
	— Той навярно е мъртъв… трябва да е мъртъв, иначе щяха да го намерят.
	— Врели-некипели. И ние щяхме да го намерим, ако беше мъртъв. Това, че е в неизвестност, не доказва нищо.
	Троснатостта на Катерина действаше странно утешително.
	— Навярно е така, както казвате. Иначе неговият труп… — Санчия не довърши страшната мисъл, която се въртеше в ума й. Хвана се за каменния перваз, като се мъчеше да надвие отвращението от тази мисъл. — Бианка казва, че се моли за него. Аз също се опитах да се моля, но не съм сигурна дали Господ ще се вслуша в горещите ми молби. Аз съм нарушила толкова много от неговите заповеди. Крадох и лъгах… — Гласът й се сниши до невнятен шепот. — Извърших и прелюбодеяние.
	— Понеже никога не съм била сигурна, че ще намеря подкрепа у Бога, аз съм си измислила следното оправдание: него не е грижа за хората, които са в състояние сами да се оправят и се съсредоточава върху останалите. Може да ни изглежда крайно несправедливо, но просто не бива да се уповаваме на него. — Катерина се загърна по-плътно в червената си наметка. — Стана хладно, откакто слънцето залезе. Ела с мен. Ще ми правиш компания, докато вечеряме. Тук вън не можеш да сториш нищо. Лион ще дойде, когато дойде и не по-рано.
	— Ей сега ще ви последвам. — Санчия зарея още веднъж погледа си из хълмистата равнина. Ненадейно я обхвана силна възбуда: — Не идва ли някой ей там?
	Катерина се втренчи в облака прах в далечината и с голяма мъка различи човек на кон.
	— Възможно е. Да, струва ми се, че са конници.
	— Лион! — Санчия се обърна и нетърпеливо изтича към вратата, която водеше към портите.
	— Той е още твърде далеч! — извика Катерина подире й. — Бъди предпазлива. Ако се препънеш по стълбището и си разбиеш черепа, никога няма да узнаеш каква вест носи, добра или лоша.
	— Аз внимавам, но трябва… — Санчия обърна гръб на крепостната стена и затича надолу по извитото стълбище.
	Мина почти цял час, преди Лион да спре своя жребец в двора на замъка. Санчия и пича насреща му е вечния въпросителен поглед:
	— Пиеро?
	Лион се усмихваше.
	— Намерихме го, невредим е. Здрав и читав.
	Санчия трябваше да се хване за седлото, тъп силно й се зави свят.
	— Къде е?
	— Всеки миг ще пристигне. Аз избързах напред с коня си, за да ти донеса вестта. — Той скочи от седлото и обви ръка около талията на Санчия, за да я задържи изправена. — Марко ще го доведе. Пиеро не искаше да пътува в каруцата, в която го намерихме, затова Марко го взе зад себе си на седлото.
	— В манастира ли го намерихте?
	Лион поклати отрицателно глава.
	— На по-малко от три мили от тук. Връщахме се от манастира, когато открихме някаква каруца край пътя. Пиеро лежеше върху куп завивки на дъното на един сандък. Беше с вързани ръце и крака, и върху очите му имаше превръзка.
	— Вързан… — Санчия протегна ръце в недоумение. — Кому е било нужно да връзва Пиеро?
	— Да, един Господ знае — каза Лион, като разтърси глава, — но аз ще разбера какво се крие зад това. — Стиснатите му устни издаваха решителност.
	Едва сега Санчия забеляза дълбоките, издаващи преумора бръчки от двете страни на устата му и тъмните кръгове около очите. Беше търсил пет дни непрекъснато Пиеро и беше спал по-малко и от нея.
	— Трябва да си отдъхнете — каза тя и докосна колебливо бузата му. — Изглеждате изнурен.
	— Сега мога да си почина. Момчето…
	— Санчия!
	Погледът на Санчия се спусна към ездачите, които пристигаха в галоп на двора. Бяха Лоренцо и Марко, а зад Марко някаква малка фигура се бе вкопчила здраво за гърба му.
	— Пиеро! — Тя изтича през двора.
	Пиеро се пусна от Марко и се хвърли в прегръдките й.
	— Пак съм тук! — Детето я прегърна толкова силно, че тя остана без въздух. — Те ме отвлякоха, но аз пак съм чук.
	— Къде беше? — Тя го опипваше угрижено. — Здрав и невредим ли си? — Между смеха и сълзите Санчия мръщеше нос. — Та ти вониш наистина ужасно… и откъде си взел тези парцали?
	— Не знам. — Пиеро галеше косите й. — Нищичко не знам. Отидох на пазара… после ме заболя главата… — Той отстъпи крачка назад и я погледна сериозно. — Когато се събудих, не можех да виждам нищо. Помислих си, че съм ослепял. Тогава ги чух да говорят за превръзката на очите ми и вече знаех…
	— Gran Dio, детето е съвсем запуснато! — Катерина бързаше надолу по стълбището. — Ще може да го разпитвате, след като вземе баня и се нахрани.
	— Добра идея — каза Марко, като направи гримаса. — Аз също трябва да се изкъпя. След като съм яздил по обратния път с него, сигурно воня не по-малко. — Той се огледа из двора на замъка. — Къде е Бианка?
	— Моли се в параклиса. — Санчия взе Пиеро за ръката и я стисна здраво. — Съобщете й, че Пиеро се е завърнал здрав и читав.
	— Да, може би трябва да надникна за миг. — Марко скочи от коня и подхвърли юздите на едно конярче. — Тя ще иска да научи дали молитвите й са били чути.
	Лоренцо душеше с нос.
	— Внимавай да не се доближаваш твърде много до нея, иначе може да припадне.
	Марко се отправи усмихнат към църквицата.
	Една малка, теглена от неугледен кон каруца влезе в двора. Следваха я осмината конници, които Лион беше взел със себе си. Погледът на Санчия се впи в каруцата, докато стискаше още по-здраво ръката на Пиеро. Защо го бяха оставили да лежи вързан на дъното на тази талига? Защо въобще го бяха отвлекли?
	— Банята — напомни Катерина властно и коленичи, за да притисне силно Пиеро към себе си. После се изправи и взе другата му ръка. — Роза много ще се зарадва, че те вижда отново. Откакто изчезна вдън земята, тя си изплака очите по теб, млади момко. Хайде, тръгвай сега.
	Санчия се колебаеше, когато мина покрай Лион и хвърли поглед на изтощеното му хлътнало лице.
	— Благодаря — прошепна тя. — Винаги ще помня, че спасихте Пиеро — Гласът отказа да й служи. Тя се обърна и изтича нагоре по стъпалата с момчето и Катерина.
	По-късно щеше да има достатъчно време да каже на Лион колко много значи за нея завръщането на Пиеро.


	— Трябва да говоря с теб.
	Лион стоеше на вратата към стаичката на Пиеро. Беше напълно облечен и носеше плащ и ръкавици. Санчия побърза да се изправи от стола до леглото на детето и тръгна насреща му.
	— Какво се е случило? — попита тя полугласно.
	— С неколцина мои хора тръгваме за Пиза. — Той я притегли в коридора и тихичко притвори вратата. — Преди няколко минути пристигна вестоносец от Басала, моя корабостроител.
	— С каква вест?
	— Дамари подпалил всички кораби в корабостроителницата.
	— О, не! — Тя се улови стъписано за ръкава му. Очите й се напълниха със сълзи. Никак не беше за чудене, че бръчките по лицето на Лион бяха станали по-дълбоки. Със същия успех Дамари можеше вместо корабите да нападне семейството на Лион. — Всичките ли?
	— И четирите — изрече той с дрезгав глас.
	— Сигурен ли е Басала, че зад пожара стои Дамари?
	— Дамари се е погрижил да няма никакви съмнения, че подпалвачът е той. Бие се в гърдите, че щял отново да дойде и да превърне цялата корабостроителница на прах и пепел. — Лицето на Лион говореше красноречиво за чувствата му. — Може би вече го е сторил.
	— А ако е така?
	— В такъв случай ще го преследвам и собственоръчно ще изгоря жив този мерзавец. — Той направи малка пауза. — Тука ли ще си, когато се върна?
	Санчия се колебаеше. Той въобще не очакваше отговор на въпрос, а обещание. Тя беше потресена до дъното на душата си. Цели пет дни беше търсил Пиеро, беше се нагърбил с всичките усилия и несгоди и сега бе изправен пред нова катастрофа. Изживяваше такъв миг, че би дала всякакво обещание.
	— Ще бъда тук.
	— Добре. — Понечи да тръгне, когато внезапно спря и попита. — Как е малчуганът?
	— Преуморен е. Ала децата се възстановяват бързо. Ще бъде съвсем бодър, щом хубаво си отспи. — Тя се намръщи. — Не го проумявам, Лион. Кой е отвлякъл Пиеро? Всичко това е някак безсмислено.
	— Какво ти каза той?
	— Само че през цялото време лежал със завързани очи. Не е чул нищо, което би могло да му подскаже къде се е намирал или кой го е похитил. Повечето време прекарал сам в някакво помещение. Само един или два пъти бил сред хора.
	— Повече нищо ли не знае?
	— Разправя, че дочул затруднено дишане и стонове… — Тя въздъхна разочаровано. — Навярно утре ще може да си спомни повече.
	— Възможно е. Сега отивай да си легнеш, с нищо няма да му помогнеш, ако седиш при него и го наблюдаваш как спи.
	— Не ми се ще още да го оставям сам. Та той току-що се върна при мен и не искам да го изпускам из очи.
	— Марко и една цяла дружина остават тук в Мандара с поръчението да ви пазят. На Пиеро нищо повече няма да му се случи. — Той докосна нежно бузата й. — Дори и да се наложи да преследвам Дамари чак до Солинари, до две седмици ще се върна тук.
	— Най-напред „Вихрения танцьор“, а сега корабостроителницата. Защо Дамари ви мрази така люто и фанатично?
	Ъглите на устата му трепнаха в подигравателна усмивка.
	— Защото съм това, което съм… син на моя баща и затова господар на Мандара. И защото той е онова, което е. Майка му някога обитаваше прелестната къща на площада…
	Очите й се ококориха от удивление.
	— Нима той е ваш брат?
	— Dio, не! Майка му беше вдовица на един обикновен човечец и Дамари беше на две години, когато тя стана любовница на баща ми. Беше недодялана, чувствена жена, ала омая с прелестите баща ми по-дълго от всяка друга. — Лицето му се помрачи. — Тя се хвалеше с тази връзка и превърна живота на майка ми в същински ад. Дамари беше на седем години, когато баща ми отстъпи пред горещите молби на майка ми и го отпрати заедно с неговата майка, но на дванадесет години той се появи отново тук и помоли да го вземат на служба в крепостта.
	— И ламти за всичко, което е твое.
	— Той няма да го получи. — Лион се обърна. — Сбогом, Санчия!
	— Лион… — Тя не искаше той да тръгна. Ненадейно й се стори, че вижда пред себе си лицето на Дамари, надвесен над нея в тъмницата, разглеждащ я отвисоко. Зло. Грях. Смърт.
	Лион я погледна въпросително. Беше й ясно, че ще устрои хайка подир Дамари, независимо от всички нейни възражения.
	— Бог да ви е на помощ — прошепна тя.
	Сияеща усмивка озари чертите му, после той се обърна и тръгна по коридора далеч от нея.


	— Как е Пиеро? — попита Катерина, когато на следващото утро Санчия влезе в залата.
	— Още спи. Ще ми се да го поглезя и да му занеса закуската в леглото.
	— Е, това няма да му навреди. — Катерина се замисли. — Знаеш ли, че тази нощ Лион е заминал за Пиза?
	Санчия кимна.
	— Дамари.
	— Никога не съм желала това да се случи — каза Катерина, потънала в невесели мисли. — Корабостроителницата наистина ми беше трън в очите, ала никога не съм искала Лион да я загуби от ръката на това проклето копеле.
	— На никого и през ум не му е минавало, че искате такова нещо. Лион е прекалено много ваш син, за да не знае какво всъщност мислите за това начинание.
	Катерина изглеждаше облекчена.
	— Права си, Лион с достатъчно умен, за да знае, че не му желая друго, освен успех и благоденствие. — Тя взе ябълка от подноса и я сложи заедно с резен диня в една чиния. Занеси на малчугана да хапне. Ще дойда по-късно, за да видя как е и да му задам няколко въпроса. Най-сетне трябва да изясним тази мистерия.
	Четвърт час по-късно Катерина се появи в стаичката на Пиеро.
	— Още ли е в постелята? — Тя влезе усмихната и понечи да се приближи до леглото.
	— Не! — Санчия я възпря. — По-добре стойте далеч. — Погледът й беше вперен неотклонно в лицето на Пиеро.
	Катерина спря като вкаменена.
	— Какво има? — Едва сега й направи впечатление зачервеното лице на Пиеро и горящите му очи. — Той е болен!
	Санчия кимна.
	— Завивките в каруцата, в която беше намерен. Какво стана с тях?
	Катерина смръщи чело.
	— Е, вчера изпратих в града един слуга, който трябваше да раздаде завивките сред бедняците — защо питаш?
	— Пиеро каза, че лявата му ръка била ожулена — прошепна Санчия толкова тихо, че думите и едва се чуваха. Тя взе ръката на детето и предпазливо я повдигна.
	— Света Дево!
	В лакътната става на Пиеро се виждаше червена гнойна подутина с големината на кокоше яйце.
	— Жаден съм. — Пиеро изтръгна ръката си и се обърна на хълбок.
	— Ей сега, carino — Санчия тръгна към вратата. — Скоро ще се върна.
	Катерина я последва в коридора и притвори вратна.
	Санчия се обърна и я погледна.
	— Това ли е, което си мисля?
	— Не мога да кажа със сигурност — отвърна бавно Катерина. — Аз самата не съм виждала никои, който да е сполетян от нея. Когато през 1470 година епидемията избухна във Флоренция, бях още дете, а пък чак до Мандара, слава Богу, не достигна.
	— Но аз съм чувала много за нея. — Санчия притисна дланите си о вратата. — И това са първите симптоми.
	— Понякога. Трябва да има и случаи без подутини. — Катерина се обърна. Движенията й изглеждаха сковани за жена с нейната пъргавина и подвижност. — Аз трябва… да предприема нещо.
	— Какво именно? Какво може да направите? — Трябва да изпратя някого, който да събере завивките.
	— Не, това ще го направя сама… навярно още не е късно.
	— Чувала съм, че епидемията се пренася практически чрез всичко… чрез вятъра… чрез докосване до заразени дрехи… — Санчия облещи ужасена очи. — Парцалите, с които беше навлечен Пиеро… наредих на Роза да ги изгори. И тя е застрашена.
	— Роза, Марко, Бианка, ти и аз — изброи Катерина. — Всички ние имахме пряк допир с Пиеро. Навярно дори Лион… Знае ли се кой е в безопасност и кой е застрашен?
	Санчия се строполи със затворени очи пред вратата.
	— Дай Боже, дано се заблуждаваме.
	— Твърде скоро ще знаем със сигурност. Чумата не се свени да възвестява присъствието си.


	Роза се разболя надвечер и умря призори на следващия ден. В замъка изглежда никой не беше сполетян от заразата, а и в града също не беше се разпространила.
	Катерина влезе в стаичката на Пиеро, за да каже на Санчия, че освен Роза никой не е заболял. Спря се на място и погледна към момчето.
	— Как е той?
	— Не знам. — Санчия разтърси уморено глава. — Изпитва страшни болки. Спи много, но непрекъснато се буди.
	— Малчуганът води жестока битка. Разправят, че чумата имала две глави и онази, която показвала на бял свят с подутините, не била толкова смъртоносна, колкото другата.
	Две глави. Санчия си представи неволно Медуза, чудовището с двете глави, което дебне и унищожава всичко наоколо.
	— Ще приготвя нов компрес за подутината. — Катерина понечи да тръгне. — После ще се върна и ще поседя при него, докато ти си починеш.
	— Не. Той ще забележи, че ме няма и ще стане неспокоен.
	— Ти трябва… — Катерина сви рамене. — Кажи ми, ако промениш намерението си.
	Когато тя излезе. Санчия сложи глава на високата облегалка на стола. Кого можеше да изпрати, за да уведоми Катерина? Нито един от слугите нямаше да припари до тази стаичка.
	— Санчия.
	С един скок тя се озова пред Пиеро и се вторачи в него. Клепачите му се отвориха, а той погледна с горящите си от треската сини очи.
	— Искаш ли още малко вода, миличък?
	Той поклати отрицателно глава.
	— Болен съм, нали? — попита той с обложен език. — Много болен.
	Тя кимна.
	Той изпъна своенравно брадичката си напред.
	— Няма да умра. Ще видиш, че няма да умра.
	— Не, разбира се, че не. — Усмивката й потрепваше от сдържан плач — Ти си прекалено вироглав, за да те надвие някаква си болест.
	— Но много ще ми помогне, ако легнеш при мен и ме вземеш в прегръдките си. Ще го направиш ли?
	— Но разбира се, carino. — Тя легна до него. Сякаш топка заседна в гърлото й, когато той с обич уви ръцете си около нея както през нощта преди отвличането.
	— Няма да те пусна — мърмореше той със затворени очи — Да, остани при мен, скъпо дете! — Гласът й заплашваше да секне. — Толкова се нуждая от теб.
	— Аз няма да умра…
	Пиеро умря шест часа по-късно, след като изтърпя такива страхотни болки, че Санчия въздъхна с облекчение, когато се избави от страданията си.
	Когато наближаваше краят му, Катерина беше при него. Тя бе човекът, който затвори завинаги дръзките му сини очи и изведе навън зашеметената Санчия.
	— Можеш ли да плачеш? Понякога е по-добре, ако можеш.
	Санчия поклати отрицателно глава.
	— В такъв случаи запретни ръкави. Измий го и го нагласи, за да го отнесат в параклиса. Дадох нареждане да коват ковчези, възможно е да ни потрябват. — Тя спря в нерешителност. — И ако имаш сили, ела при Марко. Между другото, затова дойдох при теб.
	— Марко! — повтори Санчия замаяна.
	Катерина кимна, измъчена до крайност.
	— Марко лежи в агония. Той има нужда от теб. Той има нужда от нас двете.
	— Чума ли е?
	— Да. Нямахме голям късмет. И не съществуват никакви правила за това колко време трае болестта и дали заразеният ще умре. — Тя се обърна. — Трябва да отида при моя син — каза тя нерешително. — Ела, когато можеш. Нуждаем се от теб край болничната му постеля… а по-късно ще има още повече работа.


	Бианка седеше край Марко, когато Санчия пристигна, след като беше отнесла трупа на Пиеро в църквицата. В жълтата си копринена рокля Бианка изглеждаше миловидна като глухарче и не съвсем на място в болничната стая. Ала тя настоя, въпреки протестите на всички присъстващи, да остане при Марко.
	Настъпи мигът, когато Марко помоли Катерина да изведе навън Бианка.
	— Тя е прекалено невинна — шепнеше той. — Не бива… — Отново загуби свяст.
	— Бианка, иди в градината. — С обич й каза Катерина. — Санчия и аз ще се погрижим за Марко.
	Бианка, която стискаше още по-здраво ръката на болния, поклати отрицателно глава.
	— Ще отгатнем и най-малкото му желание по очите му, обещавам ви, cara — каза Санчия и прегърна Бианка през раменете.
	— Но защо трябва да отида в градината? — Бианка погледна удивено към Санчия. — Та Марко не може да дойде с мен. Без него никога не излизам.
	За миг Санчия видя ясно пред очите си Бианка и Марко, заливащи се в смях и закачки край люлката.
	— Марко е болен — обясни Бианка с достойнство и непоколебимост. — Ще остана при нето, докато оздравее.
	— Ала той навярно повече няма… — Санчия не довърши. Бианка знае, помисли си тя стъписана. По сериозното лице на момичето тя отгатна, че знаеше за обречеността на Марко. Той се беше заблуждавал. Бианка не бе дотам наивна и не от този свят, както му се струваше. Тя беше не само проумяла, но дори вече се беше примирила със смъртта.
	В този миг Марко отвори очи, а Бианка се обърна към него.
	— Трябва да изляза… глупаво, нали? — Тя се усмихна. — Като оздравееш, пак ще ходим в градината колкото си искаме, а ти ще ме рисуваш. Мислеше да ме нарисуваш на люлката, помниш ли?
	— Да. — Погледът му галеше лицето й. — Колко хубаво…
	— Помисли си за тъмночервените рози и за твоя изящен водоскок… — Тя го погали по пламналото в треска чело. — Днес е толкова горещо. Представи си хладните струи вода по белия мрамор на басейна…
	— О, да…
	— Ще седим на пейката до водоскока, а ти ще ме разсмиваш.
	— Заедно…
	— Да, ние ще сме винаги заедно. Бог е милостив. Той няма да допусне да се разделим.
	Марко затвори очи.
	— Заедно.
	И те наистина бяха заедно, когато четири часа по-късно Марко предаде Богу дух.
	Катерина пристъпи тихо и освободи ръката на Марко от дланите на Бианка.
	— Санчия, отведи я в стаята й. — Тя затвори за малко очи, преди отново да ги отвори и да каже с пресипнал глас: — Трябва да остана и да приготвя сина си за погребението.
	Бианка кимна послушно.
	— Да, тръгвам. — Тя се изправи и погледна към мъртвото му лице. — Arrivederci*, Марко.
	[* Довиждане (итал.) — Б.пр.]
	Не сбогом, а довиждане. Очите на Санчия бяха забулени от сълзи, когато взе Бианка за ръката и я поведе навън. Младата жена залиташе толкова силно, че Санчия вдигна очи, за да зърне лицето й. Вместо дълбока скръб и печал Бианка излъчваше спокойствие и невъзмутимост.
	— Санчия, бих искала да видя свещеника — каза тя.
	— Още преди цели часове пратихме да го извикат, но го няма. — Санчия прибави тихо: — Марко беше добър човек. Бог ще го вземе при себе си и без светото причастие.
	— Бог вече го е взел при себе си — каза Бианка. — Свещеникът ми трябва на мен. Бих искала да се изповядам, преди да умра.
	Санчия я погледна ужасена.
	— Бианка, какво…
	— Не се чувствам добре. Казах истината на Марко. Бог е милостив. — Тя удостои Санчия с една лъчезарна усмивка. — Заедно.
	Санчия стисна здраво ръката на Бианка.
	— Като ви сложа в ковчега, ще извикам свещеника.
	Бианка припадна пред прага на покоите си и й оставаха още два дни живот, преди да я глътне чудовището, което опустошаваше Мандара.
	Оказа се, че ставаше дума за едно заразно, ненаситно, неумолимо чудовище, което връхлиташе слуги, войскари, жени и деца. На третия ден то беше нападнало половината от обитателите на замъка, а Катерина разкри пред Санчия, че хората в града също са силно засегнати. Санчия се грижеше за Бианка, докато Катерина се опитваше да смекчи страданията на онези, които живееха отвъд стените на замъка.
	В предсмъртния час на Бианка Санчия изпрати да извикат Катерина.
	— О, Боже — изрече тихо тя, когато, щом отвори вратата, я лъхна зловоние. — Боже Господи на небесата!
	— Трябва ми повече вода. Слугите ми носеха на няколко часа веднъж гърне вода, което оставяха пред вратата, но от вчера насам всички изчезнаха. — Санчия подсуши с кърпа черните гнойни подутини по тялото на Бианка. — Трябва пак да изглежда хубава. Ала как да го постигна, като нямам вола, за да я измия?
	— Нейните циреи се пукат. — Катерина преглътна с мъка. — Повечето люде умират, преди това да се случи.
	— Трябва ми вода.
	— Няма вода. Градският кладенец е заразен. Разрешавам на всички да черпят от водоема в двора на замъка. Но и той вече е почти пресъхнал. — Катерина притвори лекичко устните на Бианка, застинали в тих, немощен вик. — Трябва да изпратим каруца в лозята и да вземем вода от тамошния извор.
	— Трябва да я избърша. Тя беше толкова хубава…
	— Шшт, ще ти помогна. — Катерина взе кърпата от ръката на Санчия. — Този малък парцал не е достатъчен. Ще подиря чаршаф и ще се огледам дали в някоя кофа в другите спални не е останало малко вода. — Тя напусна помещението. Върна се малко по-късно с необходимото.
	— Тя непрекъснато настояваше за свещеника — каза Санчия глухо, когато измиха осеяното с мехури тяло на Бианка. — Понеже не можех да й кажа, че свещеникът или е избягал, или се е скрил някъде, аз я излъгах. Когато болките я обхванаха толкова силно, че загуби способността да различава, аз се престорих, че съм свещеникът и я изповядах. Лошо ли постъпих, мадона Катерина?
	— Наричай ме само Катерина. — Майката на Лион поклати отрицателно глава. — И аз щях да постъпя по същия начин. Бог е много по-зает да ни натръшка като снопи, отколкото го е грижа за някаква си изповед. — Тя погледна Санчия. — Трябва да ми помогнеш да приготвим ковчег за нея. Мъжете, които долу ковяха ковчези, са си плюли на петите. Не ми остана вече никой, комуто бих могла да поверя тази задача. Разбираш ли нещо от дърводелство?
	Санчия отрече с поклащане на глава.
	— Аз също, но не може да е чак толкова трудно, щом като тези пъзливи нехранимайковци са го умеели. — Катерина изправи снага. — И в смъртта трябва да се съхрани известно достойнство. Та ние не сме диваци, които камарят своите мъртви пред вратата или ги оставят да лежат в канавката, както правят тези клети души долу в града.
	— Такива ли неща стават в града?
	Катерина кимна.
	— Разсъдъкът ги е напуснал. Навсякъде царят охкания и вайкалия, пиянство и насилие. — Тя се обърна да върви. — Ще донеса игла и конец. От този чаршаф можем да ушием саван. После ще се опитаме да сковем ковчег. Къде ли е Ана? Тя би могла да ни помогне при ушиването.
	Санчия се помъчи да откъсне мислите си от предсмъртната агония на Бианка. Не беше виждала Ана, камериерката на Бианка, откакто господарката й припадна.
	— Навярно и тя е офейкала. Ана изпитваше панически страх.
	— Всичките сме такива. — Катерина беше пред вратата. — По всяка вероятност ще се наложи сами да отнесем Бианка в параклиса. Най-добре ще е да сковем ковчега там. — С тези думи тя напусна помещението.
	Санчия седна на стола до постелята. Моля те. Боже милостиви, ти прибра невинните, сияещите, красивите. Моля те, спри до тук, молеше се тя със затворени очи.
	— Да не си болна? — чу суровият глас на Катерина зад себе си.
	— Не съм. — Санчия отвори очи. Катерина стоеше на прага с кошничката, в която държеше принадлежностите за шев. Изправи се на крака.
	— Само си починах за миг.
	— По-късно ще почиваш. — Катерина влезе и сложи кошничката върху постелята. — Помогни ми да я завием в чаршафа.
	Вече се стъмни, когато сложиха Бианка в нейния скован на бърза ръка ковчег в параклиса.
	— Ела, не стой повече тук. Тя вече не е при нас. Не усещаш ли? — Катерина изведе Санчия от църквицата и двете се спуснаха по стълбите в двора.
	Никакви факли не озаряваха мрака.
	Никакви стъпки на стражи или слуги не отекваха по плочника.
	Санчия приглади капнала косите си.
	— Сигурно съм твърде уморена, за да усещам нещо.
	Катерина кимна.
	— Трябва да си отдъхнем. — Тя пусна ръката на Санчия. — Но най-напред ела с мен.
	Санчия я последва във вътрешността на замъка и после по стъпалата нагоре, но вместо да тръгне към спалните. Катерина се насочи към кулата.
	— Катерина?
	— Ела с мен.
	Двете минаха покрай стаичката, в която я беше отнесъл Лион онази вечер и на нея й се стори, че е било безкрайно отдавна. Те спряха пред вратата под покрива на кулата.
	Катерина я отвори и мина първа.
	Намираха се в покоите на „Вихрения танцьор“.
	Статуйката не беше в сандъчето, а стоеше върху един пиедестал. В очите на Пегас, които се взираха в озареното от лунната светлина пространство, като че ли нещо проблесна и те изглеждаха като живи.
	Санчия отстъпи инстинктивно назад.
	— Не искам да оставам тук.
	— Моля те… направи ми услуга. Трябва да има някой с мен. Ще се постарая да не се бавя много. — Гласът на Катерина прозвуча неуверено. — Трябва да кажа сбогом на моя син. До днес все не намирах време за това. Марко обичаше това помещение.
	Санчия усети, че сърцето й прелива от съчувствие. Тя и Катерина трябваше да потискат скръбта си по мъртвите заради живите, които се нуждаеха от помощта им. И тя усети потребност да каже сбогом.
	— Да, разбира се. — Санчия притвори вратата. — Ще останем колкото искате.
	— Седни и отдъхни. — Катерина посочи един стол. Тя самата се отпусна върху килима и облегна главата си о каменната стена. — Предпочитам да седя тук. Не ти ли е направило впечатление, че децата никога не сядат върху стол, ако могат да седнат на пода? Когато Марко беше още малък, често го водех тук горе, за да съзерцава „Вихрения танцьор“. После играехме с часове на пола и си бъбрехме.
	Санчия се премести до Катерина на земята.
	— Знам. Пиеро винаги клечеше до масата в работилницата, когато правех преписи, а аз непрекъснато посягах надолу и го галех по косата. — Наложи и се да спре и да събере сили, докато наново овладее гласа си. — Косата му се усещаше мека като пролетен ветрец.
	— Кожата на Марко беше нежна като листенце на роза.
	— Сутрин гласът на Пиеро ехтеше дрезгаво като жабешко квакане.
	— Пръстите на Марко бяха постоянно изцапани с бои, когато сядаше да се храни.
	— Пиеро можеше да бъде страшно вироглав.
	— Марко беше винаги толкова благ.
	Мълчание обгърна стаята.
	После Катерина каза:
	— Все още си спомням, как Марко непрекъснато съзерцаваше статуетката и настояваше да му разкажа легендите за „Вихрения танцьор“, които знаех от бащата на Карло. Бяха толкова много… и тъй като се боях, че с времето ще ги забравя, наредих на един преписвач да ги увековечи върху пергамент и да ги подвърже в книга.
	— И Марко получи книгата?
	Катерина поклати глава.
	— Лион я държи в корабостроителницата някъде между своите книжа. Марко повече не стъпваше в кулата. Беше започнал да рисува, а „Вихреният танцьор“ вече не му доставяше удоволствие, а болка.
	— Как така?
	— Веднъж му зададох този въпрос, а той отвърна, че съзнавал своето безсилие да сътвори нещо, което да е поне приблизително толкова хубаво и това го изпълвало с болка и печал. — Катерина насочи поглед към фигурата. — И мен ме натъжаваше, защото знаех, че общите ни часове са отлетели завинаги. Като порасна, той ми се изплъзна също така, както и Лион преди него. Марко никога вече нямаше да бъде толкова мой, както по времето, което прекарахме в тази стая.
	Санчия забеляза, че в очите на Катерина блестят сълзи. В объркването си не знаеше какво да каже.
	— Марко ви обичаше. Той обичаше всички.
	— Да, но най-много обичаше Бианка. Не биваше да се опитвам да му отнема Бианка. Ала аз смятах, че така е най-добре. — Катерина затвори очи. — Сега не знам кое е най-доброто. Нищо вече не е ясно.
	— Не, нищо не е ясно. Без „вече“. — Санчия улови Катерина за ръката.
	Катерина потръпна конвулсивно и Санчия помисли, че ще издърпа ръката си. После обаче тя се отпусна към стената и хвана здраво пръстите на Санчия.
	— Не е ли проява на егоизъм желанието ми да оплача сина си, когато толкова други се нуждаят от помощ? Но смъртта на един син заслужава да бъде оплакана. — Дълбока болка се изтръгна от гърдите й, когато извика с всички сили: — Марко!
	Санчия усещаше как горещите й сълзи напират, а мъката по собствената й загуба заплашваше да я задуши. Раменете и потреперваха, тя започна неудържимо да хълца и хлипа, и да оплаква всички. Пиеро Бианка, Марко… и другите, чиито имена не знаеше.
	Смарагдовите очи на „Вихрения танцьор“ гледаха неподвижно към двете жени, които седяха прегърнати и споделяха болката си, докато не им останаха сълзи.


	Когато на следващия ден се събудиха, Катерина и Санчия напуснаха стаичката в кулата и „Вихрения танцьор“, за да се изправят отново с лице в лице срещу Медуза.
	Първата повеля на деня беше да се вземе вода от извора в лозята. Те впрегнаха кон пред някаква каруца и тръгнаха за града, като Катерина държеше юздите.
	В Мандара цареше мъртвешка тишина. Конските копита чаткаха призрачно по калдъръма, когато каруцата се понесе по криволичещите улички към градските порти.
	Само плъхове и птици населяваха улиците. Тук и там се виждаше да лежи мъртвец — проснат в канавката или пред входната врата на някоя къща. Санчия бързаше да извърне поглед особено когато чуеше хищното изшумоляване покрай трупа.
	Градските порти зееха широко отворени. Жените минаха през тях и свърнаха на север, за да хванат най-късия път към лозята.
	— Всичко изглежда запустяло — каза Санчия, когато стигнаха до огромната, иззидана от недялани камъни винарница. — Колко мъже работят в лозята?
	— През това време на годината — само един или двама. За гроздобера стават много повече. — Катерина спря коня пред извора. — Хей, има ли някой тук? Леонардо! — извика тя високо.
	Никакъв отговор.
	— Изглежда ще трябва да се справим сами — заяви Катерина унило. Тя скочи от каруцата. — Надявах се, че ще имаме по-голям късмет. Без чужда помощ ще успеем да напълним само малките бъчви. — Тя се запъти към винарницата. — Почвай да носиш вода. Аз ще изтъркалям бъчвите навън, а ти ги пълни.
	След като Санчия се приспособи към определен ритъм. Съвсем не беше трудно да се носи вода от извора и да се пълнят бъчвите. По-трудно стана, когато напълнените бъчви трябваше да се вдигат върху каруцата. Дори по-малките тежаха доста над сто фунта*. Изискваше се усилие, от което мускулите на двете жени скоро се схванаха. Когато най-сетне натовариха и последната бъчва, потта се стичаше от лицата им.
	[* Старинна мярка за тегло, най-често 400 и 500 грама. — Б.пр]
	Катерина се облегна, съвсем останала без дъх, на каруцата.
	— Cristo, колко се радвам, че се справихме! Никога не съм мислила, че водата може толкова… Погледни… какво ти има на ръката? Та тя кърви…
	Санчия сведе очи към дясната си длан, върху която се виждаше малка кървяща драскотина.
	— Не знам… трябва да съм се порязала на някоя бъчва. Навярно парче стъкло… ах, няма никакво значение.
	Катерина свъси вежди.
	— Как така да няма значение? Може да загнои. — Тя вдигна роклята си, за да откъсне парче плат от фустата. — Била съм свидетел как от парчета стъкло издъхват силни мъже. Да не искаш заради това да се озовеш на смъртния си одър… — Тя се втренчи слисано в Санчия.
	Защото Санчия се смееше. Тя се смееше така неудържимо, че й се наложи да се хване с две ръце за каруцата, за да не падне.
	— Катерина, та вие все пак не бихте могли… — Тя продължи неудържимо да се смее.
	— Не виждам нищо смешно във всичко това.
	— Катерина, ако умра, то ще е от чумата, а не заради някакво парче стъкло. Madre di dio*, може пък чумата да ме заобиколи!
	[* Богородице (итал.) — Бел.ред.]
	Катерина си разтърка очите и сама избухна в неудържим смях.
	— Да, чувала съм за такива случаи. — В следващия миг тя се смееше през сълзи. — Прости ми, не го направих нарочно. — Тя разтърси глава. — Едно парче стъкло. Света Дево, едно нищожно парче стъкло…
	— Не бива да се смеем — едва успя да каже Санчия. — Наистина няма нищо комично в това. — Тутакси отново я разтърси кикот. — Защо не мога да спра?
	— Лоренцо веднъж ми разправи за естествената защита. — Катерина изтри сълзите от бузите си. — Навярно природата запазва разсъдъка ни чрез смеха, когато мъката ни стане непоносима. — Тя разтърси глава. — Във всеки случай се чувствам много по-добре. А сега ми дай ръката си, за да я превържа. В случай че чумата не те погуби, не искам да го стори това глупаво стъкълце.
	Санчия протегна ръката си и изчака търпеливо, докато Катерина почисти и превърже драскотината.
	— Между другото ти би могла да останеш извън града — каза Катерина тихо, докато затягаше възела на превръзка.
	— А може би не.
	— Мандара не е твоето родно място. Нямаш задължения към него.
	— Вие имате нужда от мен.
	— Да, аз имам нужда от теб — отвърна отпаднало Катерина. — И само Господ знае с каква неохота ще те оставя да си тръгнеш. Ти… ти си ми голяма утеха.
	Санчия кимна, изпълнена с обич към Катерина. Жената, която сега стоеше насреща й, не беше вече достолепната, царствена господарка на Мандара. Дрехата й беше осеяна с петна, лицето й беше прорязано от бръчки, белег на умора и страдание. При все това в този миг Катерина беше най-близо до идеалния облик на една illustrissima.
	— И вие сте ми утеха. Затова нека останем заедно. — Тя хвана нежно Катерина за ръката. — Трябва да тръгваме. В града имат нужда от водата. Къде ще я разтоварим?
	— Върху стъпалата на катедралата. Две бъчви ще запазим за нас, а останалите ще предоставим на графа.
	— Не следва ли да се въведат дажби за водата?
	— Та кой ще надзирава това? Свещеникът е изчезнал вдън земя, а ние сме заети с грижите за болните. — Катерина тръгна към каруцата. — Ще ходим всеки ден до лозята и ще носим вода. — Тя се качи на капрата. — В случай че и този извор не пресъхне или не бъде заразен. Не би ме учудило много. Щастието изглежда е напуснало Мандара.


	През следващите дни Санчия носете вода, грижеше се за болните, миеше мъртвите и ковеше ковчезите им. Само една съвсем млада слугиня от кухнята надви заразата, но Санчия не беше убедена, че няма да се зарази по-късно. Навсякъде върлуваше смърт. Защо трябваше да оцелее дори един-единствен човек? Знаеше, че е само въпрос на време, докато Медуза се докопа и до нея. Щом като невинни души като Пиеро и Бианка трябваше да умрат, щеше да умре и една грешница като нея.
	И бедният, сияещ Марко…
	— Ходих на площада, за да викам знахаря за младия Донато. Напразно — каза Катерина и коленичи до Санчия върху плочника в двора на замъка. — Дай да ти помогна. — Тя запретна ръкави и взе да мие тялото на конярчето, което беше умряло преди няколко минути. — Забележително е как човек привиква към миризмата — заяви тя, унесена в мисли. — Знахарят е офейкал от града.
	— И без друго нищо не можеше да направи. — Санчия посрещна новината със свиване на рамене. — Ала бягството едва ли ще му помогне. — Тя срещна погледа на Катерина. — Всички ние ще умрем, нали?
	— По всяка вероятност. Ала мен ме озлобява, че този страхопъзльо се отказа от битката, преди тя да е загубена. Аз не постъпих така, ти също. — Тя пусна парцала в легена. — Градът е направо изоставен. Който не е вече мъртъв или не се е скрил сред собствените си четири стени, си е плюл на петите като знахаря.
	Санчия покри Донато с чист чаршаф. Знаеше, че трябва да произнесе молитва за упокой на душата му, но не й идваше нито една в ума.
	— Няколко болни са се довлекли до стъпалата на катедралата и горещо молят Бога и вси светии за помощ. Съмнявам се дали Бог ще им отговори. Изтичай долу и виж дали вместо него можеш да направиш нещо за тях.
	— Аз? Сама?
	Катерина кимна.
	— Скоро въобще няма да ти помагам.
	Санчия се вледени. Впери разтревожен поглед в Катерина. Беше повярвала, че е претръпнала към всякакви болки и изведнъж откри, че съвсем не е така.
	— Кога? — попита тя напрегнато.
	— Кога съм открила тази подутина под мишницата си ли? Снощи.
	И напук на това Катерина беше превивала гръб целия ден и изглежда само със силата на волята поддържаше удивителната си работоспособност. Като се взря по-внимателно, Санчия откри по лицето й нездрава червенина и болезнено изкривена бръчка около устата й.
	— Няма да ви оставя сама.
	— Така си и помислих. — Усмивка озари измъченото лице на Катерина. — Всъщност редно е да те предумам да отидеш при онези, които повече се нуждаят от твоята помощ, но ми се струва, че съм заслужила да умра в ръцете на приятелка. Не искам да си отида самотна, смазана от четирите стени. — Усмивката й избледня, тя протегна ръка към Санчия. — Ще дойдеш ли с мен в моята градина, приятелко?
	Санчия се надигна бавно и улови Катерина за ръката. Държеше я много здраво, докато вървяха натам, където на припек сред розите Медуза чакаше Катерина.


	— Защо не се е върнал още веднъж? — мърмореше Лион, чийто поглед не се откъсваше от овъгления скелет на кораба „Танцьор“. — Разправял, че щял да се върне и да подпали цялата корабостроителница. Защо не го е сторил?
	— Навярно Борджия е щракнал с пръсти и му се наложило на бегом да отиде при него — разсъждаваше на глас Лоренцо. — Дамари е достатъчно умен, за да пренебрегне личните си щения за мъст, ако на карта са поставени честолюбивите му цели.
	— Или след Солинари е решил да ме примами в клопка.
	— Басала каза, че разполагал с малко войници, когато нападнал корабостроителницата. Вярваш ли, че има по-голяма войска в…
	— Не ми харесва — избухна Лион с внезапна сприхавост. — Не ми харесва тая работа. Има нещо гнило.
	Погледът на Лоренцо се премести от останките на „Танцьора“ към другите опожарени туловища в корабостроителницата.
	— Засегна те чак до дъното на душата ти. Навярно е накърнена мисловната ти способност.
	Лион стисна юздите по-здраво.
	— Намерението на Дамари беше да ме засегне дълбоко — изрече той дрезгаво. — И той залага на това, че като дявол ще го преследвам чак до Солинари. Защо?
	Лоренцо го погледна безмълвно.
	— И защо не е подпалил корабите и корабостроителницата, когато е дошъл тук и е открил, че сме заминали с „Танцьора“ за Генуа? Тогава случаят е бил много по-благоприятен. Защо се е въздържал и сега нанася удара си?
	— Навярно е пожелал да изчака, докато събере сили да унищожи всички кораби.
	Лион поклати глава.
	— Не вярвам в това.
	— Защо да не обърнем конете към Солинари и да си изясним положението?
	Лион мълчеше. Погледът му беше все още прикован в „Танцьора“.
	— А ако Дамари е искал да ни подмами не към Солинари, а далеч от Мандара?
	Лоренцо се сепна.
	— Мигар мислиш, че е получил в подкрепление войски от Борджия, за да може да нападне града?
	— Какво е направил не зная, но не ме напуска едно лошо предчувствие. — Съвсем ненадейно Лион извика на мъжете, които, пръснати по цялата корабостроителница, оправяха каквото можеха:
	— На конете! Връщаме се в Мандара!


>	Седемнадесета глава

	Санчия седеше на стъпалата пред църквицата, облегнала глава на стената, когато Дамари влезе на кон в двора.
	Слънцето залязваше зад гърба му, така че в първия миг той се открои само като разплут тъмен образ на фона на кървавочервения кръг. Едва когато пристъпи по-близо, тя го позна. Пристигането му не я удиви. В това място на смърт и страдание, присъствието му й се стори съвсем естествено.
	— Ах, Санчия, каква радост е пак да те видя. — Той скочи от седлото. — Сигурно ще ми простиш, че не се приближавам твърде. Известни мерки за предпазливост са неизбежни. Кажи ми, пипна ли те вече заразата?
	— Сигурно. — Санчия разтърси апатично глава. — Не знам.
	— А благородната Катерина?
	— Помина се. Вчера. — Тя спря и се замисли. — Поне ми се струва, че беше вчера. Всички са мъртви. Марко, Бианка, Пиеро.
	Той кимна.
	— Отлично. Надявах се, че халата ще отнесе господарката на дома. Сега ме извини, но имам да свърша нещо вътре. Ей сегичка ще се върна.
	Той прекоси двора, изкачи стъпалата и изчезна във вътрешността на замъка.
	Санчия облегна отново глава о стената и притвори очи. В действителност следваше да отиде на площада и да огледа дали още жертви не са се стекли пред катедралата. Щеше скоро да тръгне натам, но в момента за нея беше утеха ей така да седи близо до параклиса. Близо до Катерина и Пиеро не се чувстваше толкова самотна.
	— Събуди се и ми кажи сбогом, Санчия.
	Тя отвори очите си и видя, че Дамари завързва зад седлото едно твърде познато махагоново ковчеже. „Вихреният танцьор“.
	— Както виждаш, вземам го отново. Помниш ли как се зарекох, че ще го прибера при себе си?
	Радостта му беше направо абсурдна, помисли си тя смаяна. Мигар вярваше, че загубата на статуйката още има някакво значение?
	— Тогава ти не ми повярва. — Той я погледна и стегна въжето по-здраво. — Много се радвам, че си тук и си свидетел на моя триумф. Вече се боях, че никой няма да е останал жив, за да оцени по достойнство хитростта ми.
	— Никой не остана жив.
	— Е, така или иначе ти си още полужива. Ала това стига. — Той се усмихна. — Кажи ми, малчуганът веднага ли умря? Стори ми се вече болен, когато хората ми го оставиха в каруцата.
	Пиеро. Той говореше за Пиеро.
	— Не веднага. — Тя се опита да се съсредоточи върху онова, което беше казал. — Вие ли отвлякохте Пиеро?
	— Един от моите хора. Това беше блестящ план. До ушите ми беше стигнало, че в някакво малко село по крайбрежието недалеч от Солинари избухнала чума. Трябваше ни само да пренесем заразата в Мандара. И кой беше по-подходящ за куриер от малчугана, когото толкова беше обикнала? Моят осведомител ми съобщи, че заедно с детето си намерила подслон в замъка. Трябваше ни само да отвлечем момчето, да го изнесем скришом от града и да го оставим във Фонтана. Там го държахме вързано два дни в къща с умрели от епидемията, за да сме сигурни, че ще пипне заразата.
	Дамари значи беше сеещото смърт чудовище! Стъписването, което породиха словата му, изместиха нейната апатия и изтощение.
	— Как човек може да извърши нещо толкова ужасно? — изрече тя поразена.
	— Важно беше, естествено, планът да се проведе с изключителна прецизност и пълна съгласуваност във времето — продължи Дамари спокойно. — Върнах се обратно в Пиза, за да нападна корабостроителницата и подмамя в друга посока Лион и значителна част от добре въоръжената му войска от Мандара. После изпратих двамина от моите хора с нареждането да оставят каруцата на няколко мили пред града. След нападението се наложи отново да прехвърля моите мъжаги тук, за да възпират бягащите от града.
	— Бягащите…
	— Да, естествено. Не можеше все пак да се допусне епидемията да се разпростре надалеч. Чезаре Борджия и Негово светейшество се страхуваха от размирици, ако чумата се развилнееше в някой друг град. — Той се усмихна благо. — Аз ги уверих, че няма да се стигне дотам. Когато бегълците се юрнаха като стадо подплашени овце навън от града, ние дебнехме по баирите и ги пресрещнахме с град от стрели. Трябваше да внимаваме само войските ми да не се приближават твърде близо. Онези, които по моя заповед довършиха жителите на Мандара, също трябваше да бъдат очистени.
	— Но вие сега сте тук…
	— Е, и какво от това? Аз не се боя от епидемията. — Той прокара длан по покритата си с белези буза. — Ако ми беше писано да хвърля топа от епидемия, то сипаницата щеше да ме умори още като дете, когато Катерина, това жалко женище, придума мъжа си да ни прокуди с майка ми в едно село, в което върлуваше сипаницата. Ала не, аз бях пощаден, за да извърша велики дела, да предвождам армии и да създавам кралства.
	Санчия поклати отрицателно глава.
	— Вие ще умрете тук като всички останали. Всички издъхват в Мандара.
	Израз на недоволство премина като сянка по лицето на Дамари. Убедеността в думите на Санчия го подразни.
	— Не и аз. Аз имам друга съдба. — След като най-сетне завърза здраво въжето, той се метна върху коня. — Усещаш ли вече дима?
	— Не.
	— Аз обаче го усещам. — Той вдигна глава и подуши с нос. — Подпалих замъка и градината. Сега моите люде шестват из града с факли и довършват делото. Една допълнителна мярка за сигурност, за която настоя Негово светейшество. Разбира се, подпалихме и селцето Фонтана, след като изнесохме малчугана от мъртвия дом.
	— Лион?
	— Питаш ме защо допуснах Андреас да напусне града, след като съществуваше опасност и той да се е заразил? Е, наложи се да поема този риск. Трябваше да отвлека войските му чрез хитрост, за да проникна безпрепятствено в замъка. Ако си беше навлякъл чумата, щяхме да разпръснем слуха, че е избягал от епидемията и че по негова вина и други невинни са загинали от черната смърт. — Той се усмихна — Сега ще побързам за Солинари, за да го обезвредя окончателно.
	Когато я изгледа от коня си, тя прочете в израза му съжаление.
	— Щях на драго сърце да те взема със себе си, тъй като ми достави огромна наслада тогава в тъмницата. Жена с твоята смелост и издръжливост не се среща под път и над път. След като Андреас те измъкна от ръцете ми, аз дадох обет да си възвърна всичко. — Той тръсна глава. — Много, много жалко. Чезаре Борджия ще се разбеснее, ако научи, че съм оставил жив някой, който знае, че той и баща му са участвали в заговора.
	— Ще ме убиете ли?
	— Вече съм го сторил. Чудя се само дали да те оставя да се мъчиш още няколко дни ей така, заради самото удоволствие. Сбогом, Санчия. Ако имаш късмет, огънят ще сложи край на мъките ти, преди заразата да те отнесе. Както дочух, чумата влачела със себе си изключително неприятна смърт.
	— Да. — Тя отново затвори очи и се помъчи да отпъди потресаващите картини, които думите му извикаха в спомените й.
	Санчия дочу смътно как Дамари в тръс напусна двора. Веднага след това вятърът довя първите сажди на лютивия дим.


	Седем мили преди Мандара се натъкнаха на първите мъртви.
	Лион хвърли поглед към трупа на осемгодишно момче, който се въргаляше до една двуколка на пътя. Стрелата беше пробила тесните му гърди и го беше приковала към дървената част на колелото.
	Лоренцо спря коня си до него.
	— Мъж, жена и още две деца лежат малко по-нататък.
	— Стрели ли?
	Лоренцо кимна.
	— Талигата е била натоварена с мебели и покъщнина. Изглежда така, сякаш всичко е нахвърлено през глава. Тръгването трябва да е станало с главоломна бързина и навярно за връщане не са мислили.
	— И после са ги издебнали от засада и всички са намерили смъртта си. — Лион откъсна поглед от мъртвото момче, приковано към колелото. — Жени и деца също. Грабеж не е имало. Следователно защо са ги умъртвили?
	— Да дам ли нареждане да ги погребат?
	— Не. — Лион обърна своя жребец. — По-късно. Трябва да узнаем защо хората са избягали от Мандара. Бързо.
	След миля отново се натъкнаха на двама мъртви, малко по-нататък на цяло семейство, което беше съсечено. След което Лион се отказа да брои мъртвите и се понесе към Мандара толкова бързо, колкото позволяваха силите на жребеца му.
	Когато се спуснаха по хълмовете преди града, те забелязаха огнено зарево на нощното небе.
	Лоренцо изпсува, а Лион не можеше да откъсне поглед от зловещата красота на гледката.
	— Мандара. — Лоренцо гледаше с невиждащ поглед към горящия в далечината град.
	В ушите на Лион бучеше глъчката на войниците му. Техните жени, приятели, семейства бяха там, в пъкъла, така, както и неговото собствено семейство. Санчия, майка му, Марко, Бианка…
	— Катерина — дочу Лоренцо да казва. — Трябва да са взели и пленници.
	Лион усети искрица надежда. Лоренцо имаше право. Не беше сигурно дали близките му се намираха в пламналия град. Той пришпори коня си и се понесе в стремителен галон.
	— Лион — извика му Лоренцо, — ако е бил Дамари, къде са condotti?
	Този въпрос измъчваше и Лион. Ако около града имаше нападатели, трябваше отдавна да забележат факлите и движенията им. Ала не се виждаше нищо подобно. Никакви войски. Никакви коне. Никакви катапулти или други обсадни машини. Нищо. Нищо, освен Мандара, която потъваше в пламъците на пожара.
	Три мили преди града Лион съзря Санчия, която се влачеше едва-едва и като ослепяла из пътя. Ако пожарът не беше озарил със сиянието си цялата околност, групата конници щяха да я стъпчат с копитата си.
	— Санчия! — Лион вдигна ръка и войскарите му спряха. — Dio, какао се е случило?
	Изглежда не го чу въобще, защото продължи да върви, неотклонно втренчила поглед към нещо, което той не можеше да види. Кафявата й кадифена рокля беше разкъсана и изцапана, косите й бяха разчорлени и покрити със сажди.
	— Санчия! — Той слезе от коня и тръгна към нея. — Ранена ли си?
	Тя продължаваше да се тътри към неизвестната си цел.
	Лион спря пред нея и я хвана за раменете.
	— Отговори ми най-сетне! Ранена ли си? Празният й поглед най-сетне се спря на лицето му.
	— Лион? — прошепна тя. — Смятах те за умрял. Мислех, че всички, освен Дамари са мъртви. Никак не е справедливо, че тъкмо той трябва да остане жив. Той не би трябвало да живее, след като всички на света са мъртви.
	— Не всички са мъртви. Ти си жива, Санчия.
	Тя го изгледа удивено.
	— Не, аз вече не съм жива. Дамари ме уби като всички останали. Катерина, Марко, Пиеро, Бианка.
	Обзе го безумен гняв и го прониза непоносима болка, когато впери взор над главата й в града.
	— Всички ли са мъртви?
	— Да, разбира се — отвърна тя, слисана от този въпрос. — Всички са мъртви.
	Сълзи смъдяха в очите му, когато здраво разтърси Санчия.
	— Ти не си мъртва. Ние двамата сме живи.
	— Истина е, ти си жив. Вече ми го каза. — Ненадейно се смрази от ужас и очите й изскочиха. — Не! — Тя се отскубна от него и отстъпи панически назад. — Не ме докосвай! Да не си се побъркал? Чумата…
	Лион усети ледени тръпки по цялото си тяло.
	— Чумата ли? Ти каза, че Дамари…
	Тя обаче му беше обърнала гръб и тичаше толкова бързо към Мандара, че полите на разкъсаната й рокля се развяваха подпре й.
	Лион хукна след нея.
	— Санчия, спри се! Никои няма да ти направи нищо лошо. — Той я беше настигнал и я претегли към себе си. — Санчия, cara!
	— Ти нищо не проумяваш. — Тя отчаяно се мъчеше да се освободи. — Аз ще те убия, а не искам това. Искам само да убия Дамари. Пусни ме!
	Лицето на Лион беше обляно в сълзи.
	— Cara, не… — Той я взе отново в прегръдките си и погали опърлените й коси. — Шшт… тихо…
	Неочаквано тя се отказа от съпротивата и се строполи в обятията му.
	— И без друго е твърде късно. Ти ме докосна. Дори Дамари изпитваше страх да ме допре. Медуза…
	Той я улови, когато се олюля и изгуби съзнание.


	Лютивият пушек се беше вдигнал. Сега във въздуха се носеше миризма на дърво и някакъв тежък дъх на гнило.
	Санчия отвори очи. Лион се наведе над нея и намокри челото й. Обгръщаше я здрач. Слънцето полека надникна през двете прозорчета високо горе и разкъса мрака. Прашинки затанцуваха в слънчевите лъчи. Санчия се загледа омаяна тази игра на светлината със сянката.
	Два танцуващи слънчеви лъчи…
	Лоренцо ли нарече така Бианка и Марко или някой друг? Ала онези два слънчеви лъча вече не танцуваха. Те лежаха притихнали и вкочанени в параклиса.
	Но съществуваше ли още църквица? Устоя ли камъкът на огнената стихия, която обгърна Мандара?
	— Огън… — гърлото й беше толкова обложено, че при говор я болеше. Крещя ли? Беше усетила как крясъците се надигат у нея, но същевременно си повярва, че ще успее да ги потисне.
	— Не, това не е огън — каза Лион успокояващо. — Ти не си вече в Мандара.
	— Къде тогава?
	— Във винарницата. — Той оправи влажната кърпа върху слепоочията й. — Нима не си спомняш за винарската изба?
	— Да. — Тя се взираше напрегнато в полумрака и разпозна неясните очертания на една огромна бъчва и няколко по-малки.
	— Завий се. Тук вътре е хладно. — Той претегли завивката й по-нагоре. Едва сега забеляза, че беше гола отдолу.
	И Лион беше без дрехи, както объркана осъзна. Странно.
	— Знаеш ли кой съм аз? — попита Лион.
	— Лион.
	Той въздъхна с облекчение.
	— И какво се е случило в Мандара?
	Та как би могла да забрави? Онова, което остана зад гърба й, не можеше да се забрави.
	— Чумата. — Ненадейно се разсъни съвсем. — Стой далеч от мен! — Тя се стресна, напрегнала всичките си сили да се отдръпне от него. — Чумата!
	— Успокой се. Повече от седмица съм тук заедно с теб — отвърна Лион. — В случай, че ми е било писано да пукна от заразата, вече съм я пипнал.
	Тя го погледна замаяна.
	— Една седмица ли? — Тя затвори очи. — Боже милостиви, защо?
	— Защо си останала в Мандара, за да се грижиш за семейството ми?
	— Аз бях там.
	— А пък сега аз съм тук. Отвори очи и ме разгледай. Изглеждам ли ти болен?
	Тя отвори очите си. Въпреки бръчките от изтощение по лицето му той изглеждаше силен и енергичен.
	— Някои се разболяват много по-късно.
	— А понякога въобще не се разболяват. Всички ли се поболяха в Мандара?
	— Така поне изглеждаше. — Тя разтърси в недоумение глава. — Имаше някои, които останаха здрави, но понякога просто трае по-дълго време. Не знам дали има оцелели.
	— Смятам за напълно възможно някои да са се отървали, стига да не са станали жертва на пожара.
	Огънят.
	— Дамари и неговите наемници предизвикаха пожара. Наблюдавах като ням свидетел, но не можех да се помръдна от мястото си. После ми мина през ума, че Дамари, ако се спаси от заразата, не би могъл да повтори своето злодеяние. Не можех да допусна, че човек може да направи два пъти такова чудовищно, невероятно нещо. Толкова хора загинаха напразно… Разказах ли ти за Пиеро?
	— Да, ти ми разказа всичко. — Очите на Лион проблясваха в полумрака на стаята. — Ти вилня и бесня, докато реших, че повече не мога да слушам и започнах да си запушвам ушите. Вече се страхувах, че ще полудееш.
	— Навярно наистина не съм с всичкия си. Аз наистина още виждам…
	— Не — изрече той разпалено. — Ти ще оздравееш и душевно. Не искам да те губя. Чуваш ли ме? Ти ще оздравееш!
	Горещата му убеденост макара Санчия почти да повярва, че той е в състояние да победи смъртта и безумието, клетият Лион. Той беше загубил толкова много. Семейството си. Корабите си. Своето отечество.
	Мислеше, че никога вече няма да изпита нещо подобно и сега усети с почуда как едно забравено вълнение се събужда у нея. Тя откъсна поглед от Лион.
	— Защо сме голи?
	— Изгорих твоите дрехи и всичко, което беше на мене, когато те намерих на пътя.
	В отговор на въпросителния й поглед той продължи:
	— Това ми се стори най-разумното, макар и да нямах никаква представа как да се защитя от чумата. Всеки ден се къпехме двамата в гореща вода, а каквито и да е дрехи щяха само да пречат. Това ми се стори най-добрата предпазна мярка. Когато загуби съзнание, помолих Лоренцо и войниците да стоят настрана и те подслоних тук във винарницата. Другите бивакуват отвън пред лозята. Лоренцо идва всеки ден, за да остави пред вратата храна и прясна вода. — Той посочи с глава към купчина завивки до стената. — Изварих ги във вряща вода и ги изсуших на слънцето. Стига да искаш, ще ти стъкмя рокля от някоя завивка.
	— Добре, по-късно. — Санчия не възприемаше като противна и отблъскваща нито своята голота, нито голотата на Лион. Последните седмици й бяха отнели несравнимо повече от едни дрехи. — Още колко време ще останем тук?
	— Още една седмица. Ако дотогава никои от нас не се разболее, ще може да се предположи, че не носиш в себе си чумата — поне така повелява разумът.
	— Разумът… — Тя цялата се разтрепери, като го гледаше в упор. — Чудовището не признава никакъв разум или справедливост. То помита добрите, невинните, силните. Катерина… — Тя потисна хлипанията си. — Прощавай… трябва да е твърде болезнено за теб да говоря за нея. Тя ти е майка, а пък…
	— Тихо. — Ненадейно той я взе в прегръдките си. Пръстите му бяха потънали в косите й, докато той нежно я полюляваше насам-натам, като че ли искаше да я приспи. — Знам, че майка ми не те посрещна дружелюбно. Но тя ти мислеше доброто…
	— Не, ти не ме разбра. Аз я обикнах. През последните дни толкова се бяхме сближили, че при смъртта й се чувствах така, сякаш за втори път губех Пиеро. Обичах я.
	— Исках да се сбогувам с всички — шепнеше Лион. — Трябваше да намеря време и да си взема сбогом от тях. Само ако знаех…
	Санчия усети до слепоочието си нещо мокро и горещо. Ако. Вечната дума на съжалението. Ръцете на Санчия обгърнаха раменете му и двамата се притиснаха, черпещи утеха един от друг. Катерина беше говорила за покаяние и съжаление, послания, които Санчия искаше да си спомни, за да ги повтори пред Лоренцо и Лион. Но не сега. Болката беше още прекалено жива. По-късно щеше да има достатъчно време за това.
	Гледай ти, та аз вече мисля за бъдещето, помисли си тя с почуда. Навярно и у нея мъждукаше надеждата, че Лион може по някакъв чудодеен начин да попречи на Медуза да ги унищожи двамата.
	Ала тя не биваше да лелее прекалено големи надежди, защото чудовището беше лукаво и коварно… то даваше най-напред надежда, за да връхлети после още по-силно. Санчия не желаеше да се самозалъгва напразно, преди да е сигурна, че Медуза е минала и заминала, че няма да се обърне пак назад, за да ги повали със зловонния си дъх.
	По-късно седнаха пред малкия огън, които Лион накладе в средата на винарската изба. Беше я загърнал в някаква дебела завивка и я държеше в прегръдките си, за да я сгрее още повече.
	Тя гледаше в огъня, когато промълви:
	— Обичам те, трябва да знаеш това.
	Той видимо потрепна. Ръката му я стисна още по-силно.
	— Не. Не го знаех.
	— А пък аз го знам от оня миг, когато помислих, че и ти си заразен от чумата. Преди това не ми беше ясно, тъй като любовта се оказа толкова различна от всичко, което си бях представяла за нея. — Погледът й все още беше насочен към пламъците. — Тя не е сладка и нежна като любовта на Данте към неговата Беатриче.
	— Не е.
	— Тя те разкъсва, принуждава те да стенеш от удоволствие, после от нежност, но все пак си остава любов. Все си мислех, че любовта би трябвало… — Санчия размишляваше как да се изрази по-разбираемо — … тя би трябвало да е нещо възвишено.
	— Навярно изглежда така при хора с по-лека съдба от нас.
	— Навярно.
	Настъпи тишина.
	— Реших, че е важно да знаеш за моята любов, преди да се наложи да умрем — завърши тя. — Вярвам, че следваше…
	— Ние няма да умрем.
	— Да… но ако все пак? — Тя се облегна на гърдите му и затвори очи. — Не, това е нещо различно от чувствата, които описва Данте. Съвсем не мислех толкова често за теб, когато с Катерина се грижехме за умиращите в Мандара. Само понякога, когато ми оставаше свободен миг. — Тя спря да си поеме дъх. — Ала когато мислех за теб, то беше с много любов. Искам да знаеш това.
	— Вече знам. — Гласът на Лион отекна дрезгаво. Той се притисна към нея. — Вече знам, Санчия.
	— Добре. — Тя отвори очи и погледна право в огъня. — И все пак щеше да е още по-хубаво, ако в играта имаше и мъничко възвишеност.


	Една седмица по-късно Санчия и Лион излязоха от полумрака на винарницата на дневната слънчева светлина.
	Лоренцо ги очакваше — с юздите на двата коня в едната ръка и с вързоп дрехи за Лион в другата. Усмивката му беше предназначена за Санчия.
	— Ах, колко… колко интересно изглеждаш… — Той плъзна поглед по косите й, а после и по грубото одеяло, от което Лион беше измайсторил дреха, като беше изрязал в средата отвор за главата на Санчия. — В тази дрешка определено има някаква варварска прелест, а като прибавим и буйните червени коси на Санчия, сякаш виждаме жената на Атила, краля на хуните. Какво ще кажеш, Лион?
	Санчия погледна учудено Лоренцо. Неговото държание не беше се променило ни на йота. Всичко на този свят се беше променило… само Лоренцо си беше същият.
	— Защо ме гледаш така? — попита той подигравателно. — Нима духът ти е дотам отслабнал, че вече не можеш да ме сложиш на мястото ми? Е, донякъде си извинена, като се знае колко много си изживяла напоследък, но искрено се надявам, че скоро ще надмогнеш всичко… иначе ще бъда принуден да те лиша от компанията си. Нали знаеш колко мразя скуката.
	Той се обърна към Лион, който беше свалил своята завивка и забързано обличаше донесените дрехи.
	— Позволих си да изпратя войските ти в Пиза и да дам нареждане на твоя наместник да се разплати с хората, за да могат другаде да започнат нов живот. — Погледът му се зарея към опушените руини на Мандара. — Тук за тях няма бъдеше, а и ти вече не се нуждаеш от помощта им.
	Лион кимна.
	— Действал си разумно. — Той обуваше ботушите си. — Успя ли да откриеш оцелели от пожара?
	— Едва шепа хора. Подслонихме ги от немай-къде в една нива. Досега при тях не са се проявили никакви признаци на чума. — Той направи гримаса. — Цялата седмица правехме само едно — заравяхме мъртвите, които намирахме по хълмовете. Бяха осемдесет и седем души.
	— Населението на Мандара наброяваше много повече от хиляда души — каза Лион. — Дамари взе прекалено висок данък.
	— И какво ще правим сега? — попита Лоренцо. — Да си призная, дойде ми до гуша да клеча наоколо и да чакам вие двамата да възкръснете от гроба. Ще тръгнем ли най-после срещу Дамари?
	— Още не. Отиваме в Пиза. Ала най-напред трябва да посетя оцелелите и да се погрижа за тях. — Лион се метна върху седлото на Таброн.
	Неговото чувство за дълг и отговорност се събужда отново, помисли си Санчия. Мандара вече не съществуваше, но докато хората му имаха нужда от него, беше готов да ги закриля.
	— Да дойда ли с вас?
	Лион поклати глава.
	— Наслаждавай се на слънцето и си почивай. Ние с Лоренцо скоро ще се върнем.
	— През изминалите две седмици едва ли съм правила друго, освен да спя непробудно.
	— Остани тук. Няма да ти навреди и ще ми спести тревогите. Лоренцо казва, че по всяка вероятност тези хора не са заразени. Въпреки това аз ще се пазя много, но искам ти да си на мили разстояние от тях.
	Санчия кимна. Лион щеше да отиде там, както и да го разубеждава, а тя самата нямаше никакво желание да види бегълците от Мандара. Видът им щеше да събуди толкова много спомени за дните на ужаса.
	— Ще чакам тук.
	— Санта Мария, какво покорство и отстъпчивост. — Лоренцо се метна на седлото. — Къде останаха твоят дух на противоречие, твоята дързост? Санчия, ти ме разочароваш. И ти също, Лион. Вие двамата се държите като задомена двойка подир най-малко десет години брачни окови.
	Когато Санчия срещна погледа на Лион, забеляза около устните му едва забележима усмивка. Имаше чувството, че Лоренцо е донякъде прав. По време на своето отшелничество те познаха само тревога и страх и потребността взаимно да се утешават. Връзката между тях се беше заздравила и при все това беше станала по-гъвкава, по-податлива — като фина кожа подир дългогодишна употреба.
	Сякаш прочел мислите й, Лион кимна незабележимо.
	— Скоро ще се върнем обратно — каза той и двамата с Лоренцо препуснаха по пътя.
	Санчия се отпусна на пейката до вратата на винарската изба и със затворени очи изложи лицето си срещу слънцето. Въздухът беше чист и солен. Душата й лека-полека се умиротвори. Може би това идваше от упованието, че чумата повече няма власт над тях.
	Като буреносен облак Медуза беше отминала нататък.
	Лион се върна сам след няколко часа. Когато го попита, къде се е дянал Лоренцо, той сви рамене и спря коня си.
	— Той запраши за Мандара, един Бог знае защо. Там не е останало нищо, освен прах и пепел. По Лоренцо каза, че искал още веднъж да огледа всичко, преди да напуснем местността.
	— Прищявка ли? — Замислена Санчия устреми поглед в мержелеещата се в далечината Мандара. Не можеше да си представи, че някой би изпитал потребността да види тази обгорена пустош. И после изведнъж се досети защо Лоренцо се беше върнал. — И аз трябва да отида там. Ще дойдеш ли с мен?
	— Не! — Лион я погледна, крайно учуден. — Защо, о, Боже, искаш това безумие от мен?
	— Това не е безумие. Нито е някаква прищявка — заяви тя разсъдливо. — Аз трябва да се върна. Опасността е отминала. Дори чумата изгоря в този ад.
	— Никаква сигурност за това не съществува.
	— Да, но аз го усещам. — Тя се усмихна. — Заразата ни пощади, Лион.
	— Ако трябва непременно да отидеш, в такъв случай ще дойда с теб.
	— Не. — Тя протегна ръце, а той я вдигна върху седлото, като измърмори някакво проклятие. — Можеш да ме отведеш чак до някогашните градски порти. — Тя се облегна на него. — Ще ме чакаш там така, както аз те чаках днес тук.


	Изправен на седлото си, Лоренцо гледаше почернелите развалини на розовата градина. Санчия предпазливо насочи Таброн през пепелището и руините и спря до него.
	Сърцето й се сви, когато се огледа наоколо. Опустошението на града всяваше ужас и горест, ала мъртвилото тук я покруси много по-дълбоко. Вместо приказното великолепие на цветята сега се виждаха само повехнали храсти, почернели от дим и сажди водоскоци, пометени от огнената стихия пейки. Дървената дъга на сводестата алея беше погребала под себе си мраморната пейка, а от чудната, украсена с гирлянди люлка, на която беше видяла в оня първи следобед Бианка с Марко, не беше останала и следа.
	Лоренцо въобще не я погледна.
	— Не бих искал да си тук — отсече той.
	— Но — каза Санчия тихо. — Тя ме нарече своя приятелка и ми подаде ръката си: „Ела с мен в моята градина, за да не умра сама“, каза тя. Хванахме се за ръце и останахме тук заедно, като си приказвахме за много неща, докато говорът й стана неясен. Но през цялото време стискаше ръката ми и не я пусна до самия край. Загърнах я в един чаршаф и я отнесох в параклиса при другите. Сковах ковчега и със собствените си ръце. Тя…
	— Помълчи малко. Не искам да слушам всичко това — изрече с пресипнал глас Лоренцо. — Остави ме сам.
	— Не мога. Онова, което тя каза в тази градина, е важно за всички нас. Тя каза, че не съжалява за нищо, което е сторила. Каеше се само, че не е отделила повече време, за да се грижи за хората около себе си и да им даде толкова обич, колкото на тази градина.
	— Това ли е всичко, което каза?
	— Не, но всичко беше в този дух. Човек трябвало да живее в розовата градина на живота, пълнокръвно и с цялата си душа, и да не обръща внимание на бодлите. — Тя помълча малко, пое си дъх и продължи развълнувано: — Каза още едно нещо, но то беше по-късно, когато болките почти й бяха отнели разсъдъка. Тя каза: „Обичам те, Лоренцо“.
	Той потръпна, сякаш го удариха.
	— Тя беше… изключителна жена и моя добра приятелка. — Гласът му хриптеше. — Ти, естествено, не бива да повтаряш тези думи пред никого, тъй като могат да ги разберат превратно.
	— Няма нужда повече да я пазите, Лоренцо. И още по-малко от мен. Не бих го казала дори на Лион, но мисля, че вие имахте право да го узнаете. Защото ми се струва, че вие бяхте една от онези неразцъфтели градини, за която Катерина не успя да се погрижи.
	Смълчан, той не откъсваше поглед от опожареното кътче.
	— Сигурно смъртта й не е била лека?
	— Да, никой не умря леко.
	Ръцете на Лоренцо се сгърчиха върху юздите. — Тя ще бъде винаги с нас, докато я съхраняваме в паметта си.
	— Да. — Лоренцо обърна коня. Прониза я състрадание, когато съзря отчаянието по неговото винаги толкова безчувствено лице. — В тази градина вече я няма. Мислех си, че може би ще е още тук.
	Санчия понечи да го последва, но той спря жребеца си и хвърли един последен поглед към чернеещите се остатъци от мраморната пейка в сводестата алея. При това държеше главата си приведена, сякаш се ослушваше.
	— Какво има? — попита Санчия удивена.
	— Нищо. — Погледът му беше неотклонно насочен към същото място. — Стори ми се, че дочух нещо.
	— Какво именно?
	— Звънчета. — Той се обърна и бавно поведе коня си навън. — Трябва да е навярно вятърът, който брули изгорелите храсти, но бих могъл да се закълна, че чух едно звънче…


>	Осемнадесета глава

	— Лион, много съжалявам — промълви глухо Санчия, когато погледът й обгърна първо обгорения „Танцьор“ на кея, а после и трите корабни развалини в корабостроителницата. Гледката на това безсмислено опустошение я изпълни със същата горест и отчаяние, която изпита яздейки по улиците на Мандара. — Нима не е останало нищо, което би могло да се спаси?
	— Както виждаш, корабостроителницата е невредима. Но какво струва тя без кораби? За построяването на един-единствен кораб са нужни цели две години, а пък преди да се продаде, и ушите си да видиш, пари няма да вземеш. — Той слезе и вдигна Санчия от седлото. — Не съм вече сигурен, че още ще намеря сили за това.
	— Ти имаш сили — каза Лоренцо като слизаше от коня. — Раните могат да оставят белези, но не могат да променят онова, което сме. — Той направи гримаса. — А пък аз целият съм се схванал, настроението ми е лошо, воня отвратително и ако не задоволя потребностите си по най-бързия начин, всичко ще стане още по-лошо. Къде е твоят корабостроител? Никак не е чудно, че Дамари е вилнял тук както си иска, след като посред бял ден човек може безпрепятствено да се шляе из корабостроителницата.
	— Лоренцо, аз назначих Басала, защото е великолепен корабостроител, а не заради качествата му на войник. Едва се зазорява и той сигурно още спи. — Лион посочи близката тухлена къщичка. — Иди там и го събуди.
	— На драго сърце. — Лоренцо се запъти към дома. — Тази услуга ми дава правото да се изкъпя пръв! — добави той.
	Лион разглеждаше отново развалините на „Танцьора“ и каза със заекване:
	— В момента не мога да ти предложа много. Онова, което притежавах в Мандара, е унищожено. Единствената ми собственост вече е корабостроителницата в Марсилия, която сигурно с години няма да ми носи никакви приходи. Мога да ти предложа само покрив над главата и оскъдна трапеза.
	Санчия го погледна недоверчиво.
	— Но, Лион, аз откакто съм се родила, не притежавам нищо. Повече от покрив над главата си не очаквам. Знаех, че животът, от който опитах в Мандара, никога няма да бъде мой живот.
	— Ще бъде твой живот — каза Лион, обърна се и я изгледа от главата до петите. — Един прекрасен ден ще построя замък за теб, по-хубав от оня в Мандара, и ти ще властваш в него като кралица.
	— Като Катерина ли? — Санчия поклати отрицателно глава. — Това не е животът, за който мечтая, а и не беше животът, за който тя е мечтала.
	Болезнена сянка пробягна по лицето му, както всякога, когато си спомняше за смъртта на майка си.
	— За какво мечтаеш в такъв случай?
	— За работа, спокойствие… деца — каза Санчия с премрежен от сълзи поглед. — Да, за деца. Мечтая за малък син като Пиеро.
	Лион докосна лицето й с нежни пръсти.
	— Лоренцо е прав. Раните зарастват с времето, cara.
	— При мен оздравяването вече е започнало. — С треперещи устни тя се помъчи да се усмихне. — Ще ми трябва време и ще останат белези, но всичко ще зарасне. Благодаря ти, че беше толкова мил с мен.
	— Мил ли? — Той сбърчи чело. — Нима си мислиш, че мога да се отнасям лошо с теб след всичко, което направи?
	— Не, исках само…
	Той не я остави да довърши.
	— През първите ни години ще имаш работа, колкото си искаш, а ако Бог пожелае, ще родиш и децата ни, но не мога да ти обещая мир. Аз въобще не съм миролюбив човечец. — Когато Санчия понечи да каже нещо, той сложи пръст на устните й. — И не виждам защо да не получиш замък. Ако не ти се нрави сама да го управляваш, ще възпитам някое от нашите деца така, че да поеме тази задача.
	Тя разглеждаше изпитателно лицето му. И при него беше започнало оздравяването, но вероятно му беше още по-трудно, отколкото на нея. Лион имаше да оплаква не само смъртта на близките си, той беше загубил всичко, съградено през последните години, още си спомняше как възторжено и разказваше за интереса си към корабостроенето, за радостта, която му доставя то след един живот, изпълнен с воини и разрушение. За да зараснат раните му, трябваше сега отново да строи и то с широка ръка.
	— Този план ми изглежда разумен. Приемам замъка. — Престори се, че се замисля. — И конюшни, пълни с расови коне и имение на село…
	— Достатъчно. — Той се усмихна. — Ще трябва да ме дариш с много синове, които да работят в корабостроителницата, за да ти спечеля всички тези богатства.
	Тя отвърна на усмивката му.
	— Тъкмо това беше намерението ми. Един син, който да управлява замъка, друг, който да изследва непознати земи, трети за корабостроителницата. Мисля, че трябва да имаме поне пет деца, ако не те затруднява.
	— Ах, Сеньор Андреас, каква чест… — Басала, чието тясно умно лице беше озарено от чистосърдечна усмивка, идваше към тях, навличайки пътьом своя велурен жакет. — Мога ли да ви изразя моите съболезнования за тежките загуби? Господ Бог напоследък не е много щедър към вас. Когато пратеникът ви донесе вестта за опожаряването на Мандара… — Той разтърси глава. — Какъв ужасен удар, господарю мой.
	Лион кимна.
	— Успяхте ли да се разплатите с донесената от Лоренцо сума?
	Сега Басала кимна.
	— Разбира се, сега не останаха много пари. — Той се колебаеше. — Решихте ли вече какво възнамерявате да правите тук? Не желая да ви притеснявам, ала еснафите настояват или да освободя хората им, или да им възложа нови поръчки.
	— Нека поговорим за това по-късно. — Лион посочи с ръка Санчия. — Навярно си спомняте мадона Санчия. Както виждате, тя незабавно се нуждае от дрехи. Дали вашата любезна съпруга няма да има нещо за нея?
	— Ако жена ми няма всичко необходимо, положително ще придума и съпругата на дърводелеца да помогнем на дамата.
	— Това би било твърде великодушно от нейна страна — каза Санчия. — Доколкото знам, вашата съпруга ми услужи с две рокли, когато вдигнахме платна към Генуа. Съжалявам, че тогава бях твърде болна, за да й благодаря.
	— За нея беше радост да ви помогне, а сеньор Андреас я възнагради пребогато. Той и даде три пъти повече дукати, отколкото струваха дрешките. — Басала разглеждаше изпитателно Санчия. — Мога ли да си позволя забележката, че изглеждате много по-здрава от тогава? Вие бяхте толкова бледа и изтощена, че вече ми се струваше, че няма да стигнете жива до Генуа. Оздравя ли ръката ви?
	— Да, напълно. Само един пръст ще остане неподвижен.
	— И все пак трябва да е било продължително и тежко заболяване, щом като хубавите ви коси са побелели. Същото се случи на една моя втора братовчедка, която се…
	— Побелели ли?
	— Дамата се нуждае от баня и малко отдих, а после ще трябва да хапне — намеси се Лион припряно. Вече беше хванал Санчия за ръката и я побутваше към къщичката. — Ако разрешите, майстор Басала.
	— Ама разбира се, домът ми е на ваше разположение. Убеден съм, че жена ми вече грее вода за банята на сеньор Вазаро. — Корабостроителят ги поведе забързано към своя дом.
	— Побелели ли? — попита Санчия напълно объркана. — Какво имаше предвид с тези думи?
	— Няма никакво значение, cara. Правят те още по-хубава.
	После влязоха в къщата, а Санчия се запозна с Лиза, жизнерадостната, енергична жена на корабостроителя. Едва когато Лиза Басала въведе Санчия в едно малко предверие към банята, а тя самата отново изчезна в кухнята, за да донесе още вода, стана ясно какво е искал да каже домакинът им.
	Застанала пред овалното месингово огледало, Санчия разглеждаше учудено своето отражение. Лицето насреща беше същото — гладко, без бръчки лице на момиче, още ненавършило шестнадесет години. Онова, което се беше променило, бяха косите й. Една-единствена бяла къдрица се открояваше сред тъмните кестеняво червеникави, гладко сресани назад коси.
	Значи Медуза все пак я беше белязала.
	— Наистина, така си още по-хубава. — Лион стоеше в рамката на вратата.
	— Защо не ми каза нищо?
	— Ах, жените са малко особени, когато се касае за външността им. Не исках да те безпокоя. Още повече, че наистина не е важно.
	Тя прокара длан по блестящия бял кичур.
	— Още един белег.
	— Не. — Той застана зад нея и притисна устните си към лявото й слепоочие. Стори го с онази безкрайна нежност, с която се отнасяше към нея, откакто дойде в съзнание във винарницата. — Това е орден за храброст. — С тези думи той излезе, а Санчия остана да разглежда толкова познатото и все пак ново лице в огледалото.


	Когато два часа по-късно тя влезе в салона, Лион и Лоренцо се бяха вглъбиш в някакъв разговор, който тутакси прекъснаха, когато съзряха Санчия.
	— Много ти отива този син цвят, но признавам, че варварската одежда някак ми липсва — отбеляза Лоренцо, надигайки се. — Тези рокли са просто предразсъдък.
	— Басала и жена му скоро ще дойдат, а после ще закусим — каза Лион. — Изпратих го да преговаря вместо мен, а пък съпругата му отиде на пазара да ти поръча обувки.
	Санчия пристъпи към двамата.
	— Тези „преговори“ не засягат ли случайно заминаването ми с първия кораб за, Марсилия?
	— И ако е така?
	— Няма да отплувам. — Тя вдигна ръка, за да пресече протестите му. — Наистина ли ме смяташ за точкова глупава, че не разбирам какво си намислил? Ти искаш да ме пратиш на безопасно място, докато вие двамата поставяте клопка на Дамари. Трябва да съм сляпа и глуха, за да не забележа как крояхте планове шепнешком по пътя от Мандара до тук.
	— Не желаехме да те безпокоим — каза Лион. — Та ти самата каза, че жадуваш най-сетне за спокойствие и мир.
	— Ала не и преди да съм ги заслужила.
	— Санта Мария, кой повече от теб е заслужил мир на този свят? След всичко, което ти се наложи да свършиш в Мандара, ти заслужи пълно спокойствие за цял живот.
	— Не и докато Дамари е жив.
	— Лоренцо и аз ще имаме грижата той…
	— Не. — Санчия издържа невъзмутимо погледа му. — След Солинари просто исках да забравя какво ми причини Дамари, ала след случилото се в Мандара не може да има пито прошка, нито забрава.
	— Санчия, не желая наново да те въвличам в борба с този вероломен злодей.
	— В такъв случаи ще предприема нещо на своя глава — изрече тя с дива решителност. — Ти забравяш, че аз бях в Мандара. Спомените ще ме преследват цял живот. Трябва да има справедливост. Няма да намеря покой, ако престъпленията му останат ненаказани. Ясно ли ти е какво направи с Пиеро? Клетото дете беше едва на шест години и…
	— Тихо, cara, ние знаем това. Знаем всичко.
	— И Катерина. Тя не заслужаваше тази смърт. Нито една от жертвите не я заслужаваше. Трябва да има справедливост на този свят, а не на оня.
	— Тя е права — измърмори ненадейно Лоренцо под носа си. — Тя има право на своя пай от отмъщението.
	— И също тъй има право да се излага на опасности, така ли? Ти добре си спомняш какво се случи с нея в Солинари, а тогава още имахме дукати с лопата да ги ринеш, за да си проправяме пътя към целта. Сега можем да противопоставим на Дамари и неговите condotti само ума си.
	— Е, в такъв случай трябва да се погрижим да е на висота. — Лоренцо пристъпи към прозореца и хвърли поглед върху останките от корабите. — И се нуждаем от всяка помощ, която ни се предлага. Ако не вземеш Санчия със себе си, тогава аз ще я взема.
	Лион вдигна ръка в заплашителен жест.
	— Да не видя бял ден, Лоренцо, ако я… — Той млъкна, сякаш се свенеше да довърши на глас мисълта си.
	— Ако я загубиш и нея ли? Не бой се. Ти дотам си си загубил ума по Санчия, че за да я защитиш, сам ще предпочетеш славна смърт и няма да имаш възможност за разкаяние.
	Санчия погледна слисано Лоренцо, после избухна в смях. Отначало колебливо, смехът и се отприщи все по-волен и неудържим, докато усети как по чудодеен начин натрупаният й гняв и горестите й се стопяват.
	— Лоренцо, тази зловеща логика ви прилича.
	— Логиката ми е винаги желязна.
	— Не ми харесва тази работа — каза Лион угрижено. — Но очевидно не мога да изляза на глава с вас.
	— Най-разумно е да отстъпиш. Санчия наистина ще е необходима. — Лоренцо обърна гръб на прозореца. — Понеже в случая с Дамари няма да мога да помогна.
	Лион го погледна с присвити очи.
	— Ти решаваш, Лоренцо.
	— Нима мислиш, че се боя от задачата? — Вазаро тръсна отрицателно глава. — Но ти си се втренчил само в Дамари и забравяш, че без съгласието и подкрепата на Чезаре Борджия и на папата той не би могъл да извърши злодеянията си. Дамари беше мечът, но Борджиите извадиха този меч и нанесоха удара. В моите очи Чезаре и Александър са главните виновници.
	— Техният дял без съмнение е съществен.
	— Помисли си само, че Чезаре не подбираше през цялата си кариера средствата, за да завоюва всеки град, който искаше да владее. Методът на Дамари предлага две предимства: евтин е и гарантира пълно унищожение. Кой знае дали Чезаре няма да прибегне отново до чумата, стига да възникне нужда?
	— Боже милостиви — прошепна Санчия.
	— Точно така. Ако трябва да се раздаде справедливост тя трябва да сполети всичките трима. — Лоренцо се усмихна. — Понеже съм най-подходящ за тази задача, аз се наемам да стана екзекутор на справедливостта в дома на Борджиите.
	Санчия и Лион го гледаха втрещени.
	— Вие ще убиете папата? — попита Санчия.
	— Мигар мислиш, че не го заслужава? Та той е корумпиран от главата до петите. Това е човек, който през целия си живот ламтеше за власт. Нима не си проправи път до папския престол с кръв и дукати? Не лепне ли кръвта на безчет жертви по ръцете му?
	— Едва ли някой ще отрече, че светът без него би станал по-добър. — Лион трескаво размишляваше. — Но е крайно рисковано, ако не и невъзможно. И двамата Борджии са постоянно заобиколени от стражи. Как ще го направиш?
	— Нямам представа. Ще ми хрумне нещо. Пред такова предизвикателство вярвам, че моята изобретателност няма да ме подведе. — Лоренцо си пое дъх. — Но едно е сигурно — няма да е никак лесно.
	Беше попитал дали Катерина е имала лека смърт, спомни си Санчия изведнъж, а пък тя му беше отвърнала, че в Мандара никой не е умрял леко.
	— Значи Дамари се пада на мен — каза Лион.
	— И на Санчия. Не бъди себичен, Лион. — Лоренцо се запъти към вратата. — Отивам в Чезена да събера сведения къде се намира Чезаре. След няколко дни ще се върна. Ще бъдете ли още тук?
	Лион кимна.
	— Реших да продам корабостроителницата на Басала и да запазя само съоръженията в Марсилия. Това прехвърляне ще отнеме известно време.
	— Смяташ да напуснеш Италия?
	— Двамата ще напуснем Италия. За нас тук няма никакво бъдеше. Веднъж ти казах, че Мандара е моята родина. А Мандара вече я няма.
	Лоренцо кимна.
	— Най-добре я забрави съвсем. — Той отвори вратата. — Ще поговорим за това, когато се върна.


	Лоренцо се завърна, както беше обещал, вечерта на третия ден.
	— Чезаре Борджия е потеглил за Рим — съобщи той. — Непосредствено преди това се е срещнал с Дамари. Бил във великолепно настроение, което доказва, че е тръгнал да занесе на баща си „Вихрения танцьор“.
	— А Дамари? — попита Лион.
	— Той се готви да се върне в Солинари, „за да унищожа Андреас окончателно и то така, както ми хареса“ — цитира Санчия, обзета от озлобление.
	— Ала той няма да остане дълго там. Място няма да си намери, че още не нападам Солинари и ще поиска да се увери с очите си дали епидемията не се е разпространила и другаде. Обещал е на Борджия да ги пази и ще побърза да го стори. По всяка вероятност ще се появи най-напред тук, в Пиза. — Лион свъси вежди. — И ще влезе с толкова силна войска, че съпротивата от наша страна ще бъде безсмислена.
	— Мисля, че е настъпило време да доведем до край нашите планове — заяви Лоренцо с неразгадаема усмивка.
	На следващия ден той замина за Рим.
	А на по-следващото утро Лион и Санчия отпътуваха към Флоренция.


	Санчия изпитваше странно чувство, минавайки с коня през същите врати — порто Сан Фриано, откъдето преди месеци беше напуснала града. Но това съвсем не беше толкова отдавна, каза си тя поразена, след като ги пресметна на пръсти. Беше напуснала Флоренция през тези порти в началото на март, а сега беше едва началото на юли. А изглеждаше, сякаш е изминал цял човешки живот, откакто Лион престъпи прага на печатницата, за да отведе със себе си боязливото и потресено дете, каквото беше тя по онова време.
	За онази Санчия тя мислеше сега като за някакъв друг човек, установи тъжно. Ала така е било някога.
	— Много си мълчалива — каза Лион. — Да не си уморена?
	Тревогата, която се усещаше във въпроса му, я раздразни. В началото прекалените му грижи и носеха сигурност и добро самочувствие, но междувременно си бе възвърнала силите и това опекунство й бе станало непоносимо.
	— Мислех си колко много неща се случиха, откакто напуснах Флоренция. Та сега съм съвсем друг човек.
	Той потръпна неволно.
	— Кой не би се променил след изпитанията, които те сполетяха по моя вина.
	— Но ти не си искал да стане така.
	— Това не променя с нищо фактите. Вината е моя.
	Санчия даде воля на недоволството си, като въздъхна дълбоко. Лион я глезеше прекалено, избягваше да я докосне, сякаш беше светица, а не жената, която желаеше — и всичко това беше от чувството му за вина.
	— Един Господ знае какво щеше да ме сподели, ако не бях напуснала Флоренция — каза тя сподавено. — Можеше да бъде не по-малко лошо. На света няма място, което да предлага пълна безопасност.
	— Ако не бях те взел със себе си, никога нямаше да срещнеш в живота си Дамари.
	— Ала в живота ми вече съществуваше Каприно.
	— Не е едно и също.
	Dio, какъв своенравен човек! Очевидно той се нуждаеше от по-сериозни средства, за да се откаже от идеята си.
	— Мислиш ли, че Джулия ще ни помогне?
	— Скоро ще видим. Нейната casa е… — Той си пое дъх, сякаш беше получил удар в гръб.
	Санчия го погледна изплашено.
	— Какво има?
	— О, нищо. Бях забравил как изглеждат тези порти. — Лион задържа коня си и впи овлажнели очи във великолепните бронзови врати на баптистерия* към Флорентинската катедрала. — Портите към рая, сътворени от Гиберти. Когато баща ми посещаваше Лоренцо ди Медичи, той вземаше и нас с Марко във Флоренция. Аз трябваше да го придружавам в двореца, за да се уча да общувам с княжеските особи, а Марко можеше да прави каквото си иска и беше на седмото небе от радост. Творенията на Микелоци, книгите за изкуството на Алберти, прекрасните статуи и картини го опияняваха. — За момент Лион спря, за да превъзмогне вълнението си. — Но тези бронзови порти Марко обичаше повече от всичко. Понякога още пречи пукването на зората беше тук, за да съзерцава играта на първия слънчев лъч по релефите. Веднъж ми каза: „Лион, ако успея да сътворя нещо толкова хубаво като тези порти, бих се отказал от небето. Само ще седя пред тях и ще питам и разпитвам минувачите: Видяхте ли ги? Разгледахте ли ги наистина?“
	[* Баптистерия (лат.) — място за кръщаване — Б.ред.]
	Санчия, в чисто гърло сякаш беше заседнала буца, дишаше с усилие.
	— Аз почти не ги забелязвах, а толкова често минавах покрай катедралата. За мене те бяха ежедневие.
	— Марко не можеше да се насити на красивите неща. — Той разтърси глава. — Повечето от нас не забелязват онова, което е за тях ежедневие. Едва когато го загубим, оценяваме истинската му стойност.
	— Колко вярно… — Санчия се чудеше как да го утеши, но съзнаваше, че каквото и да каже или стори, нямаше да смекчи дълбоката му тъга. — Ако обаче осъзнаем това, бихме могли да се поучим от него…
	— Не е достатъчно. А и е твърде късно. — Той стисна юздите по-здраво. — Искам да го върна! Искам да върна всички, Санчия!
	Тя замълча и само го поглеждаше с болезнена нежност.
	Малко по-късно Лион изправи рамене и си наложи да се отпусне.
	— Държа се като смахнат — каза той раздразнен. — Не съм вече дете, което да плаче по недостижимото. — Той я погледна. — Наскърбих те, нали?
	— Мен ли? — стъписа се Санчия. Въпреки огромното си напрежение и дълбока меланхолия той беше разкрил чувствата си само за миг, преди отново да се разтревожи за нея. — Колко си тъжен, Лион.
	— Глупости. Много съм добре. — Той пришпори коня си. — Да вървим. Casa на Джулия е през една улица.


	Джулия Марцо вдигна подозрително поглед от тефтера със сметките, когато камериерката й въведе Лион и Санчия.
	— Каква изненада да ви видя пак, Лион! Ако не ме лъже паметта, смятахте повече да не стъпвате тук. — Погледът и се премести върху Санчия. — А, вие още държите малката робиня при себе си. Е, достави ли ви тя радост?
	— Повече, отколкото аз на нея. — Лион настани Санчия на един стол до вратата. — Седни, cara. Понеже на Джулия не й достига любезност, трябва сами да се поканим и обслужим.
	— Но това е обичайно за вас — рече Джулия сухо. — Ако не ме лъжат спомените, винаги сте постъпвали така, както ви харесва. — Тя нарочно направи пауза. — Хареса ви също да убиете Каприно.
	— Опечали ли те смъртта му?
	Тя отрече с жест.
	— Честно казано, вие ми направихте услуга. Възползвах се от възможността и поех голяма част от делата на Каприно. Е, все пак съм жена и не можах докрай да го заместя, но мога да кажа, че днес разполагам със значително повече власт, отколкото при последното ви посещение.
	— Радвам се на успеха ти и на моя мъничък дял в него — каза Лион с подигравателна нотка в гласа си. — Макар че признавам, бях изкушен да прережа и твоето прелестно гърло.
	Тя видимо се стъписа и хвърли светкавичен поглед към шнура на звънчето, но бързо се овладя и се усмихна насила:
	— И защо?
	— Съществуваше само един-единствен източник, от който Каприно можеше да узнае, че нашата цел е Солинари. Естествено, поговорихме си с него по този повод. — Лион се усмихна. — Само обстоятелството, че аз самият бях назовал името на нашата цел, когато ти беше наблизо, ме удържа да не постъпя с теб така, както с нашия приятел Каприно. А и той те подозирал, че си задържала това сведение толкова дълго, че той вече не могъл да извлече особена полза от пето. Беше ти толкова ядосан, че му повярвах.
	Джулия въздъхна облекчено.
	— Не исках да ви навредя. Беше просто сделка.
	— Все още си майсторка на сделките, нали? — Лион пристъпи крачка напред. — Затова съм и дошъл. Искам да ти направя едно предложение.
	В очите на Джулия проблесна заинтересуваност, когато се облегна назад в своя стол.
	— Винаги съм готова да изслушвам предложения, ако това ми носи печалба.
	— Печалбата ти е сигурна. Искам да подмамиш Дамари да дойде във Флоренция. Санчия ми каза, че вече веднъж си правила сделки е този човек.
	— Един-единствен път. — Джулия разтегна лицето си в болезнена гримаса. — Каприно ми посредничеше.
	— Ала Дамари те познава по име?
	— Ами, разбира се, моята casa е твърде известна. Той настоя изрично пред Каприно да му набавя едно от моите момичета.
	— И научихте ли какво е направил с нея? — попита Санчия, цялата настръхнала.
	— Това не ме засягаше — побърза да отговори Джулия. — Момичето нямаше нищо против да отиде при него, напротив, то тръгна на драго сърце.
	— Може и да не е подозирала… — Санчия отпъди спомените. — Дамари е чудовище.
	— Това не ме засягаше — повтори Джулия, за да допълни по-тихо: — Но той не биваше да я убива. Дамари ме измами.
	Санчия, която наблюдаваше Джулия недоверчиво, понечи да заговори, ала Лион я изпревари и заяви с настоятелен тон:
	— Трябва да изпратиш на Дамари вест, че Лионело Андреас и Санчия се намират под твоя покрив. Осведоми го, че сме търсили убежище във Флоренция и сме те молили да ни приемеш. Дай му да разбере, че си подочула, че той ще плати всякакво възнаграждение, за да му паднем в ръцете.
	— Защо е трябвало да се подслоните при мен, а не в Мандара?
	— Мандара вече не съществува.
	— Ах, така ли? — Джулия беше искрено изненадана. — Изглежда имате далеч по-основателни причини да си отмъщавате на Дамари, отколкото ми се стори в началото. Какво смятате да правите, след като го подмамите чук?
	— А ти какво мислиш?
	Джулия кимна.
	— И толкова жадува да ви хване, че ще дойде лично във Флоренция?
	— Да.
	— И колко възнамерявате да заплатите за помощта ми?
	— Петстотин дуката.
	— Това не е достатъчно. Рискът е твърде голям.
	— Трябва да стигнат. Повече просто нямам.
	— Нека да помисля. — Джулия се изправи на крака. — Елате утре пак.
	— Бих искал да получа отговора ти сега — настоя Лион.
	По лицето на Джулия заигра усмивка.
	— Невинаги сте били толкова нетърпелив. — Тя се колебаеше и размишляваше толкова напрегнато, че между веждите й се очерта бръчка — Е, добре, съгласна съм.
	— По-късно ще обсъдим случая по-подробно. — Лион помогна на Санчия да се изправи. — Нямаме къде да отседнем до пристигането на Дамари. Ще ни дадеш ли две стаи?
	— Две ли? — В усмивката на Джулия се примесиха зли пламъчета — Щом като настоявате за две помещения, значи тя не е могла да ви достави толкова наслада, колкото твърдите. Аз ви предупреждавах, че така ще стане.
	— Санчия беше болна. — Лион се обърна да си върви. — Тя все още не се е оправила напълно. Ще ни подслониш ли все пак?
	— Ама, разбира се. За мен ще бъзе истинско удоволствие. — Джулия се запъти към вратата с изключителна грациозност. — И без друго ще е по-добре да ви държа под око. Изглежда ми крайно неразумно да обещавам на Дамари тъй желаната плячка, без да мога да му я дам.
	— От теб се иска само да го подмамиш, нищо повече. — В думите на Лион се долавяше острота.
	Джулия му се усмихна през рамо.
	— Грешка на езика, caro. Елате с мен. Вие ще получите естествено покоите, които в миналото толкова харесвахте, а за момичето също ще намерим нещо подходящо.
	— Аз не съм болна — изсъска през зъби Санчия на Лион, докато вървяха след Джулия по коридора. — Чувствам се чудесно. Защо й каза…
	Куртизанката беше спряла пред една врата.
	— За теб, Санчия, мисля, че ще ти стигне. — Тя отвори вратата. — Ще разпоредя да донесат чебър и гореща вода. — Джулия смръщи с погнуса нос. — Миризмата на коне ми напомня първия път, когато дойде в моя дом. Да се надяваме, че междувременно си надвила своята неприязън към сапуна и водата.
	Санчия прехапа устните си, за да не изрече отговора, който й беше на езика. Не биваше да се оставя тази жена да я дразни. Лион беше казал, че се нуждаят от помощта на Джулия.
	— Много благодаря, искрено се радвам на предстоящата баня.
	— Ще ти трябвам ли? — попита я Лион с познатото й угрижено изражение.
	— Не, няма да ми трябвате. Вече съм съвсем добре. — Санчия влезе в стаята. Макар че затръшна силно вратата подире си, тя дочу тихия присмех на Джулия, който отекна неприятно в ушите й.
	Ала защо беше толкова ядосана? Трябваше просто да не й обръща внимание и да не се дразни от нейните язвителни подмятания. Беше глупаво да губи самообладание от надменността на тази жена, още повече че по-рано никога не беше се засягала толкова болезнено над намеците й.
	Ала тогава не знаеше, че обича Лион.
	И също така не знаеше, какао е да се любиш с него, да го приемаш в себе си, не подозираше парливото главозамайващо чувство от всеки мощен тласък.
	Santa Maria, тялото й се събуждаше отново! Мисълта за сливане с Лион я караше да тръпне в радостно очакване.
	Не само тялото й, но и чувствата й изживяваха прераждане. Изпитваше наслаждение, гняв, ревност. Да, тя ревнуваше от часовете, които Лион беше прекарал в постелята на Джулия. Беше бясна от хубостта й и от това, че познаваше предишния живот на Лион. Беше ясно като бял ден, че куртизанката все още го желае и се бори да го има само за себе си. Наистина не го беше поканила открито, но желанието й беше съвсем очевидно. Как щеше да отговори той на нейната подкана?
	Лион не се беше любил с жена от тяхната щура нощ в стаичката в кулата, а никой не знаеше по-добре от Санчия, че беше мъж с бурни страсти. Скръбта й беше отнела всички чувства и й бяха останали само нежността и желанието да утешава и да бъде утешавана, ала ако сега у нея отново се възбуждаха жизнените сили… Кой можеше да знае дали нагоните на Лион не се надигаха с цялата си неудържимост.
	Cristo, това беше най-опасният момент, тъй като Джулия Марцо бдеше наблизо — не само за да раздразни желанието му, но и да го удовлетвори.
	Санчия се укори за тези мисли — беше изстрадала толкова много, че смяташе себе си за надмогнала низките страсти.
	Осъзна ненадейно, че не желае нищо по-пламенно от това да се наслаждава с пълни шепи на живота… и да се грижи за розовите градини с щедрата си душа, както й беше завещала Катерина. Искаше да роди деца и да се радва на любовта си.
	Медуза я беше оставила жива, а тя щеше да изживее този живот с всичко свято в него.


>	Деветнадесета глава

	— Простете, господарю, но чух, че давате под наем някаква стаичка!
	— В такъв случаи сте чули погрешно. — Луиджи Сарпони имаше набръчкано лице с увиснали бузи, а изражението му, което сега наподобяваше навъсен облак, беше създадено, за да обезсърчава. — Нямам никаква стаичка за даване под наем, ала и да имах, едва ли щеше да ви хареса. Потърсете си друга сгряха. Много странноприемници са празни през това време на годината. Лете Рим не е най-здравословното място.
	— Не сте ли Луиджи Сарпони?
	— Същият.
	— И не бяхте ли до април преди три години на работа в готварницата на Негово светейшество?
	Луиджи кимна, като продължаваше да е нащрек.
	— Да, бях.
	— Тогава вие сте човекът, който ми трябва. Разрешете ми да се представя… аз съм Лоренцо Вазаро. — Лоренцо пристъпи крачка напред, така че светлината на горящата свещ върху масата озари лицето му. Луиджи инстинктивно отстъпи крачка назад. — Имаме да обсъдим някои неща. — По лицето на Лоренцо пробягна усмивка. — И след разговора вие ще откриете, че имате една стаичка за даване под наем.
	— Говорите с недомлъвки. — Луиджи Сарпони наля вино на Лоренцо в огромната дървена чаша и седна срещу него до изподрасканата маса. — Какво искате от мен?
	— Само онова, което вие самият искате. — Лоренцо се наведе над масата. Светлината на лоената свещ, която едвам мъждукаше, очерта сенки под високите му скули и засили кристалната студенина на очите му. — Онова, за което жадувате вече повече от три години.
	— И то е?
	— Смъртта на Борджиите.
	Сарпони се вцепени като мумия. Погледът му се опитваше да прониже равнодушното лице на Лоренцо.
	— Погрешно са ви осведомили.
	— Само защото не сте давали воля на омразата си и не сте се клели под път и над път да отмъстите? Ако го бяхте сторили, нямаше да имам никаква полза от вас. — Лоренцо се усмихваше. — Ала ако все пак се лъжа и вие не изпитвате никакъв интерес към темата, няма повече да ви отегчавам. Да си вървя ли?
	Сарпони заби поглед в чашата си.
	— Защо сте избрали тъкмо мен?
	— Поразпитах тук-там, твърде предпазливо, разбира се, слушах с две уши и получих някои отговори.
	— Така си и помислих — каза Сарпони сприхаво. — Едва сте обърнали гръб на запитваните и те си плюят в пазвите, кръстят се и се молят на вси светии да не ви срещат повече на пътя си.
	— Така е — изкикоти се Лоренцо. — Но вие комай не се боите от мен, Луиджи? Като че ли не съм се излъгал във вас… Казаха ми, че сте груб и недодялан човечец с избухлив нрав, който не се плаши нито от Господа Бога, нито от дявола.
	Сарпони вдигна каната към устните си.
	— Нито Господ Бог, нито дяволът могат да ми напакостят повече от онова, което вече ми сториха.
	— На чия съвест лежи вашият син? — попита Лоренцо тихо.
	Сарпони отпи голяма глътка. После остави празната чаша върху масата.
	— На дявола. — Той погледна Лоренцо. — Какво знаете за моя Марцо?
	— Знам, че една нощ бил убит от банда маскирани люде, които кръстосвали улиците на Рим. Маскираните умъртвявали и осакатявали, без да подбират жертвите си и го правели само за удоволствие. Знам, че малко след смъртта на Марцо сте се отказали от мястото си на втори готвач в кухнята на Негово светейшество, за да заемете далеч по-малко привлекателна длъжност при сеньор Обано. Без да съобщавате причините, сте обърнали гръб на Ватикана, затова всички са на мнение, че Обано ви е примамил при себе си с прилична сума златни дукати.
	— Ала вие не вярвате в това?
	Лоренцо поклати отрицателно глава.
	— Носят се слухове, че Чезаре Борджия предвождал бандата, която убила вашия син. Разправят, че той и неговите телохранители и сега се развличат по този начин, но в действителност днес те имат още по-интересни забавления.
	— Това не са само слухове — каза Сарпони дрезгаво. — Това си е голата истина. Ала какво значи ослепяването на един художник или убийството на някой юноша за Чезаре Борджия, за херцог Валентиноа? Той и неговият баща действат заедно. Александър държи папския престол и ние му целуваме краката, докато той допуска възлюбеният му син да извършва всяко злодеяние, което може да се измисли, и… — Той прекъсна възбудената си реч и си пое дълбоко дъх. — Марцо съвсем не приличаше на мен. По природа беше обичлив и намираше блага дума за всеки. Отиде да учи занаят при един обущар, макар че исках да стане готвач като мен, но той непрекъснато повтаряше, че докато на хората им се налага да ходят, никога нямало да умре от глад.
	— Сигурен ли сте, че Борджия е човекът, който го е умъртвил?
	— Нападнаха го недалеч оттук, а когато ми го донесоха, у него още мъждукаше живот. Осем удара с меч бяха направили тялото му на решето, но още не беше умрял. — Луиджи впери невиждащ поглед в димящото пламъче на лоената свещ. — Те играли с него ужасната си игра и се чувствали в пълна безопасност зад маските си.
	— При все това той разпознал Борджия?
	— Не, той разпознал неговия орден. Наметалото на Чезаре се отворило отпред, а пък Марцо видял ордена, връчен на херцога от краля на Франция. Борджия много се гордееше с този подарък и го носеше постоянно на гърдите си.
	— И вие пред никого не обелихте нито думица?
	Лицето на Луиджи се разтегна в болезнена гримаса.
	— Та кому можех да кажа нещо? На Негово светейшество или може би на Микелото Корела, който минава за любимия убиец на херцога? Не, в такъв случай смъртта ми в Тибър щеше да е сигурна. Ала аз не исках да служа нито на оная змия във Ватикана, нито на покварената му издънка. — Погледът му се отдели от свещта и обгърна Лоренцо.
	— Сега ще ме убиете ли?
	— Че защо да ви убивам?
	— Възможно е да сте един от наемните главорези на Чезаре…
	— Но въпреки всичко вие разговаряхте с мен.
	— Не давам пукната пара за живота си. Нямам жена, а пък синът ми е мъртъв. — Той прокара ръка по тила си. — Работя, връщам се вкъщи, спя. Нищо друго.
	— В никакъв случай не възнамерявам да ви убивам.
	Лекото натъртване върху думичката „ви“ от страна на Лоренцо предизвика искрица интерес в тъмните очи на Луиджи.
	— Че кого тогава? Борджия ли?
	— Двамата Борджии. — Лоренцо го гледаше усмихнато. — С ваша помощ. Не мислите ли, че това е план, който може да ви заинтересува?
	— Възможно е — каза Луиджи, като продължаваше да е нащрек. — Ала как да се приближи човек до тях? Двамата постоянно са заобиколени от стражи.
	— Не съм мислил непременно за нож между ребрата.
	— В такъв случай значи отрова? Във Ватикана наистина няма опитвач на храната, но само защото просто няма никаква нужда от него. При приготвянето на ястията в готварницата постоянно присъства един от телохранителите, който също така придружава слугите в трапезарията.
	— Хм, не знаех за това. Последното обстоятелство утежнява задачата ми.
	— Утежнява ли я? — Луиджи прихна. — Телохранителят държи винаги всички под око. Не, това е съвсем изключено.
	— Двамата Борджии ще умрат, преди да изтече един месец.
	Луиджи понечи да възрази, но после се отказа и погледна Лоренцо изпитателно.
	— Аз… аз ви вярвам.
	— Ще ми помогнете ли?
	Луиджи се колебаеше.
	— Искате да постъпя отново на работа в готварницата на Ватикана?
	Лоренцо кимна:
	— Трябва да ме настаните там като помощник на готвача. Известно ми е, че откакто е дошъл от Романя, херцогът почти непрекъснато се храни с негово светейшество.
	— Което ще рече, че сипаницата отново е избухнала и той не смее да си покаже носа навън. — Луиджи поклати глава със съмнение. — Вие не приличате на готварски чирак.
	— В такъв случай трябва да ми помогнете да променя както подобава външния си вид.
	Луиджи го подложи на критичен оглед.
	— Може би ако не гледате толкова остро… Вашите очи…
	— Погледът ми ще блуждае толкова, колкото кажете.
	— И вие сте прекалено чист. Ръцете наистина трябва да са чисти, но малко мазнина и мръсотия по лицето и косите няма да е излишна. — Той се усмихна язвително. — И ще трябва да се откажете от къпането. Вие ухаете твърде приятно.
	Лоренцо кимна подир грижливо обмисляне.
	— Речено-сторено.


	— Bellissima*! — извика Лион, когато Санчия отвори в отговор на почукването му.
	[* Прекрасно — (итал.) — Б.ред.]
	— Поне вече не мириша на кон. — Тя направи малка гримаса.
	— Помислих си, че днес ще искаш да видиш Елизабет и Бартоломео. А пък можем да вечеряме в таверната на площада. Сигурно ще е по-приятно, отколкото да се храним тук.
	Настроението на Санчия видимо се оправи.
	— Ах, наистина ли? Мислех да ги посетя двамата утре, но разбира се, бих предпочела да ги видя веднага.
	— И те ще искат да те видят.
	Усмивката й помръкна.
	— Ще трябва да им разкажа за Пиеро.
	— Вече бях при тях, за да ги подготвя за посещението ти. Казах им, че Пиеро умря.
	Топлина обля сърцето и от неговия такт и съобразителност. Лион я хвана за ръката и я поведе по коридора.
	— Ти достатъчно пати и препати. Дойде време аз да поема бедите ти.
	Пак започна старата си песен, помисли тя угрижено. Отнасяше се към нея сякаш беше безпомощна като Бианка. Трябваше да предприеме нещо, за да сложи край на тази заблуда.
	След срещата си с Елизабет и Бартоломео тя беше безкрайно благодарна, че може да се уповава на силата му.
	— Какво ти става? — Лион угрижено я погледна, докато прекосяваха площада. — В компанията на младоженците изглеждаше щастлива, а сега… — Той търсеше подходящите думи. — … сега си толкова меланхолична.
	— А, нищо ми няма. — Тя отчаяно се бореше със сълзите си. — Глупаво е от моя страна, но изведнъж се почувствах… самотна. Елизабет и Бартоломео са твърде заети с новия си живот и изглеждат щастливи. Те навярно вече не се нуждаят от мен, нали?
	— Не искаше ли точно това?
	— Да, определено. Казах ти, че съм глупава. — Тя ускори крачките си, вперила поглед право пред себе си. — Разбираш ли, сега изпитах чувството, че те са също така загубени за мен като Пиеро.
	— Санчия… — Лион хвана ръката й по-здраво. — Ти не си сама, ти имаш мен.
	Тя преглътна горчивия хап. Отново тази негова пресилена нежност и милост, сякаш я смяташе за тежко болна, която човек трябва да щади, докато събере отново силите си. Навярно в очите му наистина съм такава, помисли си тя отчаяна. Ами ако страстта му се беше изпарила, ако чувствата за вина и за отговорност я бяха изместили в душата му?
	Внезапно осъзна, че трябва да вземе нещата в свои ръце. Посоката й беше ясна.
	— Точно така. Аз не съм сама. Имам теб и Лоренцо. — Тя закрачи по-бързо. — Не, не и Лоренцо. В момента никой не може да твърди, че Лоренцо е на негова страна. Като изключим теб. Мислиш ли, че е постигнал нещо в Рим? Не ми харесва как…
	— Не става дума само за Елизабет и Бартоломео, ти се промени, откакто престъпихме прага на Джулия. Ако не желаеш повече да участваш в нашия план, кажи ми и аз ще измисля нещо друго, за да отмъстя.
	— Но аз искам да участвам. Защо винаги си мислиш, че се страхувам? Не се боя от Дамари.
	— От какво се боиш тогава?
	— От нищо. — Тя се отскубна и затича. — И не съм гладна. Възнамерявам да се върна в casa и да си легна. Иди без мен в таверната.
	— Трябва да хапнеш нещо. Не си слагала нито залък в устата си, откакто…
	— Не съм гладна. — Сега тя тичаше още по-бързо, умело избягвайки минувачите — като някога, когато кръстосваше тези улици като крадла.
	— Санчия!
	Тя не обърна никакво внимание на вика на Лион и продължи да тича. Стъпките му отекнаха подире й по плочника, но той успя да я настигне едва по стълбището към втория етаж на casa.
	Лион я сграбчи грубо и я обърна с лице към себе си.
	— Какво, по дяволите, ти става? Да не би да си болна?
	— Не, не съм болна. — Тя се отскубна и продължи да се изкачва. — Не съм слаба, нито страхлива. — Изтича по коридора към стаичката си. — И няма да се разпадна на парчета, ако ми се сопнеш или ми викнеш.
	Отново я беше застигнал и я държеше здраво.
	— Какво щастие, отсега нататък само ще ти викам. — Очите му блеснаха, когато я повлече към вратата на стаята й и я вкара вътре. — Не съм заслужил това, Санчия — Той захлопна вратата подпре си. — Знам, че състоянието ти е деликатно, но…
	— Състоянието ми не е деликатно — изсъска тя през зъби. — Колко пъти трябва да ти го повтарям? Но сигурно искаш сам да си повярваш. За да можеш без угризение на съвестта да се забавляваш с Джулия…
	— Не искам никаква Джулия! — извика той.
	— Че защо не? Та ти ми каза, че нямало да ме докосваш, ако тя била наблизо.
	— Това си беше една лъжа. Бях ядосан, защото събуди толкова чувства у мен.
	— А сега събуждам у теб само съчувствие? И така защо да не искаш Джулия?
	Ръцете му направиха жест, сякаш възнамеряваше да я удуши.
	— Cristo, нима това е възнаграждението за моето търпение? Madre di Dio, дори във винарницата те желаех, когато беше безпомощна, смазана от нещастие и на ръба на безумието. И аз страдах и скърбях, ала тялото ми не преставаше да те иска. А ти ме пращаш при Джулия. — Той притегли Санчия властно към себе си. Ръцете й се плъзнаха по стегнатия му мускулест таз. — Толкова ти се сърдя, че ми идва да те удуша, но при все това те желая. — Той я притегли още по-плътно към себе си, така че тя усети неговата твърдост с плътта си. — Е, въздействаш ли ми, Санчия? — Без да й даде възможност да отговори, той я вдигна високо и я понесе към леглото. — Не искам никаква Джулия. Искам теб!
	След като я хвърли в постелята, вдигна роклята й нагоре. Развърза кожените връзки на панталоните си и се провря бързо между бедрата й.
	— Още ли смяташ, че само те съжалявам?
	Той проникна дълбоко в нея и движеше разпалено хълбоците си, за да стигне колкото се може по-навътре.
	С вик тя обгърна раменете му.
	Той спря изведнъж.
	— Заболя ли те? — Пръстите му уловиха теснината й, галеха я и я възбуждаха. — Твоя е вината. Какво има, заболя ли те?
	— Не — прошепна тя. — Само че…
	— Тогава ме поеми.
	Наложи див, твърд, почти брутален ритъм. Главата й се мяташе насам-натам върху възглавницата, докато отчаяно се бореше да не закрещи, макар че наслаждението парализираше всеки мускул и нерв на тялото й. Опита се да му помогне, но трепереше прекалено силно. Виждаше като в унес как той тръпне, как диша с усилие и гърдите му се повдигат и спускат като след дълъг бяг.
	Изпънал глава назад, той извика, сякаш го беше улучила стрела.
	— Санчия, не мога вече да се сдържам…
	— Тогава не го прави!
	Собственото й наслаждение изригна като вулкан и се разля по тялото й, носещо избавление. Тя се отпусна и лежеше замаяна, останала без сили.
	Минути по-късно усети как той пуска и грижливо оправя полите й, но все още беше твърде зашеметена, за да отвори очи. Нещо студено и металическо докосна устните й.
	— Ето, пийни. Ще ти подейства добре.
	Тя отвори очи и видя лицето му над себе си. Въпреки замайването си разбра, че й беше още сърдит. Надигна се на лакът и взе сребърната чаша.
	— Точно от това имах нужда.
	Той потръпна.
	— Думите ти ме озлобиха.
	— И аз така мисля. Не беше толкова нежен.
	— Вината е твоя — отвърна той разпалено. — Но какво си мислиш? Аз съм просто мъж.
	Тя отпи още една глътка вино.
	— Още си спомням как веднъж ми каза, че трябвало да те приемам винаги, когато имаш нужда от мен. Този път поне не ме притисна о някой дънер край пътя.
	Лицето му потъмня.
	— Сега сигурно пак ще се опиташ да ме напуснеш. Е, няма да го позволя. Ако желаеш да скъсам договора, с който те купих, ще трябва да се омъжиш за мен. — Той избягна погледа й. — Животът ти няма да е никак лош. Стига да не ме ядосваш, ще бъда добър съпруг.
	— Да се омъжа за теб?
	— Защо ме гледаш толкова смаяно? Вече ти казах, че щях да те взема за жена, ако можех. Dio, дори отворихме дума за дечица.
	Тя поклати отрицателно глава.
	— Никога не съм мислила за брак. Струва ми се странно…
	— В такъв случаи сега помисли за него. Никога няма да те пусна да си тръгнеш.
	Тя кимна сериозно. Гъстите и мигли се спуснаха върху бузите и премрежиха златистия й поглед.
	— Ще помисля.
	Лион се намръщи.
	— Достатъчно мисли дали да се омъжиш за мен. И, какво ще кажеш? Сега вече не съм толкова състоятелен както…
	— Да.
	— Съгласна ли си? — В погледа му се четеше неувереност. — Не ми ли се сърдиш?
	Санчия се мъчеше напразно да потисне усмивката си.
	— И каква полза, ако ти се сърдя? Ти няма да се промениш… слава Богу.
	Той я изгледа подозрително с присвити очи.
	— Грубите ми обноски не те ли смущават?
	Тя поклати глава.
	— Те са част от теб. Не мога да отделя грубостта от нежността. Не мога да кажа: „Да, тази страна на Лион Андреас искам да обичам, а другата му страна не ми харесва“. Аз обичам целия човек.
	Лицето му се озари от усмивка.
	— Наистина ли?
	— Наистина — каза тя тихо. — Обичам наслаждението нежността, вироглавството и… какво правиш там?
	— Събличам те. — Смехът му преливаше от веселие. — Ще ти дам още повече наслада, което сигурно обичаш, с всичко останало ще се занимаем по-късно. — Той срещна погледа й и добави тихо: — Този път няма да бързаме и няма да усетиш недостиг на нежност и милувки. — Направи гримаса. — Ако ми стигне мъжественост, разбира се.
	Санчия се засмя заедно с него, когато се отпусна на леглото и го пое в прегръдките си.


	— Защо го стори? — Лион галеше с обич проблясващата бяла къдрица върху слепоочието й. — Та аз не съм паднал от небето… зная твърде добре, че нарочно ме разгневи, когато исках да ти покажа, че мога да се отнасям към теб с почтителност и с благи думи.
	— Исках да те спечеля отново, а пък това беше единственият начин, който ми хрумна. Забелязах как лека-полека в мен се надига жизнерадостта и пожелах да я споделя с теб. — Тя спря. — Навярно изпитвах и мъничко страх. Ти беше станал толкова различен…
	— Повечето жени щяха да бъдат очаровани от тази промяна. Защо се изплаши?
	С лек присмех тя плъзна устните си по голото му рамо.
	— Аз съм робиня. На робините не се полагат нежност и благи думи. Всичко това ми се виждаше много съмнително. — Тя се замисли за малко. — Известно време дори се питах дали не се грижиш толкова всеотдайно за мен само от чувство за дълг… защото съм се трудила за болните в Мандара.
	— Не от чувство за дълг… от любов. Уважавам те и те ценя за онова, което си сторила в Мандара, но преди всичко те обичам. — Той помълча за миг. — Ще се омъжиш ли за мен?
	Тя вдигна глава и го изгледа смаяно.
	— Ама разбира се. Нали вече казах…
	— Още сега. Преди да дойде Дамари, имаме още време. Утре ще отидем при свещеника и ще уредим всичко.
	Тя го погледна въпросително. Напрегнатото изражение на лицето му я принуди да изплюе камъчето:
	— Защо бързаш толкова?
	— Бих желал да си моя. Това не е ли достатъчна причина?
	Той иска да съм защитена чрез името му, ако не успеем да убием Дамари, помисли си тя, а от това откритие я побиха студени тръпки. Лион искаше да я осигури, в случай че смъртта го отнесе. Тя притисна бузата си към трапчинката на рамото му.
	— Това е достатъчна причина — прошепна тя. — Аз също искам да си мой. Да, нека утре потърсим свещеника.


	— Защо сме тук? — поиска да узнае ядосан Луиджи. — Слънцето пече твърде силно, за да се разхожда човек с удоволствие из гората. И на мен съвсем не ми харесва тази безкрайна зеленина и чистият въздух.
	— На вас не ви харесва нищо, което не можете да задушите в гърнето или в казана. — Лоренцо говореше разсеяно, тъй като напрегнато оглеждаше дърветата и храсталаците от двете страни на пътеката. — Ще ми се да знам как въобще сте се сдобили със син. Вие нямате слабост към нищо, било то мъж, жена или четириного.
	— Е, все пак то се случи. Една вечер си приготвях изискано ароматизирано вино и изпих толкова много от него, че слугинята в кухнята ми се стори апетитна като печено прасенце сукалче с ябълка в муцуната. Девет месеца по-късно тя роди Марцо и го остави в една кошница в готварницата, за да офейка с някакъв моряк. И аз станах баща — на моите години! — Луиджи поклати угрижено с глава. — Когато видях хлапето, изпаднах в такъв гняв, че гъската ми изгоря във фурната.
	— Трогателна любовна история. Тя събужда не само съчувствие, но и апетит. Сигурно сте били чудесен баща.
	— А, с времето свикнах — отвърна сърдито Луиджи. — И лека-полека… дори започна да ми харесва.
	Лоренцо му хвърли бърз поглед.
	— На колко години беше юношата, когато го убиха?
	— На седемнадесет. — Луиджи продължи да върви известно време мълчаливо. — Вчера разговарях със Симонедо за вас — каза той накрая.
	— Ах, с най-прочутия майстор на кулинарното изкуство. И какво смята той за плана ми?
	— Мисли, че не сте с всичкия си. Вие сновете насам-натам из готварницата като подплашен смок и не обелвате нито дума, рече той.
	— Е, вие ме посъветвахте да не поглеждам никого. И тогава си рекох, че ще е най-добре, ако се преструвам още и на ням.
	От страната на Луиджи се чу сумтене.
	— Не сте ли съгласен с мен?
	— Е, може да е така, тъй като езикът ви е отровен като жилото на скорпион. Симонедо казва, че сте твърде усърден. Той дори ми благодари, че съм ви препоръчал. А какво смятате за телохранителя, който надзирава приготвянето на ястията?
	— Изключително зорко същество.
	Луиджи кимна.
	— Лараба има очите на ястреб. Самите Борджии достатъчно често са прибягвали към отровата, така че имат основателна причина да подберат човек с остър поглед за своята безопасност. За да сложите отрова в яденето и да останете незабелязан от Лараба, трябва да сте същински магьосник.
	— Вярно е. — Лоренцо спря. Погледът му оглеждаше един висок, пищен храст, осеян с бледорозови цветове. — Нима не е прекрасно, Луиджи? Никак не бях сигурен, че ще намеря това великолепие тук, пред портите на Рим. В моя роден Неапол тези храсти се срещат твърде често, аз самият имам няколко в градината си. Ах, колко хубаво беше да се радвам на първите разпукнали се пъпки през пролетта… подай ми брадвата.
	Лицето на Луиджи се навъси, когато даде на Лоренцо топора.
	— Бих искал да знам защо тъкмо аз трябваше да влача сечивото.
	— Най-разумното разрешение на въпроса. Вие имате телосложението на бик и разполагате със съответна физическа сила. Защо трябваше аз да играя ролята на мулето, когато вие сте далеч по-подходящ?
	— И сега възнамерявате да вземете клони от този шубрак? Предупреждавам ви… няма да допусна да разсаждате издънки в малката ми градина. В нея има място само за моите билки.
	— Луиджи, оскърбявате ме, като отказвате да разделите с мен вашето парче земя. — Лоренцо отсече ловко няколко дебели клона от храста. — Та кое е по-добро? Цъфтящо великолепие за очите или билки и треви за стомаха?
	— Билки за стомаха. Вашите глупави цъфтящи клонаци нямат място в градината ми.
	Когато Лоренцо върна брадвата на Луиджи, стори го с дълбока въздишка.
	— Е, хайде, от мен да мине. — Той се наведе над отсечените клони. — Ще се наложи да им потърся друго приложение.


	— Изпратих съобщението на Дамари — каза Джулия, когато Лион й отвори вратата. — Сантини ще отнесе моето послание. Каприно вече веднъж го беше пращал в Солинари. Дамари ще го познае и няма да се усъмни. — Тя се усмихна. — Сантини е една от придобивките, които ми донесе гибелта на Каприно. Той е сравнително надежден и заслужава доверие, стига да не му предложат прекалено много.
	— А повече не може и да се очаква, нали? — попита Лион. — Подкуп или заплаха са еднакво подходящи за укрепване на разколебана преданост.
	Усмивката на Джулия се стопи като сняг на припек.
	— Какво ще рече това? Нима ме заплашвате?
	— Само ако се окаже необходимо.
	Погледът на Джулия се плъзна към Санчия, която все още лежеше в огромната постеля. Джулия прехапа устни.
	— Виждам, че вече не ползвате втората стая.
	— Да. Днес ще отидем при свещеника, тъй като смятаме да се изправим пред олтара преди края на седмицата.
	— Брак ли? — Тя ококори очи. — Ще се жените за нея? Но защо… — Тя бързо овладя слисаното изражение на лицето си. — Ще постъпите така, както смятате за правилно. — С тези думи тя се обърна. — Щом като получа отговор от Дамари, ще ви се обадя.


	— От клонки и вейки не се вижда подът — вайкаше се Луиджи. — Няма да ги събирам, добре да знаете.
	— Скъпи мой Луиджи, знам прекрасно, че в тази мизерна дупка държите чисти само гърнетата и готварските си прибори. — Лоренцо изрязваше копиевидните листа на пъхнатия между коленете му клонак. — Безпорядъкът, който създавам, със сигурност не може особено да ви смущава.
	— Не съм ви молил да наемате стая тук — не се предаваше Луиджи. — Марцо държеше къщата чиста. Когато се опитвах да му обясня, че това е нездравословно, той само се смееше и отвръщаше: „Татко, твоите изискани ястия ще развалят вкуса си, ако ги поръсите с прах. Ела, нека прекараме вечерта в миене и чистене“.
	— И от смъртта на Марцо не сте правили нито едното, нито другото. — Лоренцо откъсна едно бледорозово цветче и се прицели с него в Луиджи, като го улучи по бузата. — Защо не си признаете, че в действителност се радвате на моята компания? Върху кого иначе щяхте да изливате лошото си настроение?
	— Пет пари не давам за вашата компания. Че и защо ли? — Луиджи вдигна цветчето и го помириса. — Компанията на Марцо ми беше далеч по-скъпа. Та вие само унищожавате свещите ми, като четете по цели нощи изтънчените си книги, а ако разговаряте, то е само за да ме подигравате.
	— Ала аз изяждам без остатък вашите изискани буламачи с почит, каквато не всеки божи ден ви се оказва.
	— Това е вярно — трябваше да признае Луиджи. — Когато става дума за важните неща от живота, вие проявявате здрав разум. Сигурно заради това ви понасям.
	— Сигурно. — Лоренцо пусна на пода оголения клон. — Подайте ми онзи клонак там, ако смея да помоля.
	Луиджи му предаде клона през масата.
	— От днес слагам край на разходките из гората. Щях да прекарам сутринта далеч по-добре.
	— Знам, че беше голяма жертва от ваша страна.
	— И за какво беше всичко това? — Луиджи се изправи и взе да събира клоните и вейките по земята. — За да има какво да дялкате. — Той отнесе наръч клони до огнището и ги хвърли върху камъните.
	— Какво правите? — попита го Лоренцо.
	— Съвсем определено няма да чистя подире ви — отвърна Луиджи. — Тази работа сам ще си я свършите. Мислех си само, че днес няма нужда да нося други цепеници за вечерния огън.
	— Твърде практична мисъл. — Лоренцо впери поглед в клона между коленете си. — Ала на ваше място бих предпочел да не го правя.
	— Че защо не?
	— Ако подпалите тези клони, и двамата бързо-бързо ще хвърлим топа. — Лоренцо отново се зае с един обсипан с цветчета клон.


	— Та ти трепериш. — Лион стисна ръката на Санчия, когато заизкачваха стъпалата към катедралата. — Няма причина да се боиш. — Той се усмихна. — След като си устояла на чумата, бракът едва ли ще ти се стори толкова страшен.
	— Не става дума за страх. — Санчия овлажни устните си с език. — Не зная защо, но имам лошо предчувствие.
	— Може би не си доволна от мене?
	Тя поклати глава.
	— Повече от доволна съм. Аз съм щастлива. Обичам те и винаги ще те обичам, caro.
	Лион се наведе напред и помилва с устни слепоочията й.
	— И аз винаги ще те обичам.
	Когато влязоха в полумрака на катедралата, спря за миг.
	— Почакай тук. Ще говоря със свещеника. — Той се поклони и тръгна бързо към вътрешността на катедралата.
	Тя гледаше как се приближава към духовника, който се беше изправил пред олтара и ги разглеждаше с нескрито любопитство. Никога не бе дръзвала да мечтае, че ще срещне любов като неговата — толкова голяма и страстна. Защо все пак изтръпваше при мисълта, че ще свърже живота си с Лион?
	Навярно беше чела твърде много истории за благородната рицарска любов и сега нейната й се виждаше прекалено земна и банална.
	Сноп слънчеви лъчи проникна през пъстрите стъкла на високия прозорец и засия като дъга над главите на Лион и на свещеника, и одеждите му за литургия. Уханието на цветя, тамян и свещи се носеше под свода и на Санчия й се зави свят.
	Лион се обърна към нея и й протегна ръката си.
	Тя овладя треперенето си и тръгна към олтара.
	Лион й се усмихваше и изведнъж я обзе чувство на лекота и радост, толкова лъчезарно, колкото светлината, която огряваше вътрешността на църквата. Просветлена и възвисена, Санчия повярва, че е част от светостта, която обгръщаше Лион и свещеника.
	Боже милостиви, та всичко беше толкова просто! Защо не беше проумяла по-рано онова, което сега виждаше толкова ясно?
	Както всичко в живота, любовта се състоеше от възходи и падения, от дълбока тишина и от тържествени звуци на тромпет. Болката и вълнението трябваше да съществуват… иначе как човек щеше да цени мигове като този.
	Възвишеност.


>	Двадесета глава

	— Защо сте избрали това място? — Дамари погледна подозрително Джулия. — Защо не вашата къща?
	— Намираме се на безопасно разстояние от Флоренция, а пък и тази кръчма е много приятна. — Джулия обърна гръб на прозореца, от който дворът се виждаше като на тепсия. — Но вие сте повели цяла войска със себе си. Е, това влизаше в сметките ми.
	— Не искам да ги изгубя отново, нито Андреас, нито онова момиче.
	— Но вие не може да изгубите нещо, което нямате. — Джулия се колебаеше. — Или все още нямате.
	— Ще ги имам.
	— Зависи от цената. — Тя посочи мъжете в двора. — Всичките тези хора няма да ви стигнат, за да ми отнемете двамата. Мога да защитя собствеността си с трикратно по-голяма войска.
	— Вие? Една блудница?
	— Нима не познахте Сантини? Той отговаря за всичко, което наследих от Каприно. Скоро ще бъда най-могъщата жена във Флоренция. Каприно беше умен мъж. Наблюдавах го в течение на годините и научих много.
	— С жени не правя сделки.
	— Знам. Вие предпочитате да ги осквернявате. — Тя вдигна рамене. — Случаят с Лорета не е приключен за мен. Заради него цената ми се повишава.
	Дамари още се двоумеше.
	— При вас ли са? Не ме ли лъжете?
	— Държа ги в ръцете си. Те дойдоха сами при мен и ме замолиха да ви примамя в клопка. Предложиха ми петстотин дуката. Казах им, че това е твърде малко, но Лион беше достатъчно глупав, за да ми повярва, когато в крайна сметка склоних.
	— И на колко бихте склонили?
	— Хиляда и петстотин дуката.
	— Глупости. Ще вземете далеч по-малко.
	Тя поклати отрицателно глава.
	— Ако искате да получите Андреас и неговата блудница, ще заплатите моята цена.
	Дамари вреше и кипеше от гняв. Тази алчна безсрамница…
	— Къде са те?
	— Добре скрити от вас. — Тя се усмихна. — Ала не и от мен.
	Дамари сви дланите си в юмруци.
	— Ще заплатя хиляда дуката, говняна пачавро.
	— Не позволявам да ме обиждат. Цената ми се повишава на хиляда и шестстотин.
	— Мръсницо, ти не можеш… — Дамари се опита да обуздае яда си, когато видя изражението на лицето й. — Плащам цената.
	— Превъзходно.
	— Естествено, не нося със себе си тази сума. Ще трябва да почакате с изплащането. Ще ви дам парите, щом се върна в Солинари.
	Тя се засмя развеселена.
	— Нима мога да ви се доверя? — Последва отрицателно поклащане с глава. — Върнете се обратно в Солинари, ала без онова, за което дойдохте тук.
	— Вече ти казах, че не нося дукатите със себе си.
	— В такъв случай се налага да измислим друго решение. — Тя млъкна и се замисли. — Ще ви ги доведа и двамата в Солинари. На самото място ще разменим стока срещу пари.
	— И как възнамерявате да ги отведете там? Андреас не е глупак.
	— Той ми се доверява… толкова много. Мъжът много трудно може да си представи, че жената, с която е изживял часове на наслада, би могла да го измами.
	— Трябва да получа и онова момиче. За тази цена няма да се оставя да ме излъжат и да остана без нея.
	— Момичето също е ваше — потвърди Джулия. — И без друго не мога да я търпя.
	— И как ще стане всичко това?
	— Както вие толкова любезно изтъкнахте, аз съм една курва и по тази причина съм добре запозната с много невинни прахчета и напитки, предназначени да направят жените в къщата ми по-отстъпчиви и услужливи. При една по-щедра доза Лион и неговата малка робиня ще проспят цялото пътуване до Солинари. — Тя вдигна високо едната си вежда. — Освен ако желаете да ги убия? На мен ми е все едно.
	— Не, предпочитам ги живи.
	— Така си и мислех. Е, скоро ще ги получите в Солинари и ще правите с тях каквото ви скимне.
	Вълнението от сладострастното предчувствие, което обзе Дамари, беше толкова огромно, че почти стопи гнева му от арогантността на тази мръсница. Е, кой знае, навярно и курвата щеше да остане изненадана от онова, което я чака зад портите на Солинари. Предусещаше у нея желязна воля, сломяването, на която обещаваше да донесе известна наслада.
	— Кога?
	— Дайте ми ден-два, за да приспя тяхната мнителност. После ще им сипя от прашеца във виното. — Тя тръгна към вратата. — Повече не бива да се бавим, тъй като са нетърпеливи да получат вест от вас.
	— В такъв случай след няколко дни, нали?
	Тя кимна и отвори вратата.
	— Ако всичко върви по мед и масло, ще може да си оправите сметките с тях идната седмица.


	— Защо не скрием клоните сред дървата за огрев на спалните им? — попита Луиджи. — Вие казахте, че димът можел да убива.
	— Методът не е достатъчно надежден — отвърна Лоренцо. — Сега сме август и твърде рядко се пали огън. Ще се наложи вероятно да чакаме със седмици. Но дори и да запалят камините, пушекът може само леко да ги разболее, ако не се доближават твърде близо до огъня. Не, най-доброто е клонът да се използва като шиш, върху който да се пече месото. Дървото ще отрови печеното.
	Луиджи се наведе и вдигна един от по-дългите пръти, за да го разгледа захласнат.
	— Що за храст е това, който наред с прелестните цветове носи смърт?
	— Вид олеандър. — Лоренцо го погледна усмихнато. — Едно крайно полезно растение. В него всяка частица носи смърт. Едно-единствено листенце може да убие човек. Дори нектарът на тези „прелестни“ цветове може да вкара някого в гроба.
	— И вие сте сигурен, че в месото ще проникне достатъчно отрова, за да ги убие?
	— Не, но това е най-добрата от всички възможности. — Лоренцо вдигна чашата с вино към устните си и настойчиво погледна Луиджи. — Помните ли още какво ви казах?
	— Че да не съм толкова тъп. Вие ми го повторихте сто пъти — отвърна Луиджи кисело. — Утре в ранни зори ще сложа клоните сред цепениците за готвене.
	— А днес трябва да се погрижите коминът в магерницата да тегли добре, дори и ако се наложи сам да запретнете ръкави. Ако не го сторите, мога да свърша също като Негово Светейшество, защото аз ще въртя шиша.
	— Но вие знаете, че най-често слугинята в готварницата върти шиша.
	— Утре аз ще се нагърбя с това задължение. Измислете някакъв нов сос, с който трябва постоянно да се залива печеното и кажете на Симонедо, че не можете да поверите тази задача на слугинята. По такъв начин ще имате причина да държите и всички останали далеч от жаравата. Ще внимаваме да не би някой да вдиша пушека и да му се завие свят, преди печеното да е готово. Щом като набучат месото на шиша, вие ще напуснете готварницата под предлог, че не ви е добре. Аз пък ще офейкам, щом го отнесат в трапезарията и ще дойда тук. Бъдете готов незабавно да напуснете Рим.
	— Нов сос не се измисля току-така за една нощ — обясни Луиджи, който се беше смразил от тези подробности. — Необходимо е страшно много време и безброй опити, докато се улучат съставките и най-доброто им съотношение. Който малко от малко отбира от изискана кухня, знае, че един сос не е…
	— Това може да е вярно за обикновени готвачи, ала вие постоянно твърдяхте, че сте изключителен.
	— Вие знаете, че съм изключителен.
	— Докажете го тогава. Измислете някакъв нов сос до утре сутринта.
	Луиджи го изгледа навъсено.
	— Сигурно се смятате за много хитър. Е, аз отказвам да съгреша, като оскверня свое ястие. Ще убием Борджиите идната седмица.
	Лоренцо поклати отрицателно глава.
	— Известно е, че Чезаре иска да измъкне от баща си пари за нов военен поход. Идната седмица той навярно вече няма да е в Рим.
	— Но аз не мога ей така просто да забъркам нещо… — Луиджи трескаво размишляваше. Жилите по слепоочията му се опънаха. — Мед… бих могъл да използвам мед с шипка канела…
	Лоренцо се усмихна удовлетворен, облегна се лениво назад и изпъна крака.


	— Защо Джулия е толкова любезна с мен? — попита Санчия и се обърна към Лион. — Разгледай тази рокля по-внимателно. Тя положително е сред най-хубави те в дрешника й, ала тя ми я подари и дори изпрати слугиня да я прекрои за мен. Не е ли странно?
	— Очарователна рокля… особено ми допадат сините ленти върху елечето. Вероятно на Джулия не й отива бяло.
	— О, тя изглежда възхитително във всяка дреха. И не смей да твърдиш, че не си го забелязал.
	— Забелязвам само хубостта на собствената си жена, както подобава на един почтен съпруг. — В тъмните му очи просветнаха дяволити пламъчета. Но трябва да призная, че без дрехи си ми още по-скъпа. Възможно е гневът на Джулия да не е насочен към теб, а само към мен. — Той наклони глава и я огледа критично. — Санчия, наистина на теб има прекалено много дрехи. Свали тази рокля и ние ще…
	Някой почука на вратата и прекъсна думите му. След миг Джулия влезе с един сребърен поднос, върху който бяха наредени три сребърни чаши. Тя се приближи усмихната към тях.
	— Мадона Санчия, роклята ви стои приказно. На мен никога не ми е отивала толкова. — Тя остави таблата на масата и подаде на Санчия и Лион по една чаша. — В подземието открих онова вино от Мандара, което ми донесохте при последното си посещение. На вас то винаги ви се услаждаше повече и от най-прочутите флорентински вина. — Тя взе собствената си чаша. — Е, нека пием — каза тихо и усмивка озари хубавото й лице. — После ще ви кажа каква добра новина имам от Дамари.


	Проклето огнище не теглеше добре!
	Dio, само преди няколко минути пламъците весело и игриво извиваха езици, а сега кълба от дим се стелеха в готварницата!
	Лоренцо обърна гръб на шиша, върху който се печеше намазаното е мед агне и си пое дълбоко дъх. Без да диша, той погледна нагоре в комина, за да разбере защо нямаше тяга.
	— Какво става с агнето?
	Лоренцо се извърна, Симонедо, майсторът готвач, стоеше зад него, нетърпелив и смръщен.
	Лоренцо побърза да отклони поглед от комина и промърмори:
	— Почти е готово. Само още няколко минути, но огнището…
	— Какво има? Говори по-високо, глупако!
	— Огнището тегли лошо.
	— Ах, навярно пак някой гълъб. — Симонедо се обърна да си върви. — В комина има една чупка, в която от време на време се залутват птици. Утре някой коминочистач ще трябва да почисти там горе. Щом като се опече агнето, може да угасиш огъня.
	Някакъв си гълъб, Света Дево!
	С крива усмивка Лоренцо приседна пред огъня. С тялото си прегради пътя на дима към готварницата, като държеше лицето си извърнато и дишаше едва-едва.
	Боже в небесата, ако пушеците продължаваха да преминават на кълбета в магерницата надвечер, освен агнето щеше да е готов и той.


	Някой блъскаше настойчиво по вратата.
	Когато Луиджи отвори, видя Лоренцо да стой на прага.
	— Santa Maria, защо чукате? От онази първа вечер насам, когато нахално нахлухте в живота ми, вече не си давате труд да сте учтив. Къде бяхте? Трябваше да се върнете часове по-рано. Добре ли мина всичко? — Луиджи се усмихна криво. — Моят сос беше разкошен! Колко жалко, че херцогът и Негово светейшество не са имали повечко време, за да го оценят по достойнство. Изкушавах се да остана и да чуя възгласите им на възхищение. — Той прекъсна само за миг тирадата си. — Защо стоите така? Влезте де, за да ми опишете на чашка ароматизирано вино как Чезаре се е задушил от собственото си коварство. Мен ме посъветвахте да си обирам крушите, ала вие самият не сте устояли на изкушението и сте останали там. Точно според характера ви — да ми откажете удоволствието и да го запазите само за себе си.
	— Не бях там.
	— Че къде сте били тогава?
	— Аз… аз се загубих.
	— Загубили сте се? Как е възможно такова… — Луиджи протегна ненадейно ръка, за да дръпне Лоренцо вътре и да го разгледа на светлината на свещта. Онова, което видя, го накара да отвори уста ужасен. Челото на Лоренцо блестеше от пот, огромни, разширени зеници бяха погълнали сивото на очите му. — Какво се е случило?
	— Някакъв си гълъб. Не е ли прелестно? Някакво си гълъбче… в огнището. За всичко бях помислил, но…
	— Защо просто не си плюхте на петте или не загасихте огъня?
	— Бяхме толкова близо до целта.
	— Stupido, Jdiotto*. — Тъмните очи на Луиджи блестяха на светлината на свещта. — На мен ми набивахте в главата, че трябвало да офейкам, ако се случи нещо, а после постъпвате така. Имате мозък на говедо и разсъдък на обезглавена кокошка.
	[* Глупак, идиот (итал.) — Б.пр.]
	— Престанете да ме ругаете. — Лоренцо се олюля, очите му се изцъклиха. — Това не е държание… — коленете му се огънаха — за пред умиращ.


	— Мадона Джулия Марцо ви очаква с една каруца пред портите, господарю.
	Дамари беше обзет от неимоверна възбуда.
	— Вече я очаквах. — Той се надигна и направи знак на слугата да се отдалечи. — Пуснете я да влезе.
	— Тя е пристигнала с отряд войници.
	— Какво?
	— Каза, че и през ум не й минавало да мине беззащитна през вашите порти.
	— Колко са придружителите й?
	— Петнадесет.
	Тази гадина беше по-хитра, отколкото предполагаше. Петнадесет мъжаги не представляваха заплаха за двореца, но може би щеше да му се наложи да я пусне безпрепятствено да се върне във Флоренция.
	Дамари изруга полугласно, излезе от двореца и тръгна към портите. Погледът му бе привлечен от горящите факли, които държаха в ръцете си въоръжените придружители на Джулия.
	Под портите той се спря и извика:
	— Носите ли със себе си обещаното?
	Джулия Марцо, която яздеше край талигата, излезе напред. Заревото на факлите падна върху лицето й. Дамари забеляза, че тя се усмихва.
	— Отзад в каруцата. Убедете се сам.
	— Ей сега ще го сторя. Кажете на хората си да се дръпнат от там. — Той се обърна към своите стражи. — Отворете портите. Четирима от вас да ме заобиколят, докато се намирам отвън.
	Миг след това той коленичи в сеното и разгледа Лионело Андреас и Санчия. Двамата изглеждаха потънали в дълбок сън, но все пак… трябваше да се убеди сам.
	Дамари замахна с всички сили и удари оглушителна плесница на Санчия.
	Тя не помръдна.
	— Е, достатъчно ли е? — Джулия насочи коня си по-близо към каруцата. — Моите прахчета никога не ме подвеждат. Така, а сега парите.
	— Елате с мен и ги вземете. — Той се усмихна. — На вашите наемници, разбира се, не мога да разреша да ви придружават.
	— В такъв случай аз пък не мога да разреша да вземете стоката със себе си. — Лицето й доби решителен израз. — Страшно много усилия ми струваше да ги докарам тук, а сега вие ме ядосвате с врели-некипели. Може би е най-добре да върна двамата обратно във Флоренция. Сигурно Лион толкова много жадува за мъст, че ще ми даде повече от петстотин дуката.
	— Не! — Дамари се отдръпна от каруцата. — Отворете портите! — извика той, когато си пробиваше път между наемниците.
	— Един прекрасен ден, мадона Джулия, с най-голямо удоволствие ще ви запозная с моя приятел фра Луи. В момента той е в двореца и очаква пристигането на Андреас и Санчия. Жалко, че не можете да останете и да се присъедините към нас.
	Той отстъпи встрани и наблюдаваше как каруцата и конниците минават през портите.
	После пак се приближи до талигата и хвърли поглед върху лицето на Лион.
	— Те не помръдват. Да не би все пак да сте ги убили? Предпочитах ги жи…
	Ненадейно съзря, че към гърлото му е насочено острието на меч!
	Тъмните очи на Лион мятаха искри, докато върхът на меча се доближаваше към Дамари. Как този курвенски син Андреас беше успял да измъкне изпод сеното меч и толкова мълниеносно да го насочи? Дамари инстинктивно понечи да се хване за собственото си оръжие.
	— Не! — изрече Лион ледено. — С най-голяма охота ще ви прережа гърлото.
	— Насам! — изрева Дамари. — Дръвници, бързо насам!
	— В момента те са твърде заети — каза Лион, който отново допря гърлото на Дамари с върха на меча. — Първата ми заповед към наемниците на Джулия беше, след като влязат през портите, да опрат мечовете си в гърбовете на стражите.
	С крайчеца на окото си Дамари се увери, че Андреас казва истината.
	— В двореца има още много войници. Не можете да се справите с всичките. Ние ви превъзхождаме по сила.
	— Но не за дълго. — Андреас даде знак на единия от наемниците. Мъжът подкара коня си към отворените порти.
	И размаха три пъти факлата в огромен кръг. — В гората чакат над седемдесет души, които ще пристигнат тук всеки миг. Вярвам, че ще са достатъчни, още повече че вашите хора са също наемници като тези на Джулия. Те не ви дължат вярност и сигурно след вашата смърт първата им работа ще бъде да се пазарят за своя пай от богатствата на двореца. Скоро ще разберат, че не си струва да се бият за един мъртвец.
	Санчия слезе от каруцата и застана до Лион. Червено петно гореше на лявата и буза, ала лицето й беше леденостудено.
	— Buona sera, Дамари. Бяхте ми казали, че мечтаете да прекарате повече време с мен, затова избрах Солинари като най-подходящото място за среща.
	— Изглежда си твърде доволна от себе си — изломоти Дамари. — Все пак трябва да те поздравя за твоята твърдост. Дори не трепна, когато те халосах.
	— Очаквах го. — Санчия го гледаше невъзмутимо. — Аз следва да ви благодаря. Вие бяхте човекът, който ме научи на твърдост, Дамари.
	— И на още много неща мога да те науча. Фра Луи те очаква в тъмнината. Спомняш си за фра Луи, нали?
	— И още как. — Санчия поклати глава. — Не ви ли е ясно, че времето ви изтече. Вие ще умрете, Дамари.
	Той се усмихна.
	— На мен не ми е писано да умра от ръце като вашите. Аз съм предопределен за велики дела. В свитата на Борджия ще се сдобия с нечувана власт. Моите наемници ей сега ще ме спасят.
	— Изглежда много не са се разбързали.
	— Нека си оправим сметките. — Джулия приближи коня си до тях. — Насилието ми е противно.
	— Ти ме измами, курво. — Лицето на Дамари беше изкривено от гняв. — Бяхме уговорили условията на сделката, а ти ме измами.
	— Така, както вие щяхте да ме измамите — отвърна Джулия. — Честно казано, бях почти готова да се съглася с наивна сделка, но после се запитах защо трябва да се задоволявам с жалките хиляда и шестстотин дуката, когато дворецът ви крие истински съкровища. — По знак на Джулия от групата се отделиха половин дузина наемници. — Към лабиринта. Бъдете нащрек, той е въоръжен.
	Тя гледаше как мъжете препуснаха с извадени мечове към южния вход на лабиринта.
	— Санчия ни нахвърли една скица, а Лион още пазеше ключа за съкровищницата. Имахме дори каруца, за да натоварим ценните вещи. Единствено оставаше открит въпросът дали ще успея бързо да намеря наемници. За мое щастие този проблем се разреши от само себе си, когато неочаквано графа Гондолфо освободи войниците си. — Усмивката й беше подигравателна. — Предопределение, сеньор Дамари.
	— Трябваше да вземете моите дукати. Така обаче ще спечелиш само изтезания в тъмницата ми.
	— Аз ще получа половината от съкровищата. — Джулия нарочно направи пауза. — Но дори цената да не беше толкова висока, сигурно пак щях да се съюзя с останалите срещу вас.
	— В такъв случай ти си не само курва, но и глупачка.
	Тя поклати глава.
	— Става дума за Лорета. Каприно казваше, че в деловия живот не бива да се понася загуба, без да се отвърне на удара с удар. — Тя изправи гордо глава и лицето й светна, когато и другите войници пристигнаха в лек тръс до отворените врати на Солинари. — Вие ме измамихте, но щом се разчуе какво се е разиграло тук, вече никой не ще посмее повторно да го стори.
	— Стига приказки — обади се Лион, изгарящ от нетърпение. На водача на наемниците той подвикна: — Вържете стражите и завладейте двореца. — Сетне се обърна към Дамари: — А пък вие ще ни придружите до съкровищницата, за да се полюбувате отстрани как изнасяме скъпоценностите ви.
	Един час по-късно, след като дворецът бе овладян, върху каруцата бяха натрупани в безпорядък картини, ракли с дукати, сандъци с накити и сервизи от чисто злато.
	Дамари гледаше като вкаменен как отнасяха един след друг скъпоценните предмети.
	— Няма да им се радвате дълго. Ще си върна всичко обратно. Така както си взех „Вихрения танцьор“. — Усмивката му излъчваше озлобление и злорадство. — Вашият „Танцьор“ ви се изплъзна завинаги, Андреас. Той се намира в частната съкровищница на папата и ще остане там.
	— Не съм чак толкова сигурен в това. „Завинаги“ означава дълго време, а това ще рече, че „Вихреният танцьор“ ще се върне отново в моя род… все някога.
	— Ха! Той завинаги е загубен. Ще видите.
	— Да, възможно е, но вие няма да видите — каза троснато Санчия. — Съблечете се.
	Дамари се обърна сепнат към нея.
	— Какво?
	Тя размаха факлата.
	— Дрехите. Съблечете ги. Всичките.
	— Няма да го направя!
	Санчия пристъпи крачка към него.
	— В такъв случай нека проверим дали вашето предопределение ще предпази кожата ви от изгаряния. — Тя приближи пламъка опасно близо до лицето му.
	Когато отскочи назад, той усети меча на Лион в гърба си.
	— Развратница! — Острието проникна през жакета и ризата на Дамари. Проряза го болка. Сега вече започна да се съблича… Една след друга смъкваше дрехите си в ритъм с изричаните проклятия. Накрая застана гол-голеничък между двамата.
	— Занесете една факла на северния вход на лабиринта! — извика Лион през рамо.
	Дамари видя, че един от заетите с товаренето на богатствата наемници взе факлата от свой другар и изтича към края на лабиринта.
	— Така — каза Лион тихо. — Сега вътре, Дамари. Вярвам, че смъртта в лабиринта ще ви е по вкуса. Ако правилно си спомням, това е мястото, към което проявявате особено предпочитание.
	— Възнамерявате да ме преследвате из лабиринта?
	— Не. — Лион поклати глава. — Ще оставим това на пламъците. Миналия месец валя твърде малко дъжд. Живият плет сигурно ще гори като прахан… и огънят ще се разпространи твърде бързо. След няколко минути северният вход ще е в пламъци. — Той посочи към пролуката пред тях. — Щом влезете, ще подпалим този край на лабиринта.
	— В случай че вляза.
	— Това зависи от вас. Мечът или лабиринтът. Не ви ли звучи познато? Признавам, бих предпочел да изберете лабиринта. В това би имало известна справедливост. — Нищо не трепваше по лицето на Лион. — Ще наблюдавам с наслада как горите, тъй като и Мандара гореше.
	— Навярно пламъците ще ви пощадят — каза Санчия язвително. — Както вие пощадихте хората на Мандара, както пощадихте клетата Лорета.
	— Пламъците ще ме пощадят. Навярно си мислите, че сте ме надвили? — Дамари поклати глава. После се обърна и тръгна към входа. — Ще ви надживея всичките, за да ви видя мъртви.
	Едва беше пристъпил в лабиринта, когато се разнесе дим и той чу зад се бе си пращенето на огъня в храсталака. Тази пачавра и Андреас не губеха нито секунда. Дамари видя как пред него небето се озари в червено. Северният вход гореше. Инстинктивно побягна, тръните се забиваха в голото му тяло, когато закачаше живия плет. Щеше да се изплъзне. Трябваше да се изплъзне. Неговото предопределение щеше да се изпълни. Тези дръвници бяха забравили, че освен входовете, които бяха подпалили, съществуваше още един път за бягство. Живият плет в западния край, през който Андреас и брат му бяха изсекли отвор, още не беше възстановен. Можеше да се провре през дупката и после вън да се скрие в шубраците, докато враговете му се оттеглят.
	Задъхваше се мъчително. Проклетият дим ставаше все по-гъст и лютив, така че очите му сълзяха и горяха.
	Слава Богу, дупката в живия плет беше наблизо!
	Затича се по-бързо и се провря отчаяно през пролуката. От пресъхналото му гърло се изтръгна вик, когато тръните се забиха в краката, задника и слабините му. Щеше да ги избие всичките! Тъпкано щяха да му върнат за този позор!
	— Стой, Дамари!
	Той се озърна и замръзна на място. Убожданията на тръните и драскането на клоните… забрави всичко.
	Санчия стоеше с факла в ръката пред отвора на живия плел. Тя поклати сериозно глава.
	— Трябва да има справедливост. — Тя подпали клоните около дупката. — За Пиеро. — Възпламени лявата страна. — За Бианка. — Последва дясната страна. — За Марко. — Накрая подпали клоните най-отдолу. — За Катерина.
	— Не! — чу собствения си вик Дамари, когато, гонен от пламъците, запълзя заднешком обратно в дупката.
	Онова дяволско момиче стоеше отвъд огнената стена — бяло и крехко като камея.
	— Остана едно нещо — каза тя тихо. Санчия хвърли факлата насред отвора. — За Мандара.
	Живият плет лумна до небето като непреодолима огнена преграда. Пред Дамари се издигаше една пламтяща стена.
	Загубен съм, помисли си той с помътнял разум. Не, това не можеше да бъде истина. Избяга от горящия жив плет и намери спасение на пътеката. Затича се по нея, което ставаше все по-трудно, тъй като димът му пречеше да вижда.
	— Трябва да има изход. — Забеляза, че изкрещя думите с всички сили.
	Сега вече беше заобиколен отвсякъде от горящи стени, а огънят приближаваше все по-близо и по-близо. Зави зад ъгъла.
	Отново стена от лумнали пламъци!
	Колкото и бързо да бягаше, огънят го настигаше. Пламъците лизнаха с горещите си езици голия му гръб. Предсмъртният страх го накара да завие като куче… кожата му се възпламени светкавично като въз сухия плет.
	Не, не можеше да бъде. Той имаше предопределение…


	Лоренцо отвори очи. Когато съзря над себе си намръщената физиономия на Луиджи, преглътна с мъка и овлажни напуканите си устни.
	— Предполагам, че все още съм на този грешен свят, тъй като вие никак не приличате на ангел небесен.
	— А защо си въобразявате, че небето ви е в кърпа вързано?
	— Защото убих два архидемона.
	Луиджи поклати глава.
	Лоренцо изкриви лице в болезнена гримаса.
	— Не са ли умрели?
	— О, не сте се провалили напълно. Папата може всеки миг да се пресели в отвъдното. Вчера трябва да е взел последното си миро. — Луиджи поднесе чаша е вино към устните на Лоренцо. — А пък Чезаре навярно ще трябва още да почака. Прислугата му разправя, че не бил ял от агнето толкова много като баща си, но лежал сериозно болен, в лечебницата на Борджиите.
	— Колко време мина оттогава?
	— Бяхте в безсъзнание пет дни.
	— И все още сме във вашия дом? — Погледът на Лоренцо търсеше лицето на Луиджи. — Нали ви казах да напуснете по най-бързия начин Рим.
	— А защо трябваше да последвам съвета на човек, който е достатъчно тъп и загубен, че да се отрови сам?
	— И сте останали, за да се грижите за мен?
	— Останах, защото нямаше нужда да бягам. Тези глупаци вярват, че папата и неговият син са станали жертва на причиненото от лошия въздух заболяване, което връхлетя половината Рим. — Той се усмихна криво. — Та нали ви бях казал, че през лятото тук не е най-здравословното място.
	Лоренцо се засмя отпаднало.
	— И никой ли не намира за странно, че и двамата са се разболели в един и същи ден?
	— Шепа люде шушукат нещо за отрова, но имат предвид банкета, в който са участвали Александър и херцогът на пети август в лозята на кардинал Адриано Корнето. Носят се слухове, че в действителност Борджиите възнамерявали да отровят Корнето, но съдовете за пиене били подменени. А Корнето — сякаш по поръчка — също е болен.
	— Боже милостиви, този слух е точно толкова глупав, колкото и другият. Никога не ми се е удавало да забъркам отрова, чието действие да настъпи едва след две седмици. — Лоренцо се замисли, преценяващ предимствата на подобно вещество. — Ала би било предизвикателство да се изнамери нещо такова. Тъй като Чезаре е все още сред живите, може би трябва да помисля.
	— Помислете по-добре как да заспите отново, за да възстановите силите си.
	— Ах, вие сте загрижен за мен?
	— Дали ще живеете, или ще умрете, ми е все едно. — Луиджи му наля още една глътка вино и накрая изтри устните на Лоренцо с една удивително чиста кърпа. — Че защо да ме е грижа? Дойде ми до гуша да чистя повърнатото от вас и да слушам стоновете ни. Коя е впрочем Катерина?
	Лоренцо не отговори.
	— Спестявате си отговора. Не че бих искал да науча нещо повече за вас. — Луиджи остави чашата върху пола и се изправи. — Продължавайте да спите, а ако пак повърнете, ще си го почистите сам.
	— Луиджи.
	Той го погледна.
	— Аз… аз ви благодаря.
	Луиджи извърна бързо погледа си.
	— Човек по-лесно ще се отърве от вас, ако сам изчезнете вдън земята и не чакате да изхвърля вонящия ви труп от къщата.
	— Никога ли не съм споменавал колко ми е приятно да слушам нежните ви думи? Същински мехлем за душата. — Лоренцо затвори очи и се обърна на хълбок. — Сега ще дремна няколко часа. После ме събудете. Трябва да свърша още нещо.
	— Въобще нищо не може да свършите. Немощен сте като полумъртво от глад котенце, което мяука за цицките на майка си.
	— Срам и позор! — Лоренцо продължаваше да лежи със затворени очи. — Ако не мога да се справя сам със задачата, ще трябва да ми помогнете. Събудете ме…


	— По-високо фенера! Тази уличка е тъмна като комин на огнище. Нима искате да цопна в Тибър и да се удавя? — Луиджи се хвана още по-здраво за стройното тяло на Лоренцо. — Но си знам, че не се боите от нищо. Вие ще изплувате над водата. Неслучайно разправят, че дявол дявола закриля.
	— Скъпи мой Луиджи, вече е достатъчно унижение, дето трябва да ме влачите със себе си като кърмаче, спестете ми поне обидите. Далече ли сме още от Ватикана?
	— Ей сегичка ще стигнем — дишаше на пресекулки Луиджи. — А пък вие тежите повече от кърмаче. По-скоро сте като пълнен глиган или като някоя телешка половина, преди да я набучат на шиша и…
	— Стига. — Гласът на Лоренцо беше измъчен. — Ясно ми е като бял ден, че вместо да ми съчувствате, вие злорадствате, но поне престанете да ме сравнявате с вашите ястия. — Той се опита да проникне с поглед в стелещия се пред него мрак, но успя да види само топлите изпарения, вдигащи се от реката. — Ако се държите така, ще продължа сам и ще ви лиша от мимолетното чувство на превъзходство.
	— И ще се строполите като чувал с картофи на земята, както при опита да станете от постелята — изръмжа Луиджи.
	— Мога да вървя. — Той спря, когато дочу презрителното изпръхтяване на Луиджи и призна малко по-тихо: — Малко. Тепърва трябва да свикна с мисълта, че крайниците ми са като тесто. Сигурно ще съумеете да оцените по достойнство това сравне… а ето че стигнахме.
	Луиджи спря.
	— Непрогледен мрак. В този късен час нямаме никаква работа тук. Швейцарските гвардейци ще ни пръснат черепите с алебардите си като презрели дини. Позволете да ви отнеса обратно вкъщи.
	— След като се наложи да изтърпя обидите ви ли? Разбира се, ще продължим. — Лоренцо направи пауза. — Или по-скоро аз ще продължа. Впрочем, не вярвам, че положението е толкова опасно, колкото ни се струна, но ние може спокойно да ме оставите, а аз ще отида сам.
	Проклинайки, Луиджи се насочи към портите.
	— Мозъкът ви е колкото на вироглав паун. Папата може да лежи на смъртния си одър, но все още е папа.
	Ватикана ще се охранява по-строго от всеки друг дворец из цяла Италия, а пък стражите на Чезаре са направили здрав кордон около своя господар, докато той предана Богу дух. В момента няма никаква възможност да се приближите до него и да го убиете.
	— Знам добре, че не мога да го убия. Трябва да изчакаме друга подходяща възможност. Не това е причината за нашето идване.
	— Вси светии в небесата… какво тогава търсим тук?
	— Папата притежава нещо, което бих искал да взема, а сега е най-удобният момент да грабна предмета от съкровищницата му.
	— Вие сте замислили грабеж с взлом в папската съкровищница? — Луиджи поклати недоумяващо глава. — Не си давате сметка колко е трудно това.
	— Изобщо няма да е трудно, ако действаме благоразумно. — Лоренцо впери поглед в мрака, който цареше в двора на двореца. — И моментът е страшно подходящ. Къде са швейцарските гвардейци, Луиджи? Къде са многобройните войски, които пазят Негово светейшество?
	Погледът на Луиджи се зарея из празния двор.
	— Ама аз не знаех…
	— Точно това очаквах: суматоха, размирица и безпорядък. След сгромолясването на една голяма къща остават само хаос и страхотии. Отведете ме към портите на Борджия.
	— Към частните покои?
	— Най-напред трябва да узнаем дали папата е мъртъв. Чезаре никога не би пристъпил към действие, докато съществува и най-малката възможност баща му да е още жив.
	— Чезаре лежи болен на легло и е почти толкова слаб, колкото и вие.
	— И все пак аз съм тук. Нима вярвате, че херцогът е по-малко решителен от мен? А дори той самият да не е тук, неговите довереници ще обсадят папските покои като лешояди.
	Луиджи не преставаше да кълне и проклина, когато се отправи към портите на Борджия. Едва бяха прекрачили прага към папските частни покои, когато дочуха силен грохот и възбуден смях.
	— Ако се съди по всеобщото веселие, може да се заключи, че Александър е мъртъв — отбеляза Лоренцо. — Сложете ме да седна върху този стол и вижте какво може да се научи от клетите хорица, които обслужват Негово светейшество. Със сигурност мъката ги е лишила от разсъдъка им, иначе нямаше да тържествуват, вместо да плачат.
	Луиджи го сложи да седне на високия, постлан с възглавници стол, който му беше посочил Лоренцо.
	— Ще издържите ли тук?
	— Ама разбира се. Ще си седя и ще се наслаждавам на прелестните стенописи на Пинтурикио. Та това е най-хубавото, което е сътворил през живота си.
	— Стенописи! Вие съзерцавате хубави картини, докато швейцарската гвардия може да нахълта всеки миг и да ни отсече главите като на пилета?
	— Какво друго да правя? — Лоренцо се облегна удобно назад. — Мога да си представя, че човек ще срещне един-двама гвардейци в спалнята на папата, ала все пак се съмнявам, че го охраняват. — Той постави фенера на масата до себе си и разгледа критично стенописа. — Александър трябва да е позирал за всяка фигура във „Възкресението“. Не намирате ли, че Пинтурикио е постигнал прилика?
	Луиджи вдигна отчаяно ръце, обърна се и напусна помещението, сподирян от усмивката на Лоренцо.
	Едва ли бяха минали и пет минути, когато готвачът се върна обратно.
	— Папата е мъртъв, камериерките му плячкосват покоите. Буркард, неговият церемониалмайстор, е единственият сановник тук и не може да сложи край на суетнята. Целият Ватикан е изпаднал в шемет. Всички се опитват да грабят каквото им попадне пред очите, преди да се е разнесла вестта за смъртта на Александър. — След като спря да си поеме дъх, той продължи: — Точно преди половин час Микелото Корела поискал от името на Чезаре да му дадат ключа за папската съкровищница.
	— Аха, значи сме пристигнали навреме. — Лоренцо изправи снага върху стола си. — Сега трябва по най-бързия начин да стигнем до съкровищницата.
	— Боях се, че тъкмо зова ще кажете. Вие съвсем сте се побъркали. Корела е оръдие на Чезаре, негов наемен убиец, който изпълнява безпрекословно заповедите му. Носят се слухове, че удушил втория съпруг на мадона Лукреция, както си спял безпомощно в постелята.
	— Никога не съм имал високо мнение за удушвачите. Липсва им усет и фантазия. Разчитат единствено на физическата сила. Убеден съм, че ще успеем да надхитрим този празноглавец. — Лоренцо си наложи да се изправи. — Тръгваме ли?
	— Смятате да надхитрите Корела, а се олюлявате като пиян кръчмар? — Луиджи си позволи една безкрайно дълбока въздишка, преди да изправи Лоренцо. — Ако това е безумие, не отричам, че в него има здрав смисъл.
	Вратите на съкровищницата бяха широко отпорени. Мъжаги в чернено жълтите униформи на Борджия излитаха от там. Те тътреха със себе си предмети от сребро и злато и огромни ракли е дукати.
	— Нали ни казах, че е чисто безумие — шепнеше Луиджи и се скри с Лоренцо в един тъмен ъгъл на коридора. — Прекалено много са.
	— Нужен ми е само един — рече Лоренцо и продължи да дебне зад ъгъла. — Този гвардеец има приблизително моето телосложение и след него не идва никои. — Той посочи с жест мъжа, задаващ се по дългия коридор и посегна към ботуша си. — Дръж сандъчето с парите, което носи. Навярно е претъпкано с дукати, а не бива да се разпилеят по пода като орехи по могила.
	— Защо трябва да го…
	Гвардеецът се изравни с тях, когато Лоренцо ловко изскочи пред него, хвана врата му изотзад и го притегли зад ъгъла. Камата му се заби със смъртоносна точност. Жертвата издаде само лек стон, когато острието прониза сърцето й.
	Луиджи хвана сандъчето с парите, когато то се изплъзна от ръцете на мъртвеца.
	— Maraviglioso*. Вие сте направо човек на изкуството! От вас би могло да излезе превъзходен касапин!
	[* Каква изненада! (итал.) — Б.пр.]
	— Отнесете го в тази стаичка и го съблечете. — Лоренцо се облегна на стената изнемощял. — Бързо!
	Десет минути по-късно с помощта на Луиджи Лоренцо навлече със сетни сили гвардейската униформа, а готвачът скри голия мъртвец в някаква ниша.
	— Сега какво ще правим? — прошепна Луиджи.
	— Сега ще се отправя към съкровищницата и ще взема плячката, заради която бих пътя дотук.
	— Та вие не можете и крачка да направите, без да се олюлявате.
	— Корела явно толкова бърза, че е запалил само няколко факли. Коридорът е полутъмен и на никого няма да му направи впечатление дали се клатушкам като пиян моряк или не.
	— Корела ще познае, че не сте от неговите хора. Той ще ви удуши.
	— Е, в такъв случаи ще отпадне нуждата да ме влачите обратно до вкъщи. — Лоренцо тръгна с неуверени стъпки. — Стойте и чакайте тук. Ако до десет минути не се върна, напуснете Ватикана без мен.
	— Тъкмо така ще сторя — закле се Луиджи. — Че защо трябва да залагам на карта живота си заради някакъв безумец? Само да изчезнете в съкровищницата, изчезвам и аз.
	На Лоренцо съкровищницата му се стори толкова далеч, колкото пъкълът от небето. Оттам излезе един гвардеец, олюляващ се под тежестта на камара златни чинии, които мъкнеше със себе си. Лоренцо бързо отвърна лице, ала мъжът мина като хала покрай него, без да го погледне.
	Dio, подът се люлееше под нозете му! С всяка крачка силите му се стопяваха, а когато стигна до вратата към съкровищницата, крайниците му трепереха като лист.
	— Някъде тук трябва да е. Негова милост изрично настоява да му го занесем. — Огромен мъжага местеше насам-натам ракли, пълни с ценни предмети и накити, в другия край на помещението. — Продължавайте да търсите. То представлява едно невзрачно махагоново ковчеже.
	Корела, помисли си Лоренцо, когато видя навъсеното лице на убиеца от засада. Изпита огромно облекчение, че не различава добре нито чертите на Корела, нито на двамата гвардейци. Само няколко мъждукащи свещи озаряваха огромното помещение, а щом той не виждаше добре Корела и неговите, хора, то с пълна сила трябваше да важи и обратното.
	Той се притисна по-плътно в сянката отляво на вратата, приведен, сякаш търсеше като останалите гвардейци между раклите и сандъчетата. При това така му се зави свят, че се облегна на грамадна ракла, докато погледът му отново се избистри.
	— Ей го там! — Корела сочеше ковчежето от махагон, което се подаваше зад висока пет стъпки златна ваза с релефно изображение на Тайната вечеря. — Вземете го!
	Когато Лоренцо се изправи и изтича към указаното място, един набит гвардеец се втурна от противоположния ъгъл на помещението.
	Света Дева Мария, мина през главата на Лоренцо. Едва местя крака, а трябва да се надбягвам с разни гвардейци!
	Лоренцо пристигна пръв на мястото, грабна ковчежето, обърна се и понечи да тръгне към вратата.
	— Почакай!
	Лоренцо се смрази. Гърбът му остана обърнат към Корела.
	— Сигурно можем да сипем още малко от тези монети в ковчежето. Колкото повече, толкова по-добре. Отвори го и виж дали има още място.
	Лоренцо постави сандъчето на пода, отвори ключалката и вдигна капака. Смарагдовите очи на „Вихрения танцьор“ му намигнаха, като че ли намираха опасното му положение за крайно забавно.
	— Няма повече място — изрече той дрезгаво. Притвори капака и с треперещи пръсти щракна ключалката.
	После вдигна високо ковчежето и тръгна с неуверени стъпки към вратата.
	— Толкова ли е тежък? Само да не го изтървеш, иначе ще ти отрежа coglios, stupido.
	— Тежи — изпъшка Лоренцо и премина с олюляване през вратата. Пот изби по челото му, усещаше страхотно гадене. Няколкото крачки до завоя на коридора му изглеждаха като цяла миля.
	Нямаше да успее.
	Не можеше повече.
	Успя!
	Две ръце го притеглиха зад ъгъла, поеха ковчежето от ръцете му.
	— Santa Maria, какво вироглавство. — Луиджи взе сандъчето под лявата си мишница, а с дясната си ръка улови Лоренцо през кръста. — Защо не се отказахте? — Той го подкрепяше, докато вървяха по коридора. — Сторихте го, за да направите живота ми още по-непоносим, отколкото и без друго вече е, нали?
	— Казахте, че ще си тръгнете.
	— Но се сетих, че не бързам за никъде. След като влачих разнебитените ви кости из Рим, трябваше да си поема дъх.
	— Разбирам. — Лоренцо се усмихна. — Какво щастие за мен. Може ли да разхлабите малко прегръдката си? Наистина ще ми строшите ребрата. От детството ми в Неапол никой мъж не ме е стискал така. Сигурен ли сте, че зад това не се крие някаква романтична наклонност към мъжкия пол?
	— За тази обида на честта ми заслужавате да ви пусна, за да се строполите безпомощно в краката ми. — Той побърза да прибави. — И щях да го сторя, ако не трябваше пак да ви изправям на крака. Ако ви оставя да лежите тук, някой ще си спомни, че съм ви препоръчал в папската готварница и ще свърша дните си в тъмницата при падналите ангели. Какво ще възразите, малко ме е грижа.
	— Положително. — Влажният нощен въздух облъхна приятно лицето на Лоренцо. И когато дворецът остана далеч зад тях, той си пое дълбоко дъх. — Никога не бих допуснал нищо друго.
	— В такъв случай добре. — Силната ръка на Луиджи хвана още по-здраво Лоренцо. — Човек трябва да е кръгъл глупак, за да се тревожи за съдбата на някакъв побъркан, който заради кражба от папската съкровищница рискува Корела да му извие врата. Какво съдържа това сандъче, та се изложихте на толкова опасности, за да го вземете?
	Лоренцо видя спокойните проблясващи води на Тибър пред себе си. Усети безкрайно облекчение, защото зад гърба им не се чуваха припрени стъпки на преследвачи. Per dio, бяха успели!
	— В сандъчето има един подарък. Един много специален подарък за един много добър приятел.


>	Двадесет и първа глава

	_Пиза_
	_15 декември 1503 година_

	— Вярваш ли още, че ще дойде? — Санчия се наведе над перилото. Погледът й зорко оглеждаше тълпата на кея. — Никъде не го виждам, а скоро ще отплуваме.
	Лион притегли с обич качулката на лаврово зеленото наметало върху лъскавите плитки на Санчия. — Лоренцо винаги държи на обещанията си. Ще дойде.
	— Но ако… ах, ето го там! — Тя посочи към добре познатата елегантна фигура, която ловко си пробиваше път през множеството. — Изглежда добре! Вече се боях, че още не е оздравял напълно.
	— Напоследък си склонна да се тревожиш за всичко — каза Лион замислено. — Още преди месеци ни писа, че е съвсем здрав и читав.
	— Защо тогава е останал в Рим? Александър е мъртъв, а пък до Чезаре Борджия не можеше да се добере, тъй като херцогът е удвоил броя на телохранителите си. Мислех си, че е болен и не желае да ни безпокои… гледай, той носи нещо. — Санчия ококори очи, когато разпозна махагоновото сандъче. — Боже милостиви, та това е…
	— „Вихреният танцьор“ — Лицето на Лион се озари от радост. — Santa Maria, той носи „Танцьора“ със себе си!
	Болка прониза Санчия, когато я връхлетяха спомените. Тъмницата в Солинари, сериозните учудени очи на Пиеро, когато разглеждаше статуйката в салона, погледът на Пегас проблясващ, Катерина и тя, когато оплакваха мъртвите, Дамари, привързващ здраво „Вихрения танцьор“ към седлото си. Тя стисна перилото толкова силно, че кокалчетата на пръстите и побеляха.
	— Как, по дяволите, е успял? — Лион се обърна към нея и забеляза изражението на лицето и. — Какво ти е? Пак ли ти е лошо?
	— Не. — Тя се помъчи да се усмихне. — Толкова много спомени са свързани с него. Мандара…
	Лион обхвана ръката й върху перилото.
	— Мандара е мъртва. Започваме нов живот, cara. Спомените ще избледнеят.
	— Dio, над четири месена сте женени и все още си гугукате като две гълъбчета и се държите за ръце!
	Двамата видяха Лоренцо да се изкачва по корабната стълба.
	— Тръпки ме побиват. — Той тръгна усмихнат към тях. — Или, както моят приятел Луиджи би казал, идва ми да плюя и храча.
	— Добре ли сте? — попита Санчия.
	Лоренцо остави ковчежето с „Вихрения танцьор“ на палубата.
	— Много добре. — Потърси с очи лицето й. — А пък ти, моя скъпа Санчия, ти направо си разцъфтяла.
	— Бог ме дари със своята благодат — обясни тя.
	— Ах, това е добре… значи обновление на рода. — Той се обърна към Лион. — Това тук е подарък за теб.
	— Да, виждам. — Лион го потупа по рамото. — Madre di Dio, как успя да се докопаш до него?
	— В нощта, когато умря Александър, се промъкнах във Ватикана. — Лоренцо направи гримаса. — По-скоро Луиджи ме отнесе на ръце в двореца, тъй като още бях много слаб. Микелото Корела поиска ключовете за личната съкровищница на папата, докато Александър береше душа. Корела офейка със сто хиляди дуката, както и с баснословно състояние в злато и благородни камъни. Той отнесе всичко на своя повелител, който беше твърде болен, за да му прави компания в грабежа. Аз пък взех „Вихрения танцьор“, докато Корела трупаше златото, което мъжагите му изнасяха навън. — Около устните на Лоренцо се очерта доволна усмивка. — До ушите ми стигна, че Чезаре вилнял и беснял, след като Корела се върнал без „Вихрения танцьор“.
	— Нищо чудно — каза Лион. — Чезаре се нуждае твърде спешно от всички тези скъпоценности, откакто папската река от дукати за походите пресъхна. Той изглежда дотолкова отчаяно се бори за властта си, че дори започнал преговори с новия папа Юлий.
	Лоренцо кимна утвърдително.
	— Забелязвам началото на неговото сгромолясване. Сигурно ти е известно, че Юлий държи под стража Чезаре, докато даде на пълководците си паролата, с която те да предадат крепостите на Борджия в Романя.
	— Ще го стори ли?
	— Само въпрос на време. Но това не значи, че Борджия е победен. Той е блестящ ум с желязна сила на волята. За да се строши желязото, са необходими огромни усилия, но аз разполагам с време да направя неговата гибел окончателна. — След кратка пауза той каза: — Дошъл съм, за да се сбогуваме.
	Лион се вкамени.
	— Бяхме се уговорили, че ще дойдеш с нас. Нима си променил намеренията си?
	— Чезаре Борджия е още жив.
	— Ала ти самият току-що каза, че губел власт и влияние.
	— Но гибелта му не е сигурна. Трябва да се погрижа тя да стане неизбежна. — Лоренцо срещна погледа на Лион. — Смъртта на Дамари беше прекалено лека.
	— Уверявам те, че той самият не би бил на това мнение.
	— Дамари не можа да води как всичко, което е изградил, се разпада. Ще се погрижа Борджия да изживее с пълна сила всяка стъпка от своята гибел.
	— Къде ще отидеш? В Рим ли?
	— Да, може би. — Лоренцо погледна към човешкото множество на кея. — Колебая се също дали да не се оттегля в Мандара.
	— В Мандара ли? — Санчия го изгледа слисано. — Ала там вече няма нищо.
	— Напротив, лозята и винарницата са непокътнати. Бих могъл да си вдигна малка селска къща.
	Лион поклати отрицателно с глава.
	— Тъкмо ти? И то на село?
	— Тъй като лозарското изкуство изисква ред и симетрия, то много ще ми подхожда. Процесът на узряването има голямо сходство с успешния ход на някой дързък план. — Лоренцо се обърна. — В лозята човек може да седи и да чака удобна възможност не по-зле, отколкото другаде.
	— Чакай. — Лион посочи ковчежето. — Вземи това със себе си.
	Санчия се стъписа.
	— Лион…
	Лоренцо се обърна отново към него.
	— Не го ли искаш?
	— Разбира се, че го иска. — Санчия се мъчеше да говори спокойно. — Той обича „Вихрения танцьор“.
	— Но обичам и жена си.
	— Статуетката е част от вашето семейство — каза Санчия. — Ти си ми го казвал. — Тя си пое дълбоко дъх. — Не искам да ти отнемам него.
	Лион се усмихна, обзет от нежност.
	— Санчия, това е мое решение. Щях да се радвам, ако споделяш чувствата ми към „Вихрения танцьор“, но не е така. И не бих желал да държа при себе си нещо, което винаги ще ти напомня за онова, което си изстрадала.
	— Не, не мисли за мен. Аз мога да го приема.
	— Тихо, cara mia*. — Той погали с длан сребърната къдрица на слепоочието й. — Вече е решено. Преданието твърди, че „Вихреният танцьор“ отново и отново се връща при нашия род. Ако му е писано да се върне, то ще стане и без да го искам. — А на Лоренцо каза: — „Вихреният танцьор“ ти принадлежи, ако го приемеш, разбира се.
	[* Скъпа моя — (итал.) — Б.пр.]
	— Приемам го.
	— Не бях сигурен, че ще го искаш. — Усмивката на Лион излезе крива. — Ако правилно си спомням, ти беше казал веднъж, че в твоите очи той бил някаква сирена, която мами хората към гибел. Подир Мандара си мислех, че си още по-убеден в това.
	— Не, сега мисля другояче за него. — Лоренцо погледна замислено надолу към махагоновото ковчеже. — Не „Вихреният танцьор“ беше това, което донесе смърт и гибел на Мандара. Това зло бяха алчността и честолюбието. Честолюбието на Дамари и Чезаре, и алчността на Александър. Тези трима мъже биха могли да покорят цяла Европа. „Танцьорът“ по сложен начин провали техните кроежи и домогвания. — Той се наведе към сандъчето. — Обещавам ти, че ще намеря добра цел да приложи силата си.
	— Лоренцо, ела с нас. — Лион неволно беше пристъпил към него.
	Приятелят му поклати отрицателно глава.
	— Нямате нужда от мен. Може би един прекрасен ден ще ви дойда на гости, за да се убедя, че с право съм се опазил от оковите на домашното щастие.
	— Ти си винаги добре дошъл — каза със сподавен глас Лион. — По всяко време.
	— Лион, ти ставаш все по-сантиментален — подигра го Лоренцо. — По-добре да си тръгвам, преди да избухнеш в сълзи и…
	— Няма да се посвеня и да заплача, ако това би те трогнало и би дошъл с нас — отвърна Лион.
	Усмивката на Лоренцо помръкна.
	— Това беше удар под кръста. Ти… ме довършваш с него.
	— Чувствам те много близък и ще ми липсваш.
	— Още един подъл удар. — Неочаквано топла усмивка озари лицето на Лоренцо. — Сбогом, приятелю мой. — С тези думи той се обърна и си тръгна.
	— Задръж го. — Санчия улови умолително ръката на Лион.
	— Не мога да го задържа. — Очите на Лион блестяха от влага, когато гледаше подир Лоренцо. — Той взе своето решение.
	— И ти си прекалено почтен, за да го придумаш и склониш. — Тя беше вън от себе си. — Та ти го обичаш като брат. Той е част от теб. Нима вече не си загубил достатъчно хора, които бяха част от теб?
	— Лоренцо е нещо съвсем друго. Той има правото да решава сам.
	— Разликата е само в това, че него можеш да го извикаш обратно. — Своенравието, което се изписа върху лицето му, я накара да изгуби търпение. — Ако ти не го сториш, ще го сторя аз. Не бих искала и той да си отиде от нас. — Тя пристъпи крачка напред. — Лоренцо!
	Вазаро се обърна.
	— Обещайте, че ще дойдете при нас, като приключите с плана си.
	— Може би. — Той продължи да се отдалечава.
	— Не само може би. Ние наистина имаме нужда от нас. Лион си е втълпил в главата да ми построи красив замък, а пък аз не съм възпитана да управлявам изискан дом. Трябва да ме научите.
	— Това се учи от само себе си. — Той продължаваше да върви.
	— Замъкът ще има най-хубавата розова градина в цяла Франция. Нуждая се от помощ, за да насадя розите.
	Той забави ход. После продължи да върви.
	— Ако детето ни е момче, ще го наречем Лоренцо.
	— Бог да му е на помощ!
	— Не, вие трябва да му се притечете на помощ!
	Лоренцо стъпи на корабната стълба.
	— А пък ако се роди момиче, ще го наречем Катерина.
	Той се вкамени на място. Гърбът му беше изправен като свещ. Сякаш мина цяла вечност, докато се обърна към тях.
	— Санчия, наистина винаги съм казвал, че методите ти са много изтънчени.
	Погледът му беше топла милувка към двамата. После продължи да върви, спусна се надолу по корабната стълба и се изгуби в тълпата.
	— Лион — прошепна Санчия. — Дали някога ще го видим отново?
	Лион я прегърна и я притегли към себе си.
	— Не знам. — Устните му се плъзнаха по косите й. — Ти направи всичко, което беше по силите ти.
	— Защото го обичам.
	Двамата останаха неподвижни, все още обзети от смътната надежда, че той може да се върне или че ще успеят да го зърнат още веднъж. Стояха там, когато моряците вдигнаха стълбата и корабът потегли.
	— Бризът е влажен — каза Лион. — Прибери се в каютата.
	Студено е, помисли си тя. Небето беше оловносиво като морето, а вятърът пронизваше. Съвсем отчайващо начало на тяхното пътуване в неизвестността.
	— Ей сега. Искам да остана тук, докато сушата се изгуби от очите ми. Струва ми се, че никога няма да се върна.
	— Натъжава ли те тази мисъл?
	— Не. — Санчия се замисли. — Да. Не знам. — Тя се притисна отново към него. — Чувствата ми в този момент са много объркани. Само едно е сигурно: искам да съм с теб. Всичко останало някак ще се оправи.
	Брегът се различаваше вече много трудно. Скоро щеше да изчезне съвсем и те щяха да се отправят към неизвестното.
	— А в неизвестното дебнат чудовища — беше казал Лион, когато плаваха за Генуа.
	Е, тя и Лион заедно бяха достатъчно силни, за да победят всяко чудовище. В неизвестната чужбина може да им предстоят битки, но Лион щеше да излезе от тях богат.
	— Защо притихна — каза Лион. — За какво мислиш, cara?
	— За чудовища. — Тя се изправи и изпъна раменете си, когато го погледна в очите. — И за любовта.


>	Епилог

	_Времето на пъпките_
	На 12 април 1504 година Чезаре Борджия загуби властта си над Романя и войските му преминаха на страната на папа Юлий. Пред Чезаре се отвориха вратите на затвора. Всички очакваха, че херцогът ще избяга незабавно при своя стар приятел и боен другар Людвик XII, краля на Франция, ала по някакви загадъчни причини той отплава на юг към намиращия се под испанско владичество Неапол.
	На 26 май 1504 година испанците взеха под стража Чезаре от Неапол и го изпратиха с една галера за Испания, където беше затворен най-напред в замъка на Севиля, а по-късно в крепостта на Медина дел Кампо.


	_23 октомври 1504 година_
	_Лозята, Мандара_

	— Някакъв пратеник чака в двора — каза кисело Луиджи. — Което пак означава, че хубавото ми ядене ще изстине.
	— Не е речено. — Лоренцо отмести стола от писалището си и прекоси помещението.
	— Няма да го топля пак за вас! — извика подире му Луиджи. — Ще го хвърля на свинете.
	— Та ние въобще нямаме свине — отвърна Лоренцо.
	— И кой е виновен за това? Колко пъти повтарях, че трябва да гледаме свине. Щом като няма свине, как бих могъл да опека свинско месо? Заради вашата стиснатост ще забравя изкуството си.
	Лоренцо излезе пред къщата и взе от луничавото момче прегънат и подпечатан къс пергамент.
	— Слез от коня и влез да се освежиш.
	Младежът поклати отрицателно глава.
	— Имам нареждане да чакам отговор, господарю.
	Лоренцо счупи печата и разгърна листа. Съобщението, което не носеше никакъв подпис, се състоеше от един-единствен ред.
C>
	Достатъчно ли е?
C$
	— Ей сега ще се върна. — Лоренцо изчезна в къщата и отиде при писалището си. Със своя решителен, неподражаем почерк той написа най-отдолу на полето:
C>
	Не е достатъчно.
C$
	И излезе, за да предаде пергамента на пратеника.
	После затвори пътната врата, без да изчака младежът да пришпори коня си.


	_Цъфтеж_
	Кралят на Испания Фердинанд вярваше, че е направил блестящ шахматен ход, когато след смъртта на Изабела пусна на свобода Чезаре Борджия с намерението да го направи главнокомандващ на испанските войски в Италия, за да използва военния му гений. Ала съдбата пак се намеси и попари честолюбивите надежди на краля. Крепостта Медина дел Кампо, затворът на Борджия, се намираше в Кастилия, където властваше дъщерята на Фердинанд Хуана. Никой не знаеше защо мрази толкова много Чезаре, но сега тя нанесе своя удар. В деня, в който Фердинанд помоли за освобождаването на затворника, Хуана нареди да изправят Чезаре пред съда. Той беше обвинен, че е участвал в убийството на своя брат, херцога на Гандия, както и в умъртвяването на шурея си Алфонсо ди Бизчели. На 4 септември 1506 година Фердинанд в крайна сметка се отказа от усилията си да издейства освобождаването на Чезаре и отплава без него за Неапол.


	_15 октомври 1506 година_
	_Лозята, Мандара_

	Този път пратеникът, от когото Лоренцо получи писмото, не беше юноша, а мъж в разцвета на годините си, който пи от ароматизираното вино на Луиджи, докато Лоренцо счупи печата и плъзна поглед по съдържанието на листа.
	— Почакай тук. — Лоренцо изчезна в къщата, за да отиде направо зад писалището. Късото послание беше точно каквото очакваше.
C>
	Достатъчно?
C$
	Отговорът, който надраска Лоренцо в долния край на листа, беше почти толкова кратък.
C>
	Недостатъчно.
C$
	Той излезе на двора, предаде писмото на пратеника и го изпрати обратно.

	_Гроздобер_
	Шест седмици след заминаването на Фердинанд за Неапол Чезаре Борджия успя да избяга от крепостта Медина дел Кампо. Той намери убежище в Памплона, столицата на кралство Навара, където властваше Жан д’Албре, братът на съпругата му. Неговият шурей, съзрял шанса да използва военния гений на Чезаре за собствените си честолюбиви цели, го посрещна с отворени обятия и му обеща войски, с които да възвърне позициите си. Навара впрочем беше твърде бедна страна, така че в отчаянието си Чезаре изпрати свой човек до сестра си Лукреция и я помоли да продаде част от произведенията на изкуството, притежание на семейството, за да събере сумата от триста хиляди дуката. Пратеникът беше хванат и по заповед на папа Юлий задържан под стража.
	Чезаре изпрати вест и до краля на Франция и го помоли да му даде стоте хиляди дуката, които Людвик му дължеше още като дял от зестрата за годеницата му Шарлот. Освен това настоя за значителните приходи на Валентиноа, своето херцогство, за да се сдобие отново с власт и богатство. Крал Людвик не само му отказа двете суми, но му отне и херцогската титла, както и Валентиноа, и му забрани да носи кралския герб.
	През март 1507 година, на тридесет и една годишна възраст, Борджия бе сполетян от бързо разпространяващата се и силно отслабваща организма на жертвите си болест френска мехурка и се видя останал без власт, без пари и без родина. Малко след като неговият наместник дон Хайме де Рекеснес му съобщи за загубата на Валентиноа, кралят на Навара изпрати Чезаре да смаже един разбунтувал се благородник, Дон Хуан, графа на Бомон, във Виана. Чезаре се намираше в гарнизона във Виана. Изведнъж той скочи от постелята, облече се и без да дава заповеди на своите войски, се метна на коня си, за да излезе сам през градските порти. По-късно бе съобщено, че Борджия неистово крещял и кълнял, тоест правел впечатление на умопобъркан, когато сам се отправил към разположения в някакво дефиле неприятелски лагер и с диви викове и проклятия нападнал противника.
	При зазоряване войските на Чезаре излезли от града и скоро се натъкнали на голия му, обезобразен и осакатен труп, върху който преброили двадесет и три страшни прободни рани.


	_7 април 1507 година_
	_Лозята, Мандара_

C>
	Започвам да губя търпение. Какво още желаете? Стига ли?
C$
	Погледът на Лоренцо се премести от писмото към прозореца зад писалището, през който се виждаха овъглените и опушени градски стени на Мандара.
	С едва забележима усмивка той грабна перото и написа една-единствена дума най-отдолу.
C>
	Стига.
C$

	_21 май 1507 година_
	_Бурже, Франция_

	Лоренцо вървеше бавно по дългия, блестят коридор, като не можеше да откъсне поглед от превъзходните картини, които украсяваха стените.
	Пажът се спря и го погледна с упрек.
	— Моля ви, мосю Вазаро. Негово величество много бърза.
	Лоренцо кимна, без да ускори крачката си.
	— Негово величество притежава прекрасни картини. Това тук не е ли платно на Леонардо да Винчи?
	Пажът кимна.
	— Кралят се възхищава повече от всичко от майстор Леонардо. В частните покои на Негово величество се намират още по-хубави предмети на изкуството.
	Пажът отвори високите, украсени е инкрустации врати.
	— Мосю Вазаро, Ваше Величество.
	Крал Людвик тръгна насреща му.
	— Mon Dien, Вазаро, Много дълго време ви чаках. — Погледът му се спря на ковчежето, което Лоренцо носеше под мишница. — Това ли е?
	Лоренцо кимна, преди да се приближи до една маса от карарски мрамор и да сложи върху нея сандъчето.
	— Да. — Той отвори ключалката и вдигна капака. — Както беше обещано.
	Той понечи да извади „Вихрения танцьор“, ала Людвик му попречи.
	— Не, нека аз… — Бавно и благоговейно кралят вдигна статуйката от нейното кадифено гнездо. — Ах, тя наистина е толкова несравнима, както съм я запомнил. Вече си мислех, че радостното очакване е замъглило спомена ми. — Той удостои Лоренцо с поглед, в който се четеше упрек. — Вашето упорство обаче ми създаде доста главоболия. Три години са доста време за чакане.
	— За мен също. Ваше Величество. — Лоренцо се усмихваше. — Ала сделката си е сделка.
	— Можехте да отстъпите. Нима всичко трябваше да стане точно според желанието ви — изрече Людвик навъсено. — Аз направих онова, което искахте от мен. Дадох на Борджия да разбере, че не е желан тук и с това го тласнах в испански ръце. Това трябваше да е достатъчно.
	Лоренцо не обели нито дума.
	— Можете ли да си представите колко беше трудно на пратеника ми при двора на Хуана да й повлияе така, че тя да се обърне срещу Борджия? Жената сега почти е загубила ума си.
	— Ала той успя да го постигне.
	— Защото го заплаших, че ще му взема главата, ако не успее. — Людвик отнесе „Вихрения танцьор“ до един пиедестал от черен мрамор и го постави внимателно върху него. После отстъпи крачка назад и разгледа внимателно фигурата. — Преди две години наредих да направят този постамент за „Танцьора“. Е, как изглежда върху него?
	— Великолепно. Вие имате изискан вкус, Ваше Величество.
	Людвик дълго се взираше в статуетката, после каза:
	— Ще останете разочарован. Цветята носят твърде малка печалба.
	— Ще видим.
	Людвик отстъпи още назад. Бръчките върху челото му се задълбочиха, погледът му издаваше раздразнение.
	— Върху пиедестала фигурата все пак не изглежда толкова красива, както се надявах. Той не е достоен за нея. „Вихреният танцьор“ затъмнява всичко около себе си.
	— Много вярно.
	Настъпи дълго мълчание, преди кралят да заговори с почти извинителен тон:
	— Унищожаването на Чезаре Борджия беше оправдано. Справедливо и редно е „Вихрения танцьор“ сега да се намира във Франция. Властта на италианските градове — държави е в упадък, докато Франция изгрява като слънце. „Вихрения танцьор“ трябва да принадлежи на нация като френската. Не съм ли прав, Вазаро?
	Усмивката на Лоренцо беше неразгадаема, когато погледна статуйката.
	— Да, Ваше Величество, и аз съм на мнение, че в момента няма по-подходящо място за „Вихрения танцьор“ от Франция.
	Един любопитен слънчев лъч, проникнал през високия прозорец, обгърна златния „Вихрен танцьор“ в сияещ ореол, накара смарагдовите очи да заблестят и бърните на Пегас да се отворят.
	И за частица от секундата „Вихрения танцьор“ се усмихваше.


>	Послеслов на автора

	В този роман факти и измислица са толкова тясно преплетени, че са уместни някои разяснения.
	При описването на историческия фон — нрави и обичаи, облекло, злободневна политика — се придържах строго към историческите извори.
	Черната смърт, която и вилняла сред населението на Стария континент още през четиринадесети век, се е срещала в единични случаи и през следващите две столетия.
	Що се отнася до Борджиите, то интелигентността, алчността, бруталността и безскрупулността на папа Александър и неговия син Чезаре се предостатъчно документирани. По тази причина положително е допустимо да са одобрили едно злодеяние, каквото е извършено в Мандара, макар фактът да не е засвидетелстван. Баща и син наистина са заболели в един и същ августовски ден — предположението, че са били отровени, е близко до ума. Някои историци се придържат към тезата за опит за убийство, докато други застъпват мнението, че Борджиите са се разболели от малария, след като яли и пили с кардинал Адриано Корнето в неговото лозе под открито небе. Разбира се медицинските познания през онази епоха са били оскъдни и отчетите за заболяванията са редки, така че нито едно от двете твърдения не се подкрепя с доказателства.
	Ужасният съучастник на Чезаре Борджия Микелото Корела вечерта след смъртта на папа Александър ограбва неговата съкровищница. Покоите на Александър в Торе Борджия са оплячкосани от прислугата му, докато трупът остава без надзор през нощта. Следователно е съвсем допустимо в цялата тази суматоха някой да е проникнал безпрепятствено във Ватикана.
	Олеандърът действително притежава описаното смъртоносно въздействие и бил много разпространен в Италия през Ренесанса. Макар че отровителите по онова време били предимно несръчни в занаята си чираци, както твърди Лоренцо, то твърде възможно е майстор като Лоренцо Вазаро да е открил действието на растението и да го е използвал за свои цели.
	Толкова за фактите.
	Възможно ли е измислените събития наистина така да са протекли?
	Ренесансът е бил време на кадифе и доспехи, на крайна мизерия и невъобразим разкош, на чума и смърт от засада, на светци и грешници, на Микеланджело и Макиавели. Това е било епоха, в която светът изживява прераждане, едно дръзко преображение, според представите на онези, които са разполагали със силата да го завладеят и задържат.
	Разбира се, тази история би могла да се случи точно така.
