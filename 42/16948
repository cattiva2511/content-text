>	Първа глава
E>
P>
	За да не се гневи съвестта,
	аз ще бъда готов за Фортуна,
	когато и тя е готова.
P$
@	Данте
E$

	_Западна Индия, пролетта на 1769 година_
	„Морският дракон“ се насочи към изхода на Сърпънтс Маут, тесния воден път между южноамериканския континент и Тринидад, и четириъгълните платна се издуха под напора на пасатите. „Морският дракон“, бригантина, построена в Бостън, домуваше в Чарлзтаун на Каролинските острови и по време на Седемгодишната война беше воювала на страната на англичаните с официално разрешение за пиратски набези. Многобройни френски търговски кораби бяха имали нещастието да се сблъскат с фигурата на галеона, нахално ухилен червен дракон със златна опашка и перки. Изплезеният му език сякаш се надсмиваше на паническите им усилия да избягат от бързо маневриращата бригантина. Доста по-бавните товарни кораби нямаха никакъв шанс срещу гъвкавия плавателен съд, чийто намерения бяха недвусмислени, особено след като първият залп на оръдията му беше пробил огромни дупки в такелажа и платната им. Мрачната слава на „Морския дракон“, че е в състояние да настигне всеки набелязан кораб, се разнасяше надлъж и нашир и много често се случваше търговските кораби да свалят флаговете си и да се предават, преди да са дали и един-единствен изстрел.
	След като през 1763 година водещите европейски сили подписаха в Париж мирен договор, „Морският дракон“ отново се посвети на частните си дела. Върна се в Карибието, където скоро се оказа враг на довчерашните си съюзници. Сега срещу ухиления дракон се възправяха британските фрегати и корвети — достатъчно често, за да се наруши душевният мир на капитаните им, които с безсилна ярост виждаха как платната му изчезват сред привидно непроходимото блато от мангровии, а само след седмица го намираха най-невинно хвърлил котва в пристанището на Чарлзтаун. „Морският дракон“ превозваше контрабандни стоки и екипажът му познаваше всички тайни заливчета по дивите брегове на Каролините, много подходящи за разтоварване на скъпоценните стоки: предимно захар и меласа от Западно индийските острови.
	„Морският дракон“ често препускаше пред вятъра, но щастливата му звезда винаги успяваше да го измъкне от неприятните положения. Някои от по-страхливите моряци вече бяха готови да повярват, че ги очаква сигурна смърт на дъното на морето. Ето и сега се носеха напреки на вятъра и пореха мрачните води на залива Париа. Източните ветрове издуваха платната. Корабът лежеше високо над водата, трюмът му беше полупразен, тъй като се връщаше от най-новото си начинание — търсене на потънало съкровище.
	Данте Лейтън, капитан и собственик на „Морския дракон“, стоеше на задната палуба и наблюдаваше хоризонта отдясно, където се намираше испанският остров Тринидад. Откакто преди няколко години бяха изоставени и последните какаови плантации, вечнозелените гори избуяваха необезпокоявани по планинските склонове, обвити в кълбести облаци. От тази страна на острова равният бряг беше блатист и сякаш се хилеше негостоприемно на уморения морски пътешественик. Ала от подветрената страна се виждаха тесни, обградени с палми пясъчни ивици, зад които се простираха безкрайни тропически гори. Точно там беше хвърлил котва „Морският дракон“ и капитанът му бе слязъл на брега, за да претърси изоставена плантаторска къща. В запустялата, полуразрушена плантация, завладяна от буйните растения на джунглата, Данте трябваше да си пробива път към господарската къща с брадва и огън, за да влезе в някогашния вътрешен двор. Когато достигна целта си, той вдигна една плочка от пода с помощта на ножа си и измъкна от открилата се дупка стара кутия с ръждясали заключалки, които обаче все още се отваряха. По-късно, на борда на „Морския дракон“, капитанът отвори кутията и показа на насъбралите се около него моряци, които го наблюдаваха смаяно, купчинка прилежно сгънати документи. Тъй като испанският му беше ограничен, Данте изследва внимателно всеки документ, без да бърза, въпреки нарастващото нетърпение на хората си. Накрая вдигна един лист хартия високо във въздуха и това без съмнение беше карта — карта, върху която ясно личеше буквата Х. Обкръжилите го мъже, жадни за пари и приключения, избухнаха в диво ликуване.
	Буквата Х отбелязваше мястото, където в началото на осемнадесети век бе потънал испански галеон и оттогава се водеше като изчезнал в коварните води на Флорида. Конвой от тежко натоварени и строго охранявани търговски кораби, превозващи сандъци със златни и сребърни монети, изсечени в Мексико Сити, взел курс от Хавана към Мадрид, но попаднал в ураган и потънал. Всеки моряк, живял поне година в Западна Индия, беше подробно запознат с тази история, но бе слушал и за още поне дузина потънали съкровища. За съжаление твърде малко от тези приказни истории бяха в състояние да напълнят със злато джобовете на мъжете, които ги слушаха със затаен дъх.
	Данте Лейтън познаваше почти всички предания за потънали испански кораби и дори беше проследил пътя на някои от тях с надеждата да се добере до истината. Досега обаче не беше повярвал истински в нито едно, нито пък беше изпитал златотърсаческата тръпка, която го разтърсваше днес. Сега обаче разглеждаше картата на съкровището и усещаше как дълбоко в душата му се събужда старата, никога незабравена мечта.
	Капитанът хвърли бърз поглед към левия борд, покрай който се плъзгаше планинският бряг на Венецуела. Бригантината бе поела курс надясно. После вдигна очи към сложния такелаж и огромните мачти над главата си, където целият екипаж беше зает с опъването на платната, за да поемат и най-малкия полъх на източния вятър. Големите платна се издуха, гъвкавият корпус се наклони леко на една страна и се насочи по вятъра.
	— Дай малко по-бързо, кормчийо! — заповяда Данте и гласът му се извиси над воя на вятъра и плющенето на платната. — Стига толкова! — провикна се той след бърз поглед към вдигнатите платна. — Дръжте така, мистър Кларк!
	— Капитане, сър! — изкряка писклив момчешки глас срещу вятъра. — Нося ви кафето, изпраща ме мистър Кърби, сър — докладва стегнато юнгата Кони Брейди, който имаше не повече от единадесет години и беше разкрачил широко крака, за да не разлее чашката, която носеше.
	— Благодаря, Кони — отговори потъналият в мислите си капитан. Вниманието му беше съсредоточено върху бушприта на „Морския дракон“, положението на платната и издадения скален нос в далечината, който се намираше точно насреща им. Той отпи глътка от ухаещото кафе и се ухили самодоволно. Кафето беше отлично. Само Хюстън Кърби, стюард на кораба и вечно мърморещ всезнайко, умееше да го приготви така, че да изглежда по-черно от ада. Данте пое дълбоко въздух и се наслади на солената морска пяна, която вятърът пръскаше в лицето му. Когато „Морският дракон“ се носеше устремно, но вълните, както сега, когато мачтите и рейте му леко проскърцваха под напора на вятъра, а платната плющяха и палубата се накланяше към подветрената страна, капитанът беше в съгласие със себе си и с околния свят.
	— Капитане, сър! — Кони не само се осмели да наруши размишленията на Данте, а и нетърпеливо го подръпна за ръкава, за да привлече вниманието му. — Капитане, сър, вярвате ли, че наистина ще намерим потъналото испанско съкровище? Лонгакрес казва, че всеки дял ще възлезе на хиляди златни монети. Ще станем по-богати дори от самия крал Джордж. Това е вярно, нали, капитане? — попита умолително Кони и сините му очи светнаха с надежда под гъстите черни вежди. Очите изглеждаха твърде невинни за живота, който момчето бе опознало в морето, откакто на седемгодишна възраст се бе наело на един роботърговски кораб. От три години насам Кони беше член на екипажа на „Морския дракон“ и Данте не преставаше да се чуди на непогрешимия му усет за многото капризи на морето. Капитанът нееднократно беше давал израз на неодобрението си за подробното запознанство на малкото момче с начина на живот на моряците — преди всичко, когато бяха на котва в някое пристанище.
	— Аз също бих желал да дадете отговор на момчето, капитане. За мен ще бъде голямо облекчение да узная, че в джобовете ми скоро ще зазвънтят испански дублони. Така ще бъда много по-спокоен, да не говорим за кредиторите ми — намеси се в разговора Алистър Марлоу, надзирателят на товара. Макар че имаше разрешението на капитана да го нарича по малко име, той предпочиташе да му оказва уважението, нужно за господаря на кораба.
	Данте Лейтън отмести поглед от зяпналия го юнга към младия джентълмен до релинга и развеселено се запита колко ли невероятни истории бяха излезли от устата на стария пират Лонгакрес, който изпълняваше ролята на лоцман, откак бяха излезли в открито море с картата на борда.
	— Лонгакрес е известен надлъж и нашир с кръвожадните си истории за пиратските набези в Карибието — прибави ухилено Алистър, който бе разчел правилно мислите на капитана. Не му бе убягнало и лекото му стъписване. — Понякога дори аз му вярвам — призна той и бе удостоен с недоверчив поглед от страна на капитана.
	— Вие сте един от най-разумните хора, които познавам. Именно затова ви поверих този отговорен пост на борда на „Морския дракон“ — отвърна просто Данте и измери с проницателен поглед младия мъж, когото целият екипаж познаваше като изключително сериозен и честен. Капитанът знаеше, че помощникът му не е навършил дори тридесет години, макар че понякога изглеждаше значително по-възрастен и опитен. Винаги беше спокоен, рядко уведомяваше другите за онова, което ставаше в душата му, но когато беше в подходящо настроение, с удоволствие — и с поразителна точност — имитираше всеки член на екипажа, да не говорим за най-известните благородници и кралски особи, при което никой не оставаше пощаден от иронията му.
	— Струва ми се съмнително, че изобщо сте имали дългове, Алистър — отбеляза сухо Данте, убеден, че благоразумието на помощника му е извън всяко съмнение.
	Усмивката на младежа беше доста измъчена, защото онова, което се готвеше да признае пред капитана си, не беше нито приятно, нито особено почтено.
	— Ами вижте, някога си въобразявах, че съм най-известното градско конте. Сприятелих се с група разглезени млади джентълмени и съм сигурен, че семейството ми се отчая от мен — обясни тихо той. — Знам, че никой не е пролял и една сълза за мен, когато се наех да ви служа — прибави с усмивка той и разтърси глава. — А ако ме видят на борда на този кораб, без съмнение ще се откажат завинаги от мен. Роднините ми са много почтени хора, разбирате ли!
	Данте втренчи поглед в лицето на помощника си и както винаги го намери твърде скромен. Ако Алистър имаше някакъв недостатък, той беше, че непрекъснато се стремеше да остане на заден план. Никой не го беше чул да се хвали със способностите си. Ако имаше човек, комуто Данте би поверил живота си, без да се двоуми, това беше именно Алистър Марлоу.
	Младият мъж скоро се смути от тази проява на внимание и нервно се запита какво ли става в главата на Данте Лейтън. Зарови пръсти в светлокестенявите си къдрици, избледнели от слънцето, и се вглъби в мислите си. Познаваше Данте Лейтън вече повече от девет години, но го разбираше също толкова, колкото и първия ден, когато капитанът го беше спасил от насилието на кралските патрули. Дори един английски джентълмен, за какъвто Алистър се смяташе от най-ранни години, в онова трудно време на 1761 година не оставаше пощаден от посегателствата на Кралската марина, която редовно получаваше заповеди да снабди корабите си с млади, силни моряци — все едно доброволно или не. Алистър със сигурност не искаше да става моряк. Все още помнеше как силен удар на тояга го просна в уличната кал, помнеше и скъсаните си копринени чорапи и опръскания с воняща тиня сатенен панталон. Още по-добре помнеше как се нахвърлиха върху него като вълци и как той безуспешно се отиваше да се изправи, как държеше с две ръце бръмналата си глава и се олюляваше като пиян матрос и как една мускулеста ръка го сграбчи и го издърпа от ръцете на патрулите. Още чуваше жестокия смях на войниците, които го бяха обкръжили и го водеха по тесните павирани улици на Портсмут като агне на заколение.
	Често се беше питал дали щеше да бъде жив и до днес, ако „Морският дракон“ случайно не беше хвърлил котва в пристанището на Портсмут именно в онзи злокобен ден и ако Данте Лейтън не беше изникнал пред очите на смаяния патрул като дявол в човешки образ. Погледът на Алистър вече беше замъглен от удара по главата и видя като през мъгла грамадната фигура, която внезапно бе препречила пътя им. Един от матросите носеше факла и на трепкащата й светлина тъмната фигура на капитана, загърната с черна наметка, изглеждаше свръхестествена. Точно по това време започна да ръми, факлата угасна и странното явление бе обгърнато в облаци пушек. За Алистър, който беше близо до припадъка, следващите събития бяха като сцена от подземния свят. Помнеше само бляскащите мечове и оглушителния пистолетен изстрел, след който във въздуха увиснаха дебели кълба дим. Мирисът на сяра още пареше ноздрите му. Иззад грамадната сянка на Данте Лейтън се отдели слаба фигура със запънат пистолет в лявата ръка. Странната личност беше Хюстън Кърби и на Алистър беше съдено много скоро да се запознае по-отблизо с него.
	— Е, господа? — попита с дълбок, развеселен глас Данте Лейтън. Патрулите изръмжаха недоволно, но очевидно се колебаеха да влязат в открит сблъсък със заплашителната фигура. — Какво толкова! Един моряк по-малко за някой от капитаните ви — добави той, посочи нищо неподозиращия Алистър и добави със злобна усмивка: — Или искате капитанът ви никога вече да не види своя усърден лоцман?
	Алистър не беше забравил и до днес злобните искри в очите на водача на патрула, нито пък ръката му, която небрежно полюляваше тоягата.
	— Ние изпълняваме дълга си, сър. Но както изглежда, този път успяхте да ни изиграете, милорд. — Тонът му издаваше презрение, той очевидно нямаше представа колко правилно е описанието му.
	Мъжът вдигна ръка, отдаде подигравателно чест и даде знак на хората си да освободят пленника. Днес Алистър си припомняше с усмивка бързината, с която бе изпълнена тази заповед, и се удивяваше на възмущението, което бе изпитал, когато го лишиха от възможността да излее справедливия си гняв върху моряците на Негово величество. Той се олюляваше, дъждовните капки падаха в очите му, но дори дъждът не му попречи да срещне светлосивите очи на спасителя си. В погледа на непознатия не се четеше очакваното успокоение, дори напротив, от израза в сребърните очи го побиха студени тръпки. Обкръжени от гъсти, тъмни мигли, те криеха в дълбините си нещо диво и страшно и го караха да мечтае за тихото имение на родителите си в околностите на Портсмут. Там най-младият син на фамилията, който не можеше да има претенции нито към титлата, нито към наследството, беше имал една-единствена грижа: дали да си купи пост в кавалерията или да се посвети на бога. За семейството това бяха единствените два пътя. Алистър знаеше, че съдбата му е безразлична на близките му — стига само повече да не им се налага да плащат дълговете му.
	Това беше всичко, което младежът си спомняше от първата среща с Данте Лейтън, защото много скоро след освобождаването си той бе загубил съзнание, нещо, което оттогава не му се беше случвало нито веднъж. Събуди се едва на борда на „Морския дракон“, мекото полюляване върху вълни го изпълни с измамно чувство за сигурност, но само дори го осъзна къде се намира. Слава Богу, страхове те му се оказаха безпочвени. Резкият, но грижовен Хюстън Кърби му помогна да облече чисти дрехи и сериозно го предупреди да не се разхожда много-много нагоре-надолу, докато не е привикнал към люлеещите се дъски на палубата. Деспотичното и в същото време доверително държание на стюарда му напомни за възрастните, удостоени с пълното доверие на семейството прислужници в имението на родителите му, които служеха там още отпреди раждането му.
	— Н-но… къде съм? — попита с неубедителна рязкост Алистър. — К-какво е станало с мен? К-къде е мъжът, който ме спаси? — Още се чувстваше неловко при спомена за заекването си.
	Дребният стюард прекъсна работата си и търпеливо обясни:
	— Чуйте ме добре, млади човече. Нямате основания да се страхувате нито от капитана, нито от когото и да било от екипажа на „Морския дракон“, освен ако не си напъхате носа в неща, които не ви засягат. Капитан Лейтън никак не обича да го разочароват — произнесе предупредително Хюстън Кърби. — Негово благородие нямаше причини да поема тази тежка отговорност. Можеше спокойно да ви остави да се разхождате гордо-гордо по улиците на Портсмут, докато паднете в лапите на следващия наборен патрул.
	— Негово благородие? Нима капитанът е джентълмен от благороден произход? — Алистър беше изумен. Мъжът, който спря нощния патрул, нямаше вид на изнежен аристократ.
	— Точно така, и никога не се съмнявайте в това, сър — гласеше сухият отговор на Хюстън Кърби. — Макар че някои хора поставят под въпрос това с джентълмена — прибави по-тихо той и тонът му ясно показа какво е мнението му за хората, представящи капитана в лоша светлина. — Знайте, капитанът не отдава голямо значение на етикецията, с изключение на дисциплината на борда. Той е господар на кораба и всички са длъжни да му се подчиняват. Следвайте заповедите му и няма от какво да се страхувате.
	Алистър последва съвета на Кърби и никога не съжали за резултата. След почти едночасов разговор със загадъчния Данте Лейтън, от който остана с чувството, че му е разкрил душата си, той бе помолен да се присъедини към екипажа на „Морския дракон“. Алистър се кълнеше и до днес, че очите на капитана са святкали развеселено, когато го бе попитал дали не му е минавало през ума, че би могъл да потърси щастието си по море — доброволно, разбира се, — а после му бе казал, че „Морският дракон“ би могъл да се възползва от способностите му, а и екипажът му бил недостатъчен. С това предложение разговорът завърши и Алистър се оттегли с бучаща глава, което се дължеше не само на удара с тоягата. Това състояние не се подобри особено и когато капитанът небрежно го осведоми, че след по-малко от седмица „Морският дракон“ ще излезе в открито море. Не му беше лесно да вземе решение и младежът не беше забравил тъгата, която го изпълваше, докато стоеше на задната палуба и се взираше в постоянно избледняващия английски бряг. Вятърът, който духаше откъм сушата, пое тежковъоръжения бриг и той се втурна в канала, устремен към несигурното бъдеще. Тогава Алистър още не познаваше истински Данте Лейтън.
	Потънал в мислите си, младежът най-после усети упоритото подръпване по ръкава си и погледна надолу, присвил очи, за да прогони сенките на миналото. Видя лицето на Кони Брейди и втренчи поглед в очите му, големи и сини като морето.
	— Какво има? — попита объркано той, защото внезапно отново се озова отново под безмилостното слънце на Западна Индия, далеч от студения зимен дъжд на Портсмутското пристанище.
	— Капитанът нареди, мистър Марлоу, да ми разкажете как е намерил картата на съкровището — отговори бавно Кони, сякаш даваше обяснения на умствено изостанал, и на всичкото отгоре сляп пасажер. — Нали знаете, мистър Марлоу, как се е добрал до картата.
	Алистър се изчерви и се запита дали капитанът е забелязал кратковременното му изключване.
	— Това стана по време на игра на карти в Сейнт Вустатиус. Там бяха капитанът, доколкото помня, холандецът и… — Алистър сбърчи чело и се опита да си припомни лицата на мъжете, които бяха седели около зелената филцова маса. — … Берти Макей също беше там, в това поне съм сигурен, май и един джентълмен, който притежавал плантация в Барбадос. Капитанът обаче спечели документа от датския търговец на роби. Капитанът имаше добри карти, за разлика от датчанина, затова онзи трябваше да се лиши от пожълтялото парче пергамент, което, изглежда, му беше много скъпо. Още помня как му го подаде през масата.
	— Сигурно е искал тя да бъде покритие на залога му, нали, мистър Марлоу? — попита Кони и очите му заблестяха при мисълта как капитанът му е седял пред печелившите карти.
	— Да, макар че постъпката му не бе приета с одобрение — отбеляза сухо Алистър. — Вече твърде много джентълмени са получавали в залог фалшифицирани карти на съкровища и повечето не се оставят да бъдат измамени толкова лесно. Но за изненада на другите играчи, капитанът разгледа внимателно картата и я прие като платежно средство, разбира се, в случай, че спечели играта — заключи Алистър и в думите му нямаше и сянка от съмнение кой е бил крайният победител.
	— Какво беше написано на пергамента, мистър Марлоу? — попита Кони и затаи дъх в очакване на отговора.
	— Там се съдържаше последната воля на стар испански моряк. Служил на един от онези галеони, които по време на урагана потънали в канала на Флорида. Оживял, но корабът му отишъл на дъното. Бил един от малкото, които успели да се спасят, и го сметнал за поличба да не се връща никога вече в Испания при жена си и семейството си. Затова останал в Западна Индия.
	— А после? — попита нетърпеливо Кони.
	— И тъй като знаел къде е потънал галеонът, решил да се добере до богатството и в течение на няколко години успял да извади доста пари. Имал си собствена, известна само на него съкровищница, от която можел да черпи, когато си иска. Но, както се случва с повечето виновни, нечистата съвест започнала да го мъчи и на смъртното си легло поискал прошка за греховете си. Признал какво е извършил и издал точното място, където бил скрил ковчежето с картата на потъналия галеон.
	— Леле! Какъв човек! — изсвири през стиснати зъби Кони. — Сигурно е измъквал златото изпод костите на старите си другари! — провикна се той, изгарящ от любопитство като всички момчета. — Обаче, мистър Марлоу, ако този, другият капитан, е знаел всичко най-подробно, защо е оставил нашия капитан да вземе картата? Защо не е отишъл да я потърси пръв?
	— Според онова, което ми каза капитанът — обясни Алистър, за да окуражи изплашеното момче, — датският роботърговец бил получил документа само преди няколко дни. Испанецът бил баща на жена му и след смъртта му тя скрила документа и го пазила в тайна години наред, за да не опозори семейството си. Сигурно й е било много тежко да открие, че е родена извънбрачно. Баща й бил един от най-уважаваните плантатори и дъщеря му не искала да омърси доброто име на семейството и своето собствено.
	Кони замислено смръщи чело.
	— А защо датският капитан е рискувал да загуби този скъпоценен документ, мистър Марлоу? — попита задъхано той. — На негово място аз щях непременно да намеря съкровището и да го скрия вдън земя.
	— Когато човек играе карти, той е като в треска и нито за миг не помисля, че би могъл да загуби — обясни с усмивка Алистър. — Освен това датчанинът вероятно е бил убеден, че историята е измислена. Сигурно и сега си мисли, че капитанът е направил глупост, като е приел картата за залог. Надявам се изобщо да е забравил случилото се онази вечер — засмя се Алистър и продължи да успокоява развълнуваното момче. — Роботърговците са пълни с пари, нали знаеш! Датчанинът беше много богат.
	— Корабите за роби са ужасни, мистър Марлоу — промълви тихо Кони и лицето му се помрачи при спомена за собственото му пътуване край бреговете на Африка с един такъв плаващ затвор. — Роботърговците са зли хора, мистър Марлоу. Много зли… — Гласът му заглъхна. Ушите му още бучаха от стоновете на окованите роби, които измираха като мухи под палубата.
	— Знам, Кони — прошепна потиснато Алистър. Разбираше, че не е в състояние да утеши момчето. То бе преживяло неща, твърде страшни за едно дете. Надявам се само испанецът да не е живял твърде нашироко — допълни той и се постара да изобрази на лицето си загриженост. — Дано е оставил и за нас нещо от испанските дублони!
	— Дано, мистър Марлоу — съгласи се Кони и лицето му се разведри при мисълта за очакващото ги съкровище. — Ще ги намерим, сигурен съм.
	Алистър хвърли бърз поглед към Данте Лейтън, който се бе облегнал небрежно на релинга и замислено се взираше в блещукащата водна следа на кораба. Беше присвил очи, за да се предпази от нетърпимия блясък. Капитанът почти не се беше променил през тези години или поне така смяташе Алистър. Най-малкото не физически. Тъмната му, кестенява коса беше изпъстрена с избелени от слънцето кичури, но панталоните му бяха същия номер, както и преди девет години. Изглеждаше наистина зашеметяващо със съвършените си, класически черти, изпод които обаче личаха сила и твърдост, придаващи характер на обветреното от бурите лице. Данте Лейтън е от типа мъже, на които не може да устои никоя жена, каза си Алистър и въздъхна примирено. Беше достатъчно честен, за да признае пред себе си, че собственото му лице е направо скучно.
	Алистър проследи погледа на капитана и се запита какво ли виждаха очите му, освен блестящата синева на небето и плискащите се морски вълни. Данте Лейтън преследваше определена цел и Алистър знаеше, че капитанът няма да намери покой, преди да погребе веднъж завинаги бледия призрак, който смущаваше сънищата му. Дори когато се върна на борда на „Морския дракон“, стиснал в ръце ковчежето със скъпоценната карта, лицето му не изразяваше нито вълнение, нито радост от находката. Класическите му черти бяха опънати с все същата мрачна решителност както винаги. В течение на годините Алистър беше узнал някои неща за миналото на капитана и сега му се струваше, че разбира какво ще направи той със своята част от плячката. Данте Лейтън имаше нужда от наистина кралски съкровища, за да поправи стореното му някога зло, и от още толкова, за да се спаси от бесилката, след като си отмъсти.
	Алистър въздъхна и се запита какви ли проблеми ги очакват след откриването и изваждането на съкровището. След малко на лицето му изгря усмивка и той отново се отдаде на мечтанията си. Яркото червено и оранжево на западноиндийският залез избледня и отстъпи място на свежото сиво небе на късния английски следобед. От голите клони на стария дъб капеха едри дъждовни капки, а в далечината… Алистър разтърси глава и се опита да прогони неканения спомен. Още не бяха открили потъналия галеон, а той вече си мечтаеше как ще похарчи своята част и се тревожеше за проблемите на Данте Лейтън.
	Не, сега най-важното беше „Морският дракон“ да опъне платна по посока на вятъра. Щом стигнеха Флоридския проток, щяха да узнаят има ли нещо вярно в картата на испанеца или не. Разбира се, ако не срещнеха по пътя си патрулните кораби на Негово величество или обичайната моряшка паплач.
	— В последно време флотата на краля е станала наистина досадна — промърмори като на себе си Алистър, който и без това не хранеше особени симпатии към офицерите й. Челото му се смръщи загрижено при мисълта за нарастващия брой английски военни кораби, които патрулираха по крайбрежието и строго следяха за спазването на търговските споразумения. Алистър вече имаше чувството, че при всяко влизане в пристанището, дори още преди да са успели да хвърлят въжетата за привързване към кея, на борда вече се е качил някой усърден митнически чиновник с намерението да претърси кораба от носа до кърмата. Някои ставаха толкова нахални, че само неприятната миризма на горящ катран беше в състояние да ги прогони обратно в сигурната митническа станция. При това още никой не е успял да залови „Морския дракон“ с контрабандна стока, каза си Алистър, горд с доброто име на кораба си. А дори ако някой път се беше случило непростимото и бяха конфискували товара им, корабът все още можеше да разчита на влиятелни приятели в Адмиралтейството.
	Алистър присви очи срещу залязващото слънце и обходи с внимателен поглед далечния хоризонт. Искрено се надяваше, че няма да види нито едно платно, преди да са хвърлили котва в сигурното пристанище на Чарлзтаун. Най-малко би желал да забележи на хоризонта кораба на Негово величество „Порткълис“, бърза шалупа с осемнадесет оръдия под командата на капитан Морган Лойд. От известно време насам имаше чувството, че уелсецът е навсякъде, че постоянно ги дебне, гонен от желание да залови „Морския дракон“ с контрабанден товар. Е, желанието невинаги съответства на възможностите, каза си Алистър и се ухили доволно, макар че загрижеността му не беше изчезнала напълно. Досега „Морският дракон“ винаги беше успявал да се изплъзне от преследването на „Порткълис“, факт, който сигурно вбесяваше кралския офицер. И въпреки това, макар че бяха от двете страни на закона, между двамата капитани не съществуваше враждебност. Очевидно всеки уважаваше способностите на другия. Борбата между двамата беше като партия шах, в която корабите играеха ролята на дамите. Ако не познавате толкова добре капитана на „Морския дракон“, Алистър щеше да каже, че членовете на екипажа са само пешки в голямата игра. Но той знаеше много добре, че капитанът е готов на всичко за кораба и екипажа си. Практически хората му бяха същите като преди осем години. Вярно, имаше и няколко нови лица, но повечето бяха посрещнали Алистър още при първото му появяване на борда. Там беше Лонгакрес, лоцманът, с вечните си пиратски истории и морски легенди, Кобс, първият подофицер, роден и израсъл в Норфолк, Макдоналд, шотландският платнар, с гордо вирнатите си руси мустаци, който размахваше лулата си като шотландски меч, Тревълоуни, дърводелецът с кисело лице, който познаваше всяка дъсчица на „Морския дракон“, Кларк, вторият подофицер, изискано конте от Антигуа, и Соумс Фитсимънс, помощник-капитан, роден в Бостън колонист със склонности на революционер и навика да произнася дълги, разпалени монолози за независимост от короната. Следващият беше Хюстън Кърби и Алистър неволно се ухили. Стюардът беше винаги до капитана си. А, да, и Кони Брейди, юнгата, който един ден със сигурност щеше да стане отличен капитан. Не по-малко важен член на екипажа беше Ямайка, корабният котарак, спасен от капитана пред пет години в пристанището на Порт Роял.
	Да, „Морският дракон“ имаше добър екипаж и ако капитан Морган Лойд все още възнамеряваше да кръстоса носа си с тях, непременно щеше да претърпи поражение. Алистър беше готов да се закълне в това. А ако се стигнеше до размяна на залпове с кораба на Негово величество „Порткълис“, уелсецът трябваше да знае, че много скоро ще се озове на дъното на морето.
	Я по-добре да не викам заспалите духове, помисли си Алистър и се зае с всекидневните си задължения. Скоро обаче усети, че стомахът му стърже от глад, макар да имаше повече от час до вечеря. Вдигна ръка, за да засенчи очите си, и проследи как яркочервеното слънце оставя пурпурна следа по небето в пътя си към хоризонта. С ъгълчето на окото си забеляза някакво движение в потъмнялото небе. Ято червени ибиси летяха на юг, търсейки бряг за нощувка. Пламтящият залез се отразяваше в разперените им криле. Гледката беше възхитителна. Алистър имаше чувството, че по небето се разгаря пожар. Яркочервени ивици се стрелкаха към виолетовия хоризонт и много скоро огромното огнено кълбо потъна в морето с цялото си великолепие и остави зад себе си застрашителна тъмнина. Опитното моряшко око не се беше измамило. На изток се надигаше буря и заплашителните черни облаци се смесваха с падащия мрак. Чакат ни трудни часове, каза си младият мъж и направи недоволна гримаса, усетил първите силни пориви на вятъра.
	Алек Макдоналд трябваше да положи немалко усилия, за да запали неизменната си лула. Когато най-после успя и от добре натъпканото й гърло се издигнаха ароматни облаци дим, той се облегна доволно на фокмачтата и гордо огледа издутите платна, всеки сантиметър, от които беше минал през мазолестите му ръце.
	— Капитанът се справя отлично с кормилото — отбеляза доволно Кобс и хвърли бърз поглед към кърмата, където стоеше Данте Лейтън. — Харесва му да го усеща в ръцете си. Кормилото е като хубавата жена и той го знае. Няма нищо по-добро от хубавия кораб и хубавата жена. Това са двете най-прекрасни неща за мъжа, макар че и двете могат да го поставят на колене.
	— Прав си, старче, затова и към двете трябва да се отнасяме с уважение — ухили се Макдоналд.
	— Бях почти сигурен, че онази изискана вдовица от Чарлзтаун ще успее да хване капитана на въдицата си, докато стояхме на котва в пристанището — промърмори Соумс Фитсимънс. Той тъкмо кърпеше износения си панталон и Алек Макдоналд наблюдаваше с пренебрежително вдигнати гъсти вежди дългите му, неравни бодове. Дано само се скъсат в подходящия момент!
	— Споменатата вдовица, Фитсимънс — подхвърли Барнаби Кларк, който се бе присъединил към тях, след като капитанът пое кормилото, — случайно е една много добре възпитана млада дама и трябва да се отнасяме към нея с подобаващо почитание. Жалко е, че е овдовяла толкова млада.
	— Що се отнася до почтителното отношение, приятелю, така не се говори с първия подофицер — укори го Кобс, който никак не харесваше изисканите маниери на Кларк.
	— Тъй вярно, мистър Кобс — отговори невъзмутимо Кларк и се поклони дълбоко пред събраните моряци, които избухнаха в смях. — Просто исках да кажа, че мистър Фитсимънс трябва да се изразява малко по-почтително за младата дама.
	— Това и правя — отбеляза спокойно Фитсимънс. — Отдавам й толкова уважение, колкото тя заслужава. Чух, че разбила сърцето на капитана. Направила го за посмешище на цял Чарлзтаун. Сигурно си мисли, че е твърде изискана за капитана. Че не й подобава да се омъжи за контрабандиста, който доставя доброто бренди на масата й. Чух, че е заминала за Лондон за откриването на ловния сезон. — Усмивката му беше пренебрежителна. — И още чух, че си търси за съпруг джентълмен с благороден произход. А май беше по-добре първо да се поогледа малко наоколо, преди да отплава за Лондон… Какво ще кажете, другари?
	— Смятам, че капитанът не си го слага много на сърцето. Пък и така беше най-добре за него — намеси се неочаквано неразговорливият Тревълоуни.
	— Сигурен съм, че младата дама отново ще обърне очите си към капитана, когато сложим съкровището в джоба си — заяви Кобс и изплю струя кафяв тютюнев сок над релинга. — Дано само не се върне с празни ръце от ловния сезон в Лондон, защото тогава капитанът ще бъде в голяма опасност.
	— Как ти хрумна пък това? — попита любопитно Гримс, матросът, който работеше на помпата. Думите на Кобс бяха прозвучали многозначително.
	— Чухме някои неща, когато мистър Кърби беше обърнал няколко чашки повече. В такива случаи става особено разговорлив. Този дребосък знае учудващо много — обясни с широка усмивка Кобс. Много е вероятно младата вдовица да опъне платна към него, ако не се добере до капитана. А защо не и към някого от нас, по дяволите!
	— Наистина ли мислиш, че ще намерим съкровището? — попита колебливо друг от моряците, който носеше името Сампсън. — Никак няма да ми навреди, ако имам малко повечко пари в джоба си. Готов съм всяка нощ да опъвам по три платна, само и само да стигнем по-бързо. Вярвате ли, че капитан Лейтън ще подели богатството справедливо?
	— Мисля, че този път няма да те прекараме под кила, приятелче, но само защото познаваш отскоро капитана на „Морския дракон“ и нямаш представа какъв човек е той — проговори предупредително Лонгакрес и останалите потвърдиха думите му със заплашително кимане.
	— Не се горещете толкова, другари! Не исках да проявя неуважение — извини се бързо Сампсън, уплашен от мрачните лица на моряците, които изразяваха недвусмислено неодобрение. — Просто не бях сигурен и през главата ми минаваха разни мисли, разбирате ли…
	— Е, дано е било само това, но след като си изяснихме нещата, не желая да чувам нито дума повече по този въпрос — заключи твърдо Лонгакрес. Големите му ръце обработваха сръчно и безкрайно деликатно едно крехко парче слонова кост.
	— След като и без това заговорихме по темата — започна с важно изражение Кобс и смигна на Кони Брейди, който се беше разположил удобно в краката на стария пират, — бих си позволил да попитам какво ще правиш ти със своята част, стари Вълко?
	— Имам си свои планове — отговори ухилено Лонгакрес. — Може би ще отворя кръчма в Сейнт Томас, нали сега е свободно пристанище и привлича сума ти народ. А какво ще кажеш за себе си?
	Кобс разтегна уста в широка усмивка.
	— Винаги съм искал да бъда скуайър Кобс и да живея в собствено имение. По душа съм си провинциален джентълмен, това е то.
	— Можеш да бъдеш сигурен, че съседите ще те наричат скуайър _Набоб_ — изсмя се Соумс Фитсимънс. — А ако те оставят да построиш сам господарския дом, ти сигурно ще го наречеш „Кобс Фоли“.
	Моряците избухнаха в смях, Кобс също се ухили одобрително.
	— А ти какво ще правиш с парите си, Фитсимънс? Да не си решил да купиш „Бларни Стейн“?
	Соумс Фитсимънс отговори на изпратената стрела с подигравателен смях.
	— Не — отговори делово той, станал по изключение сериозен. — Ще си купя шхуна и ще продължа сегашния си занаят. Имам чувството, че скоро ще започне нова война и пак ще има нужда от свободни кораби. Помислете само колко много червени сюртуци пристигат от родината — майка и какви ядове ни създават.
	— Ей, внимавай какво говориш — изръмжа някой отзад. — Аз също не обичам червените сюртуци, но не позволявам да се говори против Англия.
	Алек Макдоналд издуха гъст облак синкав дим над събралите се моряци.
	— Прав си, другарю, но и Фитсимънс имаше право. Война ще има, и то много скоро. Сигурно ще имаш нужда от добър платнар, защото платната на един кораб са най-важното нещо, мистър Фитсимънс. В последно време все по-често си мисля, че не би било зле да отворя корабостроителница в Чипзиийк Бей. Скоро ще има голяма нужда от добри кораби. А аз съм избягал от скъпата си Шотландия още през 1745 година и там вече няма място за мен — обясни той и сините му очи помръкнаха при спомена за преживяната болка. — Да, да, Кулодън беше краят за нас. Сега родината ми са колониите.
	Кони Брейди зяпаше приятелите си с широко отворени очи.
	— Нима ще изоставите капитана? — извика той. — А кой ще остане на „Морския дракон“?
	— Е, ако не се лъжа — отговори замислено Соумс Фитсимънс и тъмните му очи засвяткаха весело, — а аз знам какво говоря, повярвай ми, — тогава ще ти кажа, че драконите открай време имат предпочитания към златото и аз съм сигурен, че „Морският дракон“ и капитанът му непременно ще намерят сигурно пристанище, където да хвърлят котва заедно със съкровището. Освен това — продължи засмяно ирландецът — капитанът не е колонист. Той е благороден джентълмен със синя кръв, от стар и известен род. Не, че го обвинявам в нещо — добави бързо той, — напротив, намирам, че е добър мъж. Няма нито един ирландец, с когото бих пил от една чаша с такова удоволствие, но нашият капитан е роден и възпитан като джентълмен и макар да не одобрява едиктите на крал Джордж, не мога да си представя, че би вдигнал оръжие срещу него. Ако се съди по онова, което издрънка в пияно състояние добрият Кърби, капитанът има още няколко, и то много значителни титли.
	— Така е, имаш право, но освен това си има много проблеми. Странно е, че мъж като него се е заел с този несигурен занаят. Сигурен съм, че когато направи състояние, ще се завърне у дома и ще се постарае да реши проблемите си — обади се за всеобщо учудване мълчаливият Тревълоуни, който рядко изразяваше мнението си.
	— Може би. А какво ще кажеш за себе си, Тревълоуни? И ти ли ще се върнеш в къщи? — попита Фитсимънс.
	— Ами да. Аз съм от Корнуел. Ще остана на борда на „Морския дракон“, когато поемем курс към дома. Ще стоя при капитана, докато има нужда от мен. Имам един брат, който работи в медна мина край Труро. Може би ще вложа част от парите при него.
	— Я виж ти, май вече всички са решили какво ще правят с дяловете си! — провикна се подигравателно Фитсимънс. — Остава ни само да се надяваме, че наистина ще намерим съкровището и че надигащата се буря не е предупреждение да не посягаме към богатствата на морето и да не смущаваме заслужената почивка на мъртвите.
	— Наистина ли мислите, че из потъналия кораб бродят призраци, мистър Фитсимънс? — попи Кони Брейди и очите му се разшириха от вълнение.
	— Ама разбира се! И със сигурност жадуват за твоята кръв, младежо — изръмжа сърдито помощникът. — Крайно време е да слезеш долу, не мислиш ли? Мистър Кърби желае да му помогнеш за вечерята на капитана. Хайде, размърдай си задника!
	Кони Брейди скочи и се втурна към камбуза, което позволи на мъжете да се насладят на последни те спокойни минути на залеза. Те допушиха лулите си, закърпиха дрехите си и продължиха разговора си. Скоро идваше време за разпределяне на новата вахта и след като бурята на хоризонта беше станала действителност — ярки светкавици все по-често раздираха черното небе отдясно на борда, — всички разбираха, че идва времето да се изкатерят по такелажа, за да свият горните платна, да скъсят топсела и да затворят всички люкове, преди облаците да слязат ниско над морето.
	Много скоро корабът бе обгърнат в савана на непрогледната нощ. Седналият в столовата Данте Лейтън предвиди внезапното залюляване на корпуса и грабна бързо чашата си с вино, преди да е паднала от масата. Центърът на бурята профуча покрай тях, но морето продължаваше да бъде бурно и бригантината се бореше смело с непрогледната водна стена. Мътна, трепкаща светлина се отразяваше в блестящата махагонова ламперия на капитанската каюта. Отблясъкът на фенера създаваше островче топлина в буреносния мрак, който обгръщаше „Морския дракон“, чийто нос тъкмо се беше потопил в поредната огромна вълна.
	— Капитане, та вие почти не сте докоснали прекрасното пиле, което приготвих специално за вас — кори го Хюстън Кърби, който тъкмо прибираше съдовете от масата. — Защо не вземете пример от мистър Марлоу, който винаги опразва чинията си? Той е добре възпитан млад джентълмен, винаги съм казвал. Разбрах го още в самото начало, когато погледнах за пръв път в лицето му. Въпреки всичко, което научи през годините, прекарани в морето, той запази отличните си маниери. Надявам се да ми простите дързостта, милорд — продължи Кърби, без да си поема дъх — но той винаги ми благодари учтиво за добрата храна, направи го и днес, преди да изтича на палубата. Нали не мислите, че внезапно се е разболял от морска болест? Като че ли все още страда от пристъпите й… — С презрително изражение на лицето стюардът прибра остатъците от вечерята на капитана в една нащърбена порцеланова чиния. — Почти съм сигурен, че нарочно не сте изяли порцията си, за да има за него — промърмори той и хвърли крив поглед към оранжевата котка, която мързеливо се изтягаше в койката на капитана.
	Котаракът почисти внимателно муцуната си, подуши приятната миризма, скочи безшумно от койката и се запъти величествено към масата. Приседна до стола на капитана и загледа с неподвижни зелени очи всяко движение на дребния стюард.
	— Много се надявам, че вечерята ще бъде по вкуса на Негова светлост — продължи иронично Хюстън Кърби и отвеси покорен поклон, макар че веждите му бяха вдигнати чак до корените на косата. — Този котарак може да яде по всяко време. Не е пропуснал нито едно хранене — изръмжа недоволно той.
	Враждебността между него и Ямайка беше нещо като ритуал. Той остави чинията пред котарака и на лицето му се появи усмивка. Бялото петно на гърдите на животното много приличаше на вързана за хранене салфетка.
	Все още стискайки в ръка сребърната чаша с вино, Данте се облегна удобно в стола си и проследи с развеселен поглед схватката между стюарда и котарака.
	— Е, какво мислите по въпроса? — попита внезапно той.
	Дребният мъж вдигна глава и водата от мокрия парцал, с който бе обърсал масата, се стече в ръкава му.
	— Мисля, че му хареса. Облиза всичко до последната трохичка — отговори глухо той и вдигна празната чиния.
	Данте се засмя и помилва меката козина на огромния котарак, който се беше свил на кълбо в скута му.
	— Не говорех за Ямайка, нито за това колко му се е усладило яденето. Много добре знаете какво исках да ви попитам — продължи неумолимо той, макар че стюардът очевидно нямаше ни най-малко желание да отговори на поставения въпрос. — Смятате ли, че този път ще открием съкровище?
	Хюстън Кърби изтри още веднъж масата с влажния парцал и се изправи.
	— Може би. А може би не — промърмори най-после той, смръщи чело и се зае да нарежда празните съдове върху таблата.
	— Изглежда перспективата за съкровището не ви въодушевява особено. Не ви ли е ясно какво би могло да означава това? — попита тихо Данте и сивите му очи засвяткаха със странен блясък.
	— Ясно ми е, милорд — отговори спокойно Кърби. — Разбира се, че ми е ясно какво ще означава…
	Данте удостои тактичния отговор със замислена усмивка.
	— Нямате ли ми доверие, Кърби?
	— Познавам ви добре, милорд — отвърна Кърби и погледна капитана си право в очите. — И точно там е проблемът. Познавам ви твърде добре. Не забравяйте, че аз бях този, който ви помогна да облечете първия си чифт панталони. Така е, капитане, аз ви познавам от дете. Знам какво целите и това ми създава големи грижи.
	— О, Кърби, нима не знаете, че съм разумен човек? Свикнах да чакам — отговори Данте и устните му се опънаха в горчива линия. — Ще действам много предпазливо, уверявам ви.
	Хюстън Кърби беше изпълнен със съмнение.
	— Така и трябва, милорд, но когато застанете очи в очи с онова копеле, не бих искал да съм на негово място.
	— Недейте така, Кърби — усмихна се Данте. — Трябва да ви кажа, че тази липса на доверие от ваша страна много ме разочарова.
	— По-страшно ще бъде, ако аз се разочаровам от вашите действия — промърмори като на себе си Кърби и понесе таблата към камбуза. Развеселеният смях на Данте отекна в ушите му, макар че бе затворил вратата след себе си с преувеличена загриженост.
	— Смятам, че този път няма да останем разочаровани, Ямайка, старото ми момче — пошепна Данте в ухото на заспалата котка. — Този път наистина ще намерим съкровището.
	Данте Лейтън, капитан на „Морския дракон“ и маркиз Джакоби, се усмихна многозначително и остави мислите си да се реят надалеч.
	— За съжаление ти си прав, Кърби — прошепна след малко той. — Имаш всички основания да не ми вярваш. — Той огледа празната стая и продължи да милва меката козина на спящата котка. В очите му се четеше твърда решителност.

	Около седмица по-късно „Морският дракон“ заобиколи нос „Сан Антонио“ и вятърът понесе бригантината към бързите води на Гълфстрийм. Бреговете на Куба останаха от лявата страна. Разкрачил крака, Данте Лейтън стоеше на подветрената страна на палубата, вдигнал до очите си далекогледа, и внимателно претърсваше хоризонта. Знаеше, че вниманието на целия екипаж е съсредоточено върху него, защото само някой луд би се осмелил да навлезе след настъпването на нощта в теснините на Флорида, които изобилстваха с коварни пясъчни плитчини и рифове.
	— Поели сте опасен курс, капитане — обади се застаналият зад него Алистър Марлоу.
	Данте свали далекогледа и се обърна.
	— Прав сте, мистър Марлоу, но когато човек иска да спечели, трябва да рискува.
	— Простете недискретността ми, капитане — продължи Алистър, — но кое е толкова спешно, че ви кара да навлезете в протоците посред нощ? Ако внезапно се извие по-силен вятър, като нищо ще се озовем на дъното на морето.
	— Спешно е, Алистър, повярвайте ми — отговори Данте, без да се гневи от въпросите на помощника си. — Човекът в коша на мачтата ей сега ще съобщи за платно зад кърмата — обясни с усмивка той.
	Изненадан, Алистър се обърна рязко и се опита да различи нещо в падащия здрач.
	— Платно ли? Къде, за Бога? Нищо не виждам.
	— Платно на хоризонта! — прозвуча викът на наблюдателя.
	— Велики Боже, откъде, по дяволите, го разбрахте, преди морякът да го е забелязал? — провикна се младият мъж. — А можете ли да различите какъв е корабът? — попита задъхано той и се обърна отново към капитана си, който се взираше в далекогледа.
	— Това не е британски военен кораб — отговори уверено Данте. — Но не съм го и очаквал.
	— Те маневрират, капитане. Вдигат всички платна, за да ни настигнат! — провикна се мъжът в коша, който следеше внимателно движенията на преследвача.
	— Това е „Ани Джейн“ — обади се Алек Макдоналд, който се беше изправил на кърмата. — Познавам такелажа и платната й. И карирания флаг.
	— Берти Макей? — учуди се Алистър. — Какво, по дяволите, търси тук? Нали беше в Сейнт Еустатиус, когато и ние бяхме там. Каза, че го очакват с товар в Чарлзтаун. Питам се дали не ни е излъгал, защото за краткото време, с което разполага, трябва да са му поникнали крила, за да отиде дотам и да се върне — продължи да размишлява на висок глас Алистър. Той познаваше много добре масивния капитан на „Ани Джейн“, един от най-добрите контрабандисти на Каролинските острови. Кътбърт „Берти“ Макей и екипажа му от главорези, които не би наел и най-отчаяният пират.
	— Капитанът има очи на сокол — заяви тържествено Алек Макдоналд. — Не вярвам, че онзи отгоре щеше да види платната, ако капитанът не го беше насочил.
	Данте се усмихна и хвърли бърз поглед към остроумния шотландец.
	— Прав сте, мистър Макдоналд. Предполагам, че Берти Макей ни следва още от Сейнт Еустатиус. Открих го за първи път преди две нощи. Докато траеше нощната вахта, се качих на борда и с изненада забелязах, че някой сигнализира към „Морския дракон“. Още повече се изненадах, когато някой от борда на нашия кораб отговори на сигнала.
	— Велики Боже! На борда на „Морския дракон“ има шпионин — провикна се ужасено Алистър. — Кой ли е той, по дяволите? — попита възмутено той и се огледа нервно, сякаш злодеят дебнеше наблизо.
	— Скоро ще узнаем — отговори Данте, който изобщо не изглеждаше разтревожен. — Аха — промърмори той, когато под палубата внезапно се разнесе тропот. Прозвучаха ядни гласове, които идваха все по-близо. — Ей сега ще получим отговор на въпросите си.
	Гласът му заглъхна в диви крясъци. Група мъже се изкачиха на бегом по стълбичката и се втурнаха като побеснели вълци след един моряк. Шумните ловци, размахали абордажни куки и дълги пирони, успяха да обкръжат жертвата си близо до фокмачтата.
	— Както виждам, изпълнили сте поставеното ви поръчение, мистър Фитсимънс — отбеляза спокойно Данте и изгледа с отвращение дърпащия се моряк, когото Кобс и Тревълоуни бяха стиснали помежду си.
	— Хванахме го! — провикна се Кобс и се изплю на дъските. — Опита се да избяга, но ние ей сега ще му смъкнем кожата от бой.
	— Този път уловихме една истинска воняща гадина, капитане — прибави с широка усмивка Фитсимънс. — Като ни видя да се приближаваме, направи опит да скочи през борда. А това е постъпка на човек с нечиста съвест, не мислите ли? Особено като се има предвид, че изобщо не може да плува.
	Кобс повлече пленника си към релинга.
	— Този негодник се бранеше като луд — обясни сърдито той и потърка подутата си брадичка.
	— Наистина ли съвестта ви е нечиста, мистър Гримс? — попита тихо Данте.
	— Нямам представа за какво говорите, капитане. Защо тези хора ме подгониха? Аз просто си вършех работата. Или поне се опитвах, докато те се нахвърлиха върху мен като глутница ранени китове. Какво означава всичко това, капитане?
	— Това ви питам и аз, мистър Гримс — отговори Данте и усмивката му би трябвало да послужи за предупреждение към възмутения моряк. — Сигурен съм, че целият екипаж на „Морския дракон“ е заинтересован да узнае всичко за тайната ви кореспонденция с истинския ви капитан, мистър Гримс. Говорете, господине. Сега не е време за дискретност. Животът ви би могъл да зависи от онова, което ще разкажете на мен и екипажа. Смятам, че Берти Макей ще разбере в какво отчаяно положение сте изпаднали.
	Когато Данте спомена името на най-големия им съперник в контрабандата, насъбралите се на кърмата мъже възбудено си зашепнаха. Реакцията на мистър Гримс беше още по-бурна, но въпреки това той продължи да мълчи. Данте почака малко и примирено вдигна рамене.
	— Е, добре, мистър Гримс, както желаете. Жалко. Но няма какво да се прави, щом такова е решението ви. Убеден съм, че капитан Макей чака с нетърпение да ви види. Не искам да го разочаровам.
	Алистър смръщи объркано чело.
	— Не ви разбирам, капитане. Гримс е при нас едва от четири месеца. Откъде Берти Макей е можел да знае, че ще намерим картата на съкровището?
	— Предполагам, че мистър Гримс е бил изпратен да служи при нас с други цели. Картата на съкровището е допълнителна примамка за Берти, прав ли съм, мистър Гримс? — попита любезно Данте и се усмихна с измамна мекота. Морякът не отговори. — Готов съм да се обзаложа, че съм прав.
	— Защо тогава се е наел при нас, капитане, сър? — опита Кони, застанал на сигурно разстояние от пленника.
	— За да ни наблюдава. За да отбележи тайните ни заливи, където разтоварваме контрабандните стоки. За да подтиква екипажа към бунт и един хубав ден да ни предаде на корабите на Негово величество — обясни твърдо Данте и думите му прозвучаха като погребална камбана в ушите на Гримс. Лицата на наобиколилите го матроси бяха повече от заплашителни.
	— Лъжи! Това са гадни лъжи! Не го слушайте! Той ви използва за своите цели. Иска да ни раздели, за да получи най-голямата част от съкровището — изкрещя като безумен морякът, но една ръка стисна устата му и го принуди да замълчи.
	— Намерих картата с тайните ни заливи в сандъка му, капитане. Сигурен съм, че някоя нощ една от шхуните на Негово величество щеше да ни посрещне край брега с готови за стрелба оръдия — обясни гневно Лонгакрес.
	— Е, какво ще правим с предателя? — попита Барнаби Кларк. — Можем да го осъдим още сега. Тук, на палубата. Ще изберем съдебни заседатели от екипажа — заключи той и никой не се усъмни каква ще бъде присъдата му.
	— Смятам, че е по-добре да опростим нещата, мистър Кларк, особено като се има предвид, че мистър Гримс не е господар на самия себе си — намеси се Данте и хвърли бърз поглед към лоцмана. — Лонгакрес, вие сте най-подходящият човек за това. Пуснете една от лодките на вода. Смятам, че мистър Гримс ще се чувства много по-сигурен в нея, отколкото на борда на „Морския дракон“. Не сте ли съгласни с мен, другари? О, а за да не се чувства самотен в мрака — продължи той и тонът му накара мърморещите моряци да замлъкнат, макар че никак не бяха въодушевени от мисълта да предадат жертвата си на морето, — ще запалим един фенер и ще се погрижим да го поставим така, че да се вижда отдалеч. Не искам Берти Макей да се загуби в протока, след като е успял да стигне толкова далеч с помощта на „Морския дракон“.
	Алек Макдоналд пръв проумя плана на капитана и избухна в луд смях.
	— Браво, капитане! Дори и дяволът не би могъл да изкове по-добър план. Поздравявам ви, сър!
	— Благодаря, мистър Макдоналд.
	— Берти ще последва фенера на лодката, както досега следваше сигнала от борда на „Морския дракон“ — сети се най-после и Алистър и се опита да си представи как леката лодка се носи по бързото течение в теснините и увлича „Ани Джейн“ към опасните плитчини. — Господи, как ми се иска да видя лицето на Берти Макей при изгрев — слънце, ако все още не е заседнал в пясъка и най-после разбере, че сме му избягали.
	— Капитан Лейтън, сър! Не можете да сторите това! — провикна се Гримс, когато го блъснаха в малката лодка. — Капитан Макей ще ми изтръгне сърцето от гърдите! Умолявам ви, сър! Не правете това! Аз… — Треперещият му глас заглъхна в бързо падащия мрак.
	— Дано не си е ударил главата — отбеляза Макдоналд и издуха гъст облак дим от неизменната си лула. — Не е толкова страшно. Утре сутринта ще има възможност да усети твърда земя под краката си.
	Чу се силен плясък, после се възцари тишина. „Морският дракон“ продължи напред през теснините на Флорида. Над високите мачти и гордо развяващите се платна блещукаха безброй звезди, радващ признак на хубаво време. По-нататъшното ми пътуване щеше да премине спокойно.
	— Как мислите, кога ще се върнем да потърсим съкровището? — попита Алистър, след като двамата с капитана дълго бяха стояли мълчаливо на кърмата, изложили лица на хладния морски бриз.
	— Ако изобщо има съкровище — отговори предпазливо Данте, — трябва да изработим плана си много грижливо, Алистър. Ако съм преценил правилно Кътбърт Макей, той ще ни преследва до края на света. Берти не позволява никому да го надхитри. Нямаше да има такъв успех в начинанията си, ако не разчиташе на инстинкта си, и приемам, че този път инстинктът му подсказва същото, каквото и на мен: испанското съкровище наистина съществува. Сигурен съм, че е поканил датския капитан на няколко чашки ром и двамата са водили дълъг и поучителен разговор. Ясно му е, че имаме добър шанс да открием потъналия галеон, и е твърдо решен да присъства на събитието. Освен това никога няма да ми прости измамната маневра, която предприех тази нощ. Не, Берти ще ни следва постоянно, затова трябва да намерим начин да го обезвредим. Ако съкровището наистина съществува, аз нямам никакво намерение да го деля с капитана и екипажа на „Ани Джейн“ — заключи твърдо Данте и се загледа към тъмните, безформени брегове на Флорида.
	Крайбрежието беше осеяно с блата, обрасли с мангровии и пълни с комари, а морето изобилстваше със страшни рифове и пясъчни плитчини, които непрекъснато се движеха. Това място щеше да се превърне в смъртен враг на всеки, който се опиташе да извади потъналия испански галеон. Но Данте Лейтън беше готов да се впусне в битката. Погледът му към дивия бряг издаваше предизвикателство.
	— Запишете курса, мистър Кларк. Връщаме се у дома. Или поне за момента — прибави съвсем тихо капитанът. „Морският дракон“ прекоси теснините на Флорида и насочи носа си към Каролинските острови.


>	Втора глава
E>
	Нещо се носи по вятъра
@	Шекспир
E$

	_Англия, лятото на 1769 година_
	Великолепният господарски дом на Кемъри беше построен на висок хълм, от който се откриваше широка панорама към заобикалящата го английска природа. Къщата беше от медноцветен камък, изсечен в близката каменоломна, и стените й блестяха, сякаш осветени отвътре. В началото на седемнадесетия век основният камък на Кемъри бил положен върху руините на средновековен дом, построен още в началото на четиринадесетото столетие. Разкошната средна постройка беше обградена от изток и от запад с крила, пазени от високи кули на местата, където се сливаха в главната сграда. Високи, широки прозорци на двата етажа отваряха къщата към слънчевата светлина. До парадния вход се стигаше по широка алея, обградена от великолепни кестени и грижливо засадени горички от бук, бреза и ясен. През есента Кемъри блестеше с великолепни цветове, но сега беше ранна пролет и паркът, който се спускаше по мекия склон към обкръженото с гори езерце, беше изпъстрен с камбанки. По-далече се виждаше средновековен параклис, обкръжен от прастари кедри. Диви ириси и нарциси цъфтяха в храстите и цветовете им бяха опръскани с дъждовни капки от внезапната пролетна буря, която бе нарушила пасторалната тишина на долината.
	Тази долина беше мирна, Кемъри и присъединените към него имения на семейство Доминик се бяха задържали там повече от шестстотин години. Историята им обаче не беше нито мирна, нито спокойна. Първият Доминик стъпил на английска земя единадесети век. Пристигнал от Нормандия с Уилям Бастарда и завоевателната му армия. Като възнаграждение за вярната си служба Роджър Доминик де Камаре, рицар с безупречно име, получил от дук Уилям, който скоро бил коронясан за английски крал, земите на един от победените англосаксонски лордове.
	През следващите столетия богатствата на семейство Доминик се увеличавали, нараствало и уважението, с което се ползвали сред хората. Франсис Доминик, деветият граф Карилстоун, бил обявен за дук за заслуги към краля си Хенри Пети по време на стогодишната война. Ала когато избухнала Войната на розите, когато големите родове Йорк и Ланкастър подели люта битка за трона на Англия, късметът изменил на семейство Доминик, оказало се между двете неприятелски партии. Все пак те успели да се отърват невредими и този път и Кемъри отново разцъфтяло, особено след като под владичеството на дома Тюдор в страната се възцарил мир. Истинския си блясък имението достигнало при кралица Елизабет I. Но както винаги, след светлината паднал мрак и когато Гражданската война напоила с кръв полята на Англия, петият дук Кемъри, който се сражавал на страната на своя крал Чарлз I срещу хората на Оливър Кромуел, попаднал в плен. Домът на предните му и всичките му имения били конфискувани от Стриганите глави, дукът платил за стореното с главата си, а дукеса Кемъри и малкият й син избягали в Холандия с останалите верни на краля семейства. Много скоро крал Чарлз бил обезглавен публично на Уайтхол Плейс, а наследникът му Чарлз II бил изпратен в изгнание след неуспял опит за бунт срещу протектората и лорд протектора Оливър Кромуел. Роялистите, много, от които се считали за късметлии, че са се отървали живи, прекарали дългите години на изгнание, тъгувайки за своите мъртви, за отнетото си богатство и унищоженото наследство.
	До идването на Реставрацията, когато парламентът възстановя монархията и Чарлз II се завърнал триумфално в страната си, младият дук Кемъри станал възрастен мъж. Той се завърнал в родината със своя крал и с богата френска съпруга, която отново напълнила ковчежетата на фамилията. Първата му работа била да си поиска обратно Кемъри.
	Оттогава беше минал повече от век. Сто години мирен труд, сред радостите и мъките на всекидневния живот, бяха омекотили каменните стени на Кемъри. Къщата беше пълна с щастие и смях. В стаите й не отекваше ехото на миналите трагедии, най-малкото в този весел пролетен ден на 1769 година.
	— Иха-а-а-а! — Ужасяващ вик наруши тишината на потъналата в съзерцание розова градина, където жълти и златни цветове разпръскваха ухание в топлия следобеден въздух и пчелите пиеха нектар от лилиите, които обграждаха каменната пътека.
	Двойката, която разговаряше толкова сериозно край езерцето с лилиите, буквално онемя от този смразяващ кръвта вик. Само миг преди това двамата млади бяха обгърнати от идилията на любовта. Мекият копринен шарф, увит около шапката на момичето, обгръщаше като в рамка безупречния му профил. Младият мъж не можеше да откъсне очи от единствения златен кичур, паднал на снежнобялото рамо. Роклята от светлосиня дамаска беше обшита с дантели от Шантии и падаше на меки вълни над богато избродираната фуста. Зашеметяващата красота на младата дама се подчертаваше още повече от пълната с цветя кошница, която тя носеше. Изисканият джентълмен също подхождаше чудесно на картината. Той носеше отлично ушит сюртук от най-фино платно с цвят на канела, обточен със златен ширит. Жилетката и панталонът бяха обшити със златни конци.
	Ала лицето под грижливо напудрената перука изразяваше неподправен ужас. Погледът му беше втренчен в живия плет от люляк, който продължаваше да се люлее.
	— Велики Боже! Какво беше това, по дяволите? — опита стъписано той, когато едно дебело пони, цялото на петна, прескочи живия плет и остави след себе си бъркотия от счупени клони. На гърба на понито се видя за миг момче, вкопчило се в гривата.
	— Какво, по дяв… Внимавайте! Искам да кажа… — започна отново джентълменът и замлъкна, защото в този миг масивното високопланинско пони го блъсна с все сила и го запокити настрана. В следващия миг кончето и ездачът бяха вече далеч, но вятърът ясно донесе смеха на малкия дявол.
	Уесли Лотън, граф Рендейл, се изправи с усилие на крака и се запрепъва към брега на езерцето. От изискания му сюртук се стичаше ледена вода, една упорита водна лилия се беше увила около обутия му в копринен чорап прасец. Отначало лицето му изразяваше такова смайване, че неволно предизвикваше смях, но само след миг се разкриви от гняв, особено след като придружителката му не можа да се сдържи и също се разсмя.
	Лейди Реа Клер Доминик стоеше на сигурно разстояние от водата и се тресеше от смях. Знаеше, че неудържимият й кикот е смъртна обида за изискания джентълмен, но не смееше да му предложи помощта си, защото така щеше да го обиди още повече. Бедният Уесли е извън себе си от гняв, каза си Реа и прехапа устни, за да потисне веселостта си.
	— Реа Клер, как можете да се смеете! Само да пипна този малък дявол, непременно ще му извия врата! — изруга тежко обиденият граф и предпазливо излезе от езерцето. Щом стъпи на твърда земя, задърпа сърдито лилията от крака си. — Ще ме извините, но това е непростима дързост. Младежът заслужава един добър пердах — изръмжа той и прибави през стиснати зъби: — Ще ви бъда много признателен, ако най-после престанете да ми се надсмивате, Реа Клер.
	— О, Уесли — изпъшка Реа, която напразно се опитваше да задуши смеха си, — изглеждате толкова смешен, особено когато разтърсвате крак като измокрен от дъжда заек. Простете ми, но проста мога да се удържа.
	— Не намирам, че това е смешно…
	— Лорд Робин! Лорд Робин, върнете се веднага! Веднага, казах! Този път ще се разправя с вас веднъж завинаги, лорд Робин! — изрева разярено главният градинар, който изскочи от дупката в плета с вдигнат юмрук. Но в следващия миг спря и огледа смаяно опустошената си градина. Очите му се разшириха още повече, когато забеляза жалката фигура на граф Рендейл, мокра и омазана с тиня. — Бог да ни е на помощ — промърмори той и свали шапка. После погледът му се насочи към младата красавица, застанала до кипящия от гняв джентълмен, и белокосата му глава се сведе, за да прикрие избликналия на устните му смях. — Простете, лейди Реа, но ви моля да ми каже те в каква посока изчезна младият лорд Робин.
	Реа Клер посочи една тясна леха, изцяло стъпкана от конските копита.
	— Много съжалявам, Саундърс, но мисля, че е очевидно.
	Саундърс кимна и на лицето му се изписа искрена мъка.
	— Да, милейди, предположих, че е отпрашил към любимите ми шибои, а те са и любимите цветя на Нейно благородие. О, Божичко, днес май ще падат глави — предрече мрачно той и се приготви да си върви. — Не знам какво ни чака. Знам само, че Негова светлост ще побеснее, а Нейна светлост непременно ще вземе страната на младия лорд Робин. Господ да ни е на помощ — повтори тихо той и последва пътеката на разрушението като куче, подушило следа.
	— Този господин е твърде дързък — отбеляза сухо граф Рендейл. — Аз не бих търпял да се говори в мое присъствие за дука и дукесата по такъв непочтителен начин. Този мъж трябва да знае къде му е мястото — продължи хапливо той и огледа с тъжен поглед мокрия си панталон.
	Лейди Реа Клер Доминик вдигна едната от съвършено извитите си вежди и много заприлича на властния си баща.
	— Кемъри е негов дом, Уесли — обясни хладно тя. Той е бил градинар тук много преди да съм се родила. Баща му е бил главен градинар на Кемъри, дядо му също, и предполагам, че Саундърс знае за семейството ми повече, отколкото аз ще узная през целия си живот. Освен това той е прекрасен човек — и верен добави още по-студено тя. — Сигурна съм, че е готов по всяко време да жертва живота си за майка ми, затова няма да търпя нито една обидна дума по негов адрес.
	— Не е редно да се общува толкова отблизо с персонала — отговори мрачно Уесли и изстиска мократа си вратовръзка. — Твърде често съм имал случай да отбележа, че сте твърде снизходителна към тях, да не говорим за невъзпитания ви брат. Ако Робин беше бой брат, щях да…
	— Но той не е ваш брат, Уесли — прекъсна го с нарастващо нетърпение Реа Клер. — И благодаря на бога за това, защото се осмелявам да твърдя, че много скоро ще го задушите с пълната си липса на чувство за хумор.
	— Само защото не намирам нищо смешно в това, че паднах в блатото, ме обвинявате в липса на чувство за хумор! Толкова ли сте нечувствителна, скъпа моя! Но се осмелявам да кажа, че вие ще направите добре, ако развиете малко повече усета си за приличие — посъветва я с обвинително лице графът, които не забелязваше искрите в очите и, защото беше зает да изстисква водата от ръкавите си.
	— Разбира се, сър — съгласи се с подигравателно изражение младата дама. — В такъв случай ми позволете да ви посъветвам да се преоблечете, защото не аз съм тази, която е застанала тук като окъпан пудел.
	При тази саркастична забележка устните на лорд Рендейл потръпнаха.
	— За което трябва да благодаря на брат ви — прибави с нарастваща възбуда той, съсредоточил целия си гняв върху лудата глава на лорд Робин, — откъде, по дяволите, се е взело това ужасно животно? Едно от онези проклети шотландски понита, ако не се лъжа? Варварска страна, и хората в нея са варвари — заключи презрително той.
	— Това ужасно животно — започна лейди Реа Клер и се усмихна, зарадвана от онова, което щеше да последва — случайно е подарък от вуйчо ми Ричард. Нали го помните? Той живее в Шотландия, в семейното имение на прадядо ми по майчина линия, който… — Тя спря за миг, за да подсили драматичния ефект. — … случайно е паднал в битката при Кулодън, където се е сражавал на страната на Добрия принц Чарли. Ние сме отчасти шотландци, нима забравихте това? — попита сладко тя и очите й заблестяха дяволито.
	— О! — простена лорд Рендейл и се изчерви засрамено, защото осъзна непростимата си грешка. — Реа Клер, простете ми, моля ви! Не биваше да казвам това, аз… наистина не беше прилично. Но бях забравил напълно вуйчо ви, маркиза, както и факта, че живее в Шотландия. Макар че не мога да проумея как е могъл да се заточи доброволно в това забравено от Бога място. Там е толкова пусто… — Графът замлъкна и лицето му стана още по-червено. — Господи, проклетият ми език. Най-добре е да го отрежа.
	— Да, Уесли, и ви съветвам да го сторите, преди да сте изкопали окончателно гроба си — отговори със снизходителна усмивка Реа Клер. Тя никога не се сърдеше дълго, а пък и Уесли беше просто един безобиден, макар и понякога прекаляващ със снобизма си приятел.
	— Да, да, права сте — промърмори графът. Удавеното му в ледената вода настроение се повдигна, защото под широкия шарф на шапката проблесна усмивка и той разбра, че му е простено. — Нито дума повече за тази нещастна случайност. Ще спестя неприятностите на лорд Робин и… — В гласа му прозвуча великодушие. — … ще простя и на вас, че ми се подиграхте.
	— Много мило от ваша страна, Уесли — отговори Реа Клер и с мъка потисна напиращия в гърлото й смях. Посочи към къщата, но не го придружи, а остана загледана след него, за да се насмее на воля. Наистина беше смешен с тези постоянно смъкващи копринени чорапи и нервните му опити да ги задържи по местата им.
	— Вече можеш да излезеш, добри ми приятелю — извика тихо тя, обърната към храстите.
	Клоните потрепериха, разтвориха се и разкриха къдрава черна глава и овално лице с огромни виолетови очи, обкръжени от гъсти черни мигли. Дяволитостта в косо разположените очи изобличаваше в лъжа меко извитата уста, която караше нищо неподозиращите гости да го щипят по розовите бузи. Реа Клер обаче не се оставяше да бъде заблудена толкова лесно. Много отдавна беше опознала всички номера на братчето си.
	Лорд Робин Доминик, много горд с десетте си години, изостави всяка предпазливост и изскочи от скривалището си. По сините му кадифени панталони бяха полепнали листа, ризата му беше изпъстрена с подозрителни червени петна. Малинов сок, каза си Реа Клер и отново избухна в смях.
	— Както виждам, днес си извършил и други бели — установи делово тя и го огледа от глава до пети. — Какво стана със Саундърс и Шопитий? — попита загрижено тя и се опита да остърже мръсотията от лицето му. — Той се закле да ти откъсне главата.
	— Шопитий огладня — обясни с въздишка Робин — и отказа да върви по-нататък, така че Саундърс ни залови в градината с подправките. — Като си припомни съдбата на лорд Рендейл, малкият избухна в луд смях. — Господи, как само изглеждаше бедният граф, докато се тътреше към къщата с увисналите си копринени чорапи! Питам се само какво ще каже татко, като го види да влиза в залата мокър до кости — изхихика той. — Обзалагам се, че Мейсън ще примре от ужас при вида му. Много е вероятно да го принуди да мине през входа за слугите — продължи размишленията си той и отново се разсмя.
	Реа Клер също се усмихна при мисълта за Мейсън, достопочтения иконом, който спазваше строго всички правила на етикета. Робин беше прав. Мейсън със сигурност щеше да се ужаси от вида на графа и от локвите, които мокрите му дрехи щяха да оставят по безупречно полирания под на залата.
	— Ако бях на твое място, щях да се замисля за собствената си съдба, Робин. Татко няма да ти прости толкова лесно — предупреди го настойчиво тя, защото знаеше колко опасен е дукът в гнева си. — Очакват те неприятни мигове.
	Робин вдигна невъзмутимо тесните си рамене.
	— Не, татко няма да ми се кара. Той изобщо не обича графа. Само преди два дни го чух да казва, че трябва да го наричат граф Глупаков, а не граф Рендейл. Освен това каза, че е… — Робин смръщи чело и се опита да си припомни точната дума. — … надут сноб!
	— Робин! — укори го смутено Реа Клер. — Как се осмеляваш да повтаряш такива думи — скара му се сериозно тя, но и двамата знаеха, че казаното е истина, и неволно се усмихнаха. — Ти си едно непослушно хлапе — прошепна с обич тя и помилва непокорните му къдрици. — Не знам защо непрекъснато ти позволявам дързости. Всеки ден правиш по някоя беля и съм сигурна, че някой ден ще си счупиш главата, да не говорим как ще те натупа татко…
	— Нали няма да се омъжиш за графа, Реа? — попита плахо Робин. — Мисля, че никой не го харесва истински. Сигурен съм, че татко не може да го понася.
	— Стига вече, Робин — отвърна сериозно Реа. — Още не съм решила нищо. Освен това, какво ме е грижа, че другите не го обичат? Аз вземам свои собствени решения и случайно съм на мнение, че бедният граф има нужда от добри приятели. Струва ми се, че е доста самотен. — Реа се опитваше да се защити срещу собствените си съмнения, които все по-често я навестяваха след полученото предложение за женитба. — Нямам нищо против Уесли. Той е истински джентълмен и е много по-мил от застаряващите контета, които ми бяха представени в Лондон. Бих могла да попадна и на някой много по-лош.
	— Или на много по-добър. Но не каза нищо за любов, Реа, а нима тя не е най-важната? — попита Франсис Доминик, най-големият син и наследник на дук Кемъри, и се измъкна от дупката в живия плет. — Господи, каква бъркотия! Саундърс не спира да ругае, да не говорим за стария Мейсън, който е луд от гняв! Това е истински бунт! Смятам, че лорд Рендейл никога няма да преодолее днешния си срам, макар да съм на мнение, че му се отрази доста добре да го смъкнат за малко от пиедестала, на който се беше настанил. Намирам, че твоят граф е прекалено сериозен, Реа. — Оценката на Франсис за обожателя на сестра му беше плод на обстойно обмисляне.
	— Той не е _мой_ граф — отвърна гневно Реа. Тя беше с цяла година по-голяма от брат си Франсис, но шестнадесетгодишният момък я надвишаваше най-малко с тридесет сантиметра.
	— Но много му се иска — ухили се Франсис и огледа толкова мирната допреди малко градина.
	— Какво стана у дома, Франсис? — попита Робин, не можейки да обуздава повече любопитството си.
	Сиво-сините очи на младия маркиз се насочиха с разбиране към малкия му брат.
	— Доколкото чух, татко има намерение да отреже най-тънката и гъвкава пръчка, за да те наложи с нея. Графът му съобщи всички подробности около падането си в езерцето.
	— Значи все пак ме е издал! — изкрещя Робин. — А пък обеща да не казва нищо, проклет клюкар! Знаех си защо още от самото начало не мога да го понасям — прибави нахално той и гневно затропа с крак.
	Франсис се ухили.
	— И какво, според теб, трябваше да каже на татко, след като го срещна в салона? Графът приличаше на бягащ крадец, както се опитваше да се промъкне нагоре по стълбата. За съжаление Мейсън го хвана на местопрестъплението. Вероятно някой от слугите му е пошепнал нещо. Двамата с татко бяхме в библиотеката и тъкмо се готвехме да отидем в салона, когато пред очите ни се разкри смайваща гледка. — Франсис не можа да се сдържи и избухна в смях. — Графът се опитваше да се отърве от загрижения Мейсън, който го беше сграбчил за ръкава и не го пускаше. Уесли правеше отчаяни опити да го успокои и да се освободи. Изразът на лицето му беше невероятен. Мисля, че би предпочел да се срещне с дявола, но не и с татко.
	— Бедничкият — прошепна Реа, която изпитваше съчувствие към графа.
	— Питам се дали това означава, че пикникът няма да се състои — промърмори потиснато Робин и с копнеж си представи дългите маси на моравата, които се огъваха под тежестта на любимите му ястия, да не говорим за прекрасните десерти. Ами игрите, които беше запланувал заедно с братовчедите си? Тази мисъл беше още по-ужасна.
	Франсис развеселено проследи как брат му се опита да опъне ризата и панталоните си, за да изглежда малко по-прилично. Бедното момче заслужаваше съчувствие, затова той реши да го успокои — поне за пикника.
	— Няма за какво да се тревожиш. Ако леля Мери пристигне утре, както обеща, пикникът със сигурност ще се състои. Нали знаеш, че двете с мама много обичат забавленията на открито — заговори с усмивка той. — Но сега трябва да се явиш при татко в работната му стая — добави сериозно той и потупа брат си по рамото. Не му беше убягнало как посърна малкият при напомнянето за предстоящия разговор с дука. — Не е толкова лошо, повярвай ми, Робин. Татко наистина не обича много графа, но както добре знаеш, той не търпи в къщата си прояви на неуважение, особено към гостите ни. Затова се опитай да измислиш някакво правдоподобно обяснение.
	Реа Клер наблюдаваше с обич братята си. Двамата бяха толкова различни и то не само защото единият беше рус, а другият тъмнокос. Робин беше истински малък дявол и Реа Клер често чуваше баща си да казва, че се е метнал изцяло на майка си. За разлика от него, Франсис беше овладян и спокоен и винаги обмисляше онова, което вършеше; той беше истински син на дука, или поне така твърдеше често дукесата и разтърсваше черните си къдрици.
	— Нямам какво повече да кажа за случилото се днес — заключи с усмивка тя, хвана под ръка братята си и ги поведе към къщата. — Много се надявам, че няма да ме повикаш да свидетелствам в твоя полза, Робин, защото ще трябва да се закълна, че те видях да се обръщаш и да избухваш в смях, когато бедният Рендейл падна в езерцето.
	— Ако искаш да знаеш, аз се смях много по-малко от теб, Реа — напомни й Робин и когато вдигна очи към нея, видя на лицето й усмивка. Този път и тримата се разсмяха неудържимо.
	Сабрина, дукеса Кемъри, застанала до прозореца в личните си покои, които заемаха голяма част от южното крило, наблюдаваше трите си големи деца, които вървяха към къщата, и се питаше какво ли толкова ги е развеселило. Тъмната глава на Робин изпъкваше между златните къдрици на брата и сестрата. Робин си оставаше нейното бебе, макар че преди две години бе дала живот на близначета. Сабрина беше много изненадана, когато след осем безплодни години внезапно забременя, но още повече се изненада, когато роди две бебета. Раждането беше трудно и когато й казаха, че не може да има повече деца, тя усети нещо като облекчение. Твърде много жени умираха при раждане, а тя искаше на всяка цена да види как децата й порастват и да споделя с тях радостите и страданията на живота.
	Сабрина Кемъри погледна най-голямото си дете. Реа Клер, и за кой ли път се запита дали дъщеря й наистина е навършила седемнадесет години. Каква ми е красавица, каза си дукесата, изпълнена с гордост от първородното си дете. Понякога младата хубавица проявяваше упорство и капризничеше, но този порок се омекотяваше от невероятната й доброта и способност да съчувства на чуждите болки, качества, които понякога изпълваха сърцето на дукесата с тревога. Реа беше склонна да се ръководи единствено от сърцето си и да забравя разума. Колко пъти, каза си с въздишка дукесата, дъщеря ми е носила в къщи ранена птичка или улична котка, за да ги настани в дома си и да се грижи за тях. Дали чувствата й към граф Рендейл се различаваха от милосърдието й към бездомните котки и кучета? — продължи да размишлява Сабрина. Хранеше силното подозрение, че младият джентълмен събужда в нежното сърце на дъщеря й само съчувствие.
	Херцогинята се усмихна, учудена от собствените си мисли. А сякаш беше вчера, когато тя самата дойде в Кемъри като млада булка. Не беше много по-възрастна от Реа Клер, когато видя за първи път голямата къща. Все още помнеше паниката, която я бе обзела при вида й. Каретата, която я отнесе далеч от собствения й дом и привичната обстановка, бе пристигнала твърде бързо пред господарската къща, която тогава й се стори твърде негостоприемна. Но все едно с неохота или не, тя бе станала дукеса и господарка на Кемъри.
	Ако в онзи миг на несигурност и страх знаеше какво точно я очаква зад тези медноцветни стени, тя сигурно щеше да скочи от каретата и да избяга. Нищо в предишния й живот не я беше подготвило за отговорностите, които трябваше да носи една дукеса Кемъри. Не беше подготвена и за армията прислужници, които я поздравиха с добре дошла — с голяма доза недоверие, както помнеше и до днес. Разбира се, тогава тя не ги познаваше, не я познаваха и те. И можеше да разбере съмненията им спрямо тази нова господарка, която изглеждаше по-скоро като малко момиченце, което още си играе с кукли.
	Когато погледът й обходи дългата редица нелюбезни лица, Сабрина затаи дъх и треперещото й сърце се изпълни със страх и ужас. Припомни си как й представиха внушаващия страхопочитание иконом, припомни си и облекчението, което изпита, когато погледна в мекото му лице, което се различаваше твърде много от гневната физиономия на главната камериерка, която признаваше една-единствена господарка, а именно дукесата — вдовица. За съжаление бившата камериерка подцени младата си господарка, каза си с доволна усмивка Сабрина. Без да се бави, тя бе изхвърлила старата досадница заедно с писмо до дукесата — вдовица, в което пишеше, че новата господарка няма нужда от услугите на камериерката. Това беше недвусмислено предупреждение към всички недоволници и от този ден нататък те живееха в постоянен страх, защото бяха проумели, че новата господарка не е онова сплашено малко момиче, за което я бяха сметнали. Сабрина вече можеше да разчита на лоялността на персонала, а много скоро и на искрената им обич. Никой не пророни и сълза за уволнената камериерка, защото всички я мразеха. Истеричната и капризна служителка съобщаваше на господарката си за всяка най-дребна простъпка, за всяка непредпазлива дума и държеше другите в постоянно напрежение. След като отровната змия се махна от къщата, прислужниците отново започнаха да посвещават вниманието си на работата, за която ги бяха назначили и която по времето на старата дукеса беше изцяло занемарена.
	Дукесата помнеше добре колко много усилия й струваше да върне блясъка на старата къща. Като се започне с неуморимия Мейсън, които педантично следеше всяка сребърна лъжичка да е излъскана до блясък и всяка бутилка вино да е избърсана от праха, и се стигне до новата икономка, която лично проверяваше дали всяко легло е проветрено и застлано с чисти, парфюмирани чаршафи, и до готвачката, която изхвърли всичко от кухнята и изчисти всяко ъгълче и която караше кухненските слугинчета да работят, докато паднат от изтощение. Не биваше да забравя и втория иконом, помощничката на икономката и всички слуги, слугини, ратаи, майстори, секретари, както и главния градинар с многобройните му помощници — всички заедно трябваше да се трудят усилено, за да създадат хармоничната атмосфера, която сега цареше в Кемъри. Те превърнаха голямата къща в онова, което беше днес, а тя наистина беше голяма къща.
	Имаше две крила с покоите на дука и дукесата, семейни помещения и отделно крило за гости — най-разнообразни жилищни помещения, трапезарии, салони, спални, гардеробни и кабинети, постоянно нарастващата библиотека и голямата бална зала, музикалната стая и дългата галерия. За кухнята, помещенията за прислугата и безброй други стаи се минаваше през задни стълби, които бяха толкова много, че никой не ги познаваше всичките. В постройките наоколо се намираха оборите, оранжериите за цветя и зеленчуци, които се поддържаха така добре, както и откритите градини, розариумът, лехите с подправките и обширният парк.
	Дукесата с усмивка си припомни, че вече почти двадесет години е господарка на Кемъри, че под благословения му покрив е родила децата си и много пъти е гледала как лятото преминава в есен и медноцветните стени заблестяват в злато. Това беше домът й, истинският й дом, и тя го беше обикнала не по-малко от мъжа си Люсиен, който беше роден и отрасъл в Кемъри и през целия си живот беше слушал как трябва да се гордее със семейното имение.
	Докато беше дете, неуморната му и властна баба, дукесата — вдовица, беше успяла да посади в душата му всички свои мечти и надежди, освен това беше съумяла да отложи смъртта си, докато Кемъри бъде осигурен с мъжки наследник. Сабрина знаеше колко разочарована остана дукесата — вдовица, когато първото й правнуче се оказа момиче. Все пак старата дама се научи да обича Реа Клер, а когато година по-късно на бял свят дойде и Франсис, щастието й беше пълно. Тогава тя подари на съпругата на внука си най-любимия си накит — огърлица, украсена с перли и рубини, сватбен подарък от кралица Елизабет I на млада булка от семейство Доминик. Люсиен вече можеше да бъде сигурен във вечната привързаност на баба си и знаеше, че когато няколко години по-късно тя почина, от живота си отиде една истинска щастлива и доволна стара лейди, която се бе наслаждавала на живота до последния си дъх и бе преживяла осъществяването на всичките си мечти в любимия си дом, сред обичта и привързаността на семейството. Дукесата вдовица беше истински тиран, каза си с усмивка Сабрина, но въпреки всичките й интриги тя бе обичала старата жена, която в действителност не беше нито зла, нито подла, само упорита като магаре и решена на всяка цена да наложи волята си. Също като внука си. Дукесата знаеше колко много мрази Люсиен това сравнение, защото той постоянно се караше с баба си и бе удостоен с милостта й едва когато създаде син и наследник, за да…
	— За какво мечтаеш, скъпа? — попита тихо дукът и Сабрина се стресна. Мъжът й винаги се промъкваше толкова безшумно. Той притисна устните си в тила й и топлият му дъх погъделичка чувствителното място под вдигнатите на кок къдрици. — Странно е как никога не се насищам на аромата ти — продължи все така тихо той и вдъхна дълбоко сладкото ухание на кожата й.
	— Люсиен — пошепна Сабрина. Докосването му я вълнуваше както в първия ден. — Наистина е странно, че не се насищам на милувките ти — продължи дяволито тя. Двамата се дразнеха така от години.
	Дукът обгърна с ръка талията на жена си и я притисна до себе си.
	— Никак не е странно, скъпа, защото единствената задача на живота ми е да ти доставям радост и съм възнаграден стократно от твоята вечна любов и привързаност — отговори той и я целуна с цялата си нежност. — Както и ти имаш моята — завинаги. Освен това много добре знаеш, че ние от семейство Доминик сме страшно упорити.
	Сабрина вдигна поглед към него и цялата й любов просветна в дълбините на виолетовите й очи, които го държаха в плен от мига, в който я бе видял за първи път. Дукесата вдигна ръка и украсените й с рубини и сапфири пръсти помилваха белега, който прорязваше лявата му буза чак до устата.
	— Ти си моето сърце, моята любов — отговори просто тя.
	Люсиен сложи мека целувка върху дланта й. После придърпа ръката й под своята.
	— Е, за какво мечтаеше? Вероятно за мен и желанието ти се изпълни.
	Сабрина се усмихна снизходително.
	— Вие, мъжете от семейство Доминик, сте много суетни, но ти имаш право, поне отчасти. Мислех за това колко е странно, че Реа е вече седемнадесетгодишна. Наблюдавах я да върви към къщата с Франсис и Робин и изпитах гордост от децата ни.
	— Какво ли замислят пак? — попита дукът и погледна от прозореца. Но градината беше пуста.
	Дукесата вдигна обвинително едната си вежда. Тонът и изборът на думите не й се поправиха.
	— По гласа ти разбирам, че храниш някакви подозрения, скъпи, но не си прав — отвърна уверено тя. — Дано те успокоя, като ти кажа, че се смееха. Какво друго биха могли да правят в този топъл следобед, освен да се забавляват? — попита невинно тя и се разположи удобно върху любимия си диван, тапициран с розова коприна и поставен близо до камината. Утринният огън отдавна беше угаснал, а бродерията й лежеше забравена на килима.
	— Смееха се, значи! Точно това ми създава грижи. Предполагам, че Робин се е смял много повече от другите — отбеляза дукът и искрите в златистокафявите му очи не предвещаваха нищо добро за малкия му син.
	— И какво лошо има в това? — попита с усмивка Сабрина. — Защо точно Робин събужда неодобрението ти?
	— Синът ти заслужава солидна порция пердах.
	— Защо, за Бога? — попита несигурно дукесата, която знаеше много добре на какво е способен любимецът й.
	— Защото е подтикнал Рендейл да направи принудителна баня в езерцето — съобщи мрачно дукът и седна до нея. — Онова проклето пони е блъснало графа и той се е намокрил до кости — продължи той и търпеливо изчака смехът й да затихне. — Мога да си представя, че и трите ти деца са се забавлявали от сърце от случилото се. Предполагам обаче, че Робин много скоро ще престане да се смее, защото дадох нареждане да го отведат в кабинета ми.
	— Не бъди твърде строг с бедното момче, Люсиен — пошепна тихо Сабрина и погледна умолително съпруга си. Синът й заслужаваше поне малко милост. Стройните й пръсти помилваха успокоително ръката му.
	— Кога съм ти отказвал нещо, Рина? — попита със снизходителна усмивка дукът и очите му се спряха върху полуотворената й уста.
	— О, много често — усмихна се дяволито тя. — Понякога се държиш като истински тиран. Само да знаеш колко пъти съм изпитвала отчаяние, че не мога да ти изтръгна поне една усмивка.
	— Лъжкиня — промълви дукът и се усмихна предизвикателно. — Побиват ме тръпки при мисълта какво ли щеше да стане с мен, ако онази нощ не се беше втурнала като вихър в стаята ми — продължи меко той и отмахна от лицето й един непокорен кичур. После притисна устни в косата й, благодарен, че жена му упорито отказваше да се подчинява на модата и никога не скриваше великолепната си гарвановочерна коса под дебел пласт бяла пудра. — Помниш ли онази нощ, сладката ми?
	— Дали я помня? — прошепна дукесата със същата хлапашка усмивка, която озаряваше и лицето на сина й Робин. — Как бих могла да я забравя? Та ти едва не ме уби!
	— Ох, слава Богу, че не го направих. Дължа ти вечна благодарност, любов моя. Макар че, като си помисля сега — продължи с иронична усмивка той, — ти ме въртеше на малкото си пръстче. А сега си седиш тук и най-нахално се подиграваш на фехтоваческите ми умения. Не си справедлива, любов моя, никак не си справедлива.
	Сабрина се усмихна предизвикателно и дукът се възхити от нежната трапчинка на бузата й също както тогава, когато я бе видял за първи път. Днес жена му беше много по-красива, ако това изобщо беше възможно, отколкото когато я бе направил своя съпруга. В лицето на Сабрина той бе открил любовта и щастието, което беше търсил цял живот и което бе преживял едва след съдбоносната си среща с това малко чернокосо дяволче. А след като веднъж успя да я улови в мрежите си, тържествено се закле никога вече да не я пусне. Сабрина беше неговият живот. Това беше толкова просто.
	Дукесата се изчерви леко под изпълнения му с любов поглед, но не се извърна и посрещна открито посланието в очите му. Устните им се сляха в нежна целувка. Точно в този момент вратата се отвори. Влезе слуга в ливрея.
	— Лейди Сара Рейнтън, Ваша светлост — обяви гръмогласно той и отстъпи настрана, давайки път на млада, красива жена, която едва не се препъна от уплаха, забелязала влюбената двойка на дивана.
	— О, скъпа Сара, влез, влез! — извика дукесата, надигна се и й махна с ръка.
	— Съжалявам, не исках да ви попреча, Ваша светлост — заекна нервно лейди Сара, която се боеше от дукесата, макар че й беше зълва. — Аз… нямах представа, че Негова светлост също е тук — прибави още по-тихо тя. Дук Кемъри я плашеше още повече. Белязаната буза му придаваше нещо страховито и винаги щом го видеше, коленете й се разтреперваха. Без съмнение, той беше много красив мъж и годините се бяха отнесли благосклонно към него. Нито килограм излишна тлъстина не забавяше крачките му или опъваше жилетката му. Беше висок и строен, само белегът го загрозяваше, но въпреки това от цялата му фигура се излъчваше властна чувственост, която една щастливо омъжена жена и бъдеща майка като нея не можеше да не усети. Лейди Сара често се питаше какво ли е било преди двадесет години, когато е бил млад и буен. Въпреки щастието и задоволството, което изпитваше от брака си със Сабрина, по лицето му все още личаха следи от предишното цинично отегчение. Е, може би това беше само от белега. Въпреки това лейди Сара не можеше да не се запита как ли дукесата е успяла да го укроти.
	Младата жена погледна зълва си и си каза, че само красотата й е достатъчна да завладее сърцето на всеки мъж. Никой не би повярвал, че има пред себе си майка на пет деца, защото фигурата й беше като на младо момиче, а тънката й талия можеше да се мери с най-известните лондонски красавици. Годините бяха направили красотата на дукесата по-зряла, а вътрешната топлина и пълното семейно щастие бяха изписани на лицето й. Това не бяха неща, които се създават с изкуствени средства.
	Все пак лейди Сара успя да се овладее. Тя понечи да направи реверанс, но дукесата я улови с малката си, но твърда ръка и я принуди да се изправи.
	— Чуй ме, Сара — заговори предупредително тя и очите й засвяткаха, — заявявам ти, че повече няма да търпя тези прояви на подчинено положение. Ти си съпруга на обичания ми брат, следователно си моя зълва и принадлежиш към семейството ми. А семейството ме нарича Сабрина. Ясно ли се изразих? — попита властно тя, както подобаваше на ранга й.
	— Най-добре е да изпълниш желанието й, Сара — отбеляза небрежно дукът. — Аз още преди много години се научих никога да не й противореча.
	— Просто ме заобикаляш, това е. Не си мисли, че не съм разгадала методите ти, любов моя — отвърна с кокетна усмивка дукесата и мъжът й доволно се ухили.
	Лейди Сара погледна единия, после другия, учудена от размяната на тези шеги, и внезапно разбра, че ще бъде много щастлива, ако бракът й се развие дори наполовина толкова добре, колкото този на дука и дукесата.
	— А сега седни, ако обичаш — заповяда Сабрина и усмивката й омекоти властните думи. — Тежко ми, ако Ричард загуби наследника си по моя вина. Как се чувстваш днес? Добре? Надявам се, че не ти се повдига? Какво ще кажеш за чаша чай? — попита учтиво тя. Неволната забележка за състоянието на лейди Сара накара младата жена да се изчерви до корена на косите, още повече, че току-що беше срещнала случайно погледа на дука.
	— О, не се тревожи за Люсиен — засмя се Сабрина, забелязала колко неловко се чувства снаха й. — Той е играл достатъчно често ролята на бъдещ баща и знае какво трябва да изтърпят жените. — Тя го погледна с обич, защото двамата имаха един особено скъп общ спомен. — Люсиен помогна на Франсис да се яви на бял свят, следователно знае много по-добре от повечето мъже какво означава да родиш дете. В младостта си бях много упорита — обясни тя и хвърли унищожителен поглед към мъжа си, който мърмореше нещо под нос. — Очаквах Франсис след повече от месец. Бяхме на гости при сестра ми и по обратния път, насред една ужасна буря, той реши да се присъедини към нас — заразказва тя и очите й засвяткаха при спомена за преживяното. — Не знам кой от присъстващите остана по-изненадан — засмя се тя. — Дали Франсис или Люсиен, дали аз, или пък бедният кочияш, който изведнъж чу сърдития крясък на бебето. Боя се, че горкият Ричард се уплаши да не умра.
	Сара я зяпна изненадано.
	— И Ричард ли е бил с вас? — попита тихо тя. Очевидно зад интелектуалната фасада на мъжа й се криеше много повече от онова, което се беше появило досега. — Знаех, че след сватбата ти е живял с теб в Кемъри, защото родителите ви са починали — продължи Сара. Вече й беше ясно колко тясна е връзката между Ричард и сестра му, както и тази между Ричард и дука.
	— Майка ни почина само няколко дни след раждането на Ричард. Живяхме много години в Шотландия. Отгледа ни бащата на мама. Собственият ни баща изобщо не се интересуваше от нас. Когато дядо умря, дойдохме в Англия и заживяхме във Верик Хаус. Всъщност, това е родният ни дом. Когато се омъжих за Люсиен, взех Ричард със себе си. Не съм много сигурна, че съпругът ми очакваше точно това — отбеляза дукесата с усмивка, разбираема само за мъжа й.
	— Не бих посмял да се възпротивя — заяви твърдо дукът, — особено след като именно Ричард успя да ни помири с дипломатичността си. Трябва да знаеш, Сара, че в миналото имахме някои разногласия. А преди много, много години имаше време, когато почти бях повярвал, че съм загубил Сабрина — довери й се той. — Семейство Верик са независими и твърде упорити хора. Даже са малко ексцентрични, но нито веднъж не съжалих, че си взех за съпруга една от тях.
	Сара се почувства поласкана, че името й се изплъзна така естествено от устните на дука. Това й даваше чувството, че е добре дошла в Кемъри. Знаеше, че това е от голямо значение за брака й, защото тук беше домът на Ричард и той обичаше дука и дукесата повече от всичко. Най-голямото й желание беше семейството да я приеме като своя и много се страхуваше, че това няма да стане. Тя беше дъщеря на офицер, останал съвсем без средства и загинал геройски в една битка. Последното му желание беше командирът му, генерал Терънс Флетчър, зет на дукеса Кемъри, да стане настойник на единственото му дете.
	След смъртта на баща си Сара Парджетър заживя в Грийн Уилоус, имението на сър Терънс и лейди Мери и именно там се запозна с Ричард Верик, маркиз Рейнтън, малкия брат на лейди Мери и дукесата. С гъстите си червени коси той приличаше повече на лейди Мери и почти никак на тъмнокосата дукеса, а приликата се подсилваше още повече от очилата в златни рамки и спокойното му излъчване. Двамата с лейди Мери си приличаха и по характер — освен когато Ричард Верик не беше разтърсен от гняв или страст, което не се случваше често. Тогава той заприличваше на дукесата и очите му заблестяваха също като нейните.
	Лейди Сара Рейнтън се огледа в елегантния частен салон на семейство Доминик и отбеляза богато украсения таван, синьо-златните тапети и великолепните рамки на картините, тапицираните с коприна дивани, кристалните полилеи и тежките завеси на прозорците. Нямаше как да не ги сравни с овехтелите помещения, в които беше отсядала с баща си при пътуванията на континента. Двамата живееха от ден за ден, благосъстоянието им зависеше от печалбите или загубите на игралната маса. Баща й опитваше щастието си във всеки игрален салон от Лондон до Виена и Париж. Сара не можеше дори и да мечтае, че един ден ще пие чай с дук и дукеса, да не говорим, че самата тя ще носи титлата маркиза.
	Младата девойка отдавна беше погребала надеждата за добър брак, освен това съзнаваше, че не е някоя зашеметяваща красавица с простата си кестенява коса и продълговати кафяви очи. Единствената й зестра бяха задушаващите дългове на бащата — завещани й след смъртта му. Той не беше особено добър и грижовен баща, но я обичаше и се стараеше да й даде най-доброто, на което беше способен. Нека почива в мир, каза си Сара, спокоен, че дъщеря му е имала добър късмет, дори много по-добър, отколкото се беше надявал бащата, защото бракът й беше сключен по любов.
	— Къде е Ричард? — попита дукесата и позвъни за иконома. — Обеща да бъде тук за чая. Не! — заповяда внезапно тя и вдигна стройната си, обсипана с пръстени ръка, преди Сара да е успяла да отговори.
	— Не ми казвай нищо. Сигурна съм, че е в библиотеката.
	Сара кимна изненадано.
	— Откъде знаеш?
	— А къде другаде би могъл да бъде? Кълне се, че идва тук само за да ме види, но аз много добре знам, че го прави най-вече защото библиотеката на Люсиен непрестанно се разраства. Откакто беше за последен път тук, наредихме да поставят нови лавици, затова няма да се изненадам, ако не го видим нито веднъж през следващите няколко дни, този неблагодарен негодник — заключи подчертано високо дукесата, защото в този миг вратата се отвори и в салона влезе висок, тънък млад мъж с дяволито святкащи очи.
	— Не мога да проумея как все още я търпиш — оплака се Ричард, който, разбира се, беше чул последната забележка на сестра си. — Скъпата ми сестрица не престава да ме упреква — при това пред жена ми — оплака се жално той, хвърли бърз поглед към Сабрина и целуна зачервената буза на жена си. — Мога да се закълна, че с възрастта езикът й е станал още по-остър. А аз си мислех, че застаряващите хора омекват.
	Като видя, че сестра му е готова с поредната язвителна забележка, Ричард успокоително разпери ръце.
	— Мир? — попита с умолителен поглед той и целуна дукесата по бузата. После се разположи на дивана срещу жена си. — Май ще трябва да се примиря, че властната ми Сабрина още веднъж постигна целта си. Вече не разбирам как така успях да се оженя за жена си без съдействието на Ваша светлост.
	— Наистина ли мислиш, че си го направил? — попита дукът и очите с надвиснали над тях тежки черни вежди измериха развеселено крехката фигура на жена му. — Ако си спомням добре, Сабрина пишеше всеки ден на Мери, докато ти беше в Грийн Уилоус — усмихна се той. Изненадата на жена му го възнагради за усилието. — А сега ви моля да ме извините, защото имам да уредя един малък проблем — прибави той. — Не се тревожи, скъпа, няма да накажа много сурово Робин. Пък и как бих могъл, след като синът ти се е метнал изцяло на теб?
	Дукесата изпита истинско облекчение. Понякога Люсиен беше много строг баща.
	— Той ще се укроти, Люсиен. Направил го е от вълнение. Нали знаеш, че утре ще пристигнат Мери и децата, и тогава Робин ще има много приятели, с които да си играе — отговори Сабрина, опитвайки се да успокои скептичния си съпруг.
	— Точно затова ще поговоря с него — отговори дукът, разтърси глава и се запъти към вратата. Тъкмо когато стигна до прага, вратата се отвори и в салона влязоха Реа Клер и Франсис, следвани от прислужник, понесъл тежка табла за чай.
	— Бедният Рендейл. От утре Робин ще си има съучастници и графът изобщо няма да може да се спаси от лудориите му — предрече дукът, спря за малко на вратата и хвърли строг поглед към сина и дъщеря си. — Разчитам, че ще държите под око брат си, и ви предупреждавам, че ако възникнат неприятности, вас ще държа отговорни — отбеляза строго той и излезе от стаята, следван от протестите на двамата.
	— Татко! Това не беше честно! — извика след него Франсис. — Ако знае, че ни е възложено да внимаваме за него, Робин ще полудее от възторг — оплака се той, но после посвети вниманието си на сладкишите върху таблата.
	— Какво означаваше това заплашително предупреждение? — попита племенника и племенницата си Ричард и грабна тортичката с крем, която си беше харесал Франсис. Скоро след това смехът му огласи стаята, защото Реа описа в живи краски случилото се край езерцето и язвителните забележки на Франсис представиха графа още по-смешен, отколкото беше в действителност.
	— Предупреждавах те, че чрез женитбата си ще влезеш в дом на луди, мила моя — обърна се Ричард към жена си. — Освен това съм на мнение, че загрижеността на Люсиен за сигурността на графа е оправдана, защото въпреки мекия си вид и добрите си маниери Мери винаги се оказва в центъра на бурята — пошегува се той и си взе още една лепкава на вид тортичка.
	Дукът отпиваше на малки глътки от чая си, погледът й се рееше из помещението и се спираше върху едно или друго засмяно лице. Тя откри забравената си бродерия и се усмихна замислено. Знаеше, че Мери с удоволствие ще я довърши вместо нея, защото бе наследила таланта на починалата леля Маргарет и си служеше умело с иглата и конеца. Добрата леля Маргарет, която никога не знаеше къде се намира в момента или в коя година живее, помисли си Сабрина и в усмивката й се промъкна малко тъга. И въпреки това леля Маргарет умееше да бродира по-добре от всяка кралска шивачка. Толкова се радвам, че ще видя отново Мери и семейството й, каза си нетърпеливо дукесата и наля пресен чай в чашките, които й протегнаха.

	Спалнята на Реа Клер в Кемъри беше издържана в светлосиньо, жълто и сребърно. Високите прозорци на южното крило, които гледаха към градините, бяха закрити с тежки сребърни завеси. Леглото с балдахин от същата материя беше поставено в един ъгъл, а точно насреща му беше камината. Прекрасен шезлонг с меки възглавници от синьо кадифе и няколко бели кресла с извити облегалки и светложълти възглавници на сребърни ивици изпълваха пространството пред прозорците. В края на обюсонския килим беше поставено малко писалище със стол пред него. Реа Клер седеше пред ниска тоалетна масичка от позлатено розово дърво и златната й коса, която се спускаше като водопад по гърба, блестеше в огледалото. Камериерката на майка й разресваше гъстите кичури.
	— Коя рокля ще облечете днес, лейди Реа Клер? — опита Канфийлд и сръчно уви на кок дългата руса коса.
	— Смятах да сложа светлозелената от брокат — отговори Реа и подаде на камериерката дълга панделка от зелено кадифе и букетче изкуствени цветя, които трябваше да бъдат вплетени в почти готовата фризура, която беше постоянен извор на гордост за Канфийлд.
	— Ще бъде много неприятно, ако изцапате красивата си рокля на пикника, милейди — заяви камериерката и с мрачно лице забоде един непокорен кичур на мястото му.
	— Но пикникът е едва утре, Канфийлд — възрази меко Реа и сложи на пръста си прекрасен пръстен, украсен с диаманти и сапфири, подарък от родителите й за седемнадесетия й рожден ден.
	— Днес е — поправи я Канфийлд, обърна се и отвори гардероба, пълен с прекрасни пъстри одежди. — Сър Терънс и лейди Мери пристигнаха късно снощи. Много странно, ако питате мен — продължи с недоволна физиономия тя. Никак не обичаше някой да внася бъркотия в грижливо подредените й дни.
	Реа Клер вдигна рамене.
	— Прекрасно е, че вече са тук. Но аз въпреки това ще облека зелената брокатена рокля, Канфийлд — продължи невъзмутимо тя, защото много добре знаеше, че една отстъпка непременно ще доведе до друга. — Вече не съм дете, което разсипва какаото си върху роклята.
	— Е, добре, милейди. Не знам обаче какво ще каже Нейна светлост. — Като видя енергично вдигнатата брадичка на младата господарка, Канфийлд се примири с поражението си. — Деколтето е твърде дълбоко за млада лейди на вашата възраст. Казах го и на шивачката, но да не мислите, че тя ме послуша? — В гласа на камериерката звучеше обида и презрение към хора като тази лондонска шивачка, която беше повикана да попълни гардероба на дукесата и дъщеря й. — Изобщо не чу какво й говоря. Беше твърде заета да върти кравешките си очи пред Негова светлост и да оглежда всяко ъгълче на Кемъри и не беше в състояние да мине нито един прав шев. Но аз й казах мнението си, разбира се, че й го казах. И тя скоро трябваше да забележи, че…
	Реа Клер престана да слуша. Канфийлд беше известна с безкрайните си монолози. Тази жена имаше свое мнение за всичко, което ставаше в Кемъри или където и да било другаде по света. Девойката облече бързо зелената рокля, пое дълбоко дъх, когато камериерката стегна здраво шнуровете на корсета и закопча копчетата на гърба. Намръщи се недоволно, когато заплахите на Канфийлд я принудиха да украси деколтето си с кърпичка, за да изглеждало по-прилично. Някой похотлив мъж или, не дай си Боже, Негова светлост можел да я погледне и да види гърдите й. Най-после Реа успя да се отърве от усърдната прислужница и излезе от стаята си. Канфийлд доволно се зае да подрежда спалнята.
	В голямата галерия, която се простираше почти по цялата дължина на източното крило, Реа застана пред семейния портрет, който беше завършен едва преди няколко месеца. Той висеше последен в дългата редица портрети, поръчвани от семейство Доминик в течение на столетия, и разкошната му златна рамка представляваше ярък контраст с тъмната, прастара дъбова ламперия на стените. Семейство Доминик беше събрано под грамаден дъб на фона на мирна местност, потънала в лека мъгла. Дук Кемъри се беше облегнал на могъщото стъбло, най-малкият му син Андрю беше възседнал коляното му, подпряно на паднал ствол. Малко по-назад, на същата тази импровизирана пейка, седеше дукеса Кемъри с дъщеря си Ардън на ръце и розовата й сатенена фуста създаваше свеж контраст с доминиращата в картината зеленина. Реа хвърли бърз поглед към собственото си нарисувано лице, което я наблюдаваше безизразно. Тя седеше в краката на майка си и беше разпростряла сините си поли върху тревата. Франсис стоеше зад майка си, а Робин беше клекнал най-отпред и в краката му си играеха два спаниела порода Крал Чарлс.
	Реа Клер постоя още малко пред семейния портрет, после продължи по галерията, като непрестанно се спираше пред някоя картина. Първата беше портретът на прабаба й, починалата дукеса — вдовица, която, както твърдяха родителите й, никак не е била за пренебрегване с непрекъснатите си опити да влияе върху всичко и всички. Нейна светлост Клер Лорейн Доминик, дукеса Кемъри и дъщеря на френски граф, възпитана в умението да управлява именията си само с едно властно кимване на елегантно фризираната си аристократична глава, беше известна като същински тиран. Забележителна жена, каза си Реа и се приведе по-близо до картината, за да разгледа трите деца със златни къдрици, подредени около стола на баба си. Това бяха баща й и братовчедите му близнаци. Реа неволно се ухили, опитвайки се да си представи как ли е изглеждал баща й като малко момче. След малко продължи пътя си и спря пред любимия си портрет. На него беше изобразен един от предците й, облечен в къса туника и прилепнали панталони, с колосано жабо под гъстата си брада. Истински красавец, помисли си Реа, но усмивката й избледня при мисълта, че този мъж се е ползвал с много лошо име. Според слуховете той бил пират на служба при кралица Елизабет I и обогатил съкровищницата на семейство Доминик с плячкосаното испанско злато. Реа го изгледа замечтано и за кой ли път се запита що за човек е бил в действителност този страховит пират.
	След малко тя разтърси укорително увенчаната си с цветя главица, погледна златното си часовниче и забърза към трапезарията. Закуската й щеше да изстине. Малко преди да стигне края на дългата галерия, една от вратите се отвори с трясък и от една съседна стая изскочиха няколко хихикащи деца. Като я видяха, малките спряха и виновно наведоха глави. Ала когато я познаха, зарадвано хукнаха насреща й.
	— Реа! Реа! — поздрави я нестроен хор от развълнувани гласчета.
	— Добро утро — отвърна Реа и ги огледа любопитно, изненадана от виновния им вид. Тя познаваше твърде добре братовчедите си и беше сигурна, че пак са извършили някоя беля. — Какво криете зад гърба си? — попита тя и надникна любопитно над раменете им.
	— Тайна! — извика седемгодишната Маргарет, но бързо закри устата си с не много чистата си ръчичка.
	— Маги! — проговори предупредително брат й и сивите му очи светнаха укорно под ръждивочервените вежди.
	— Нищо няма да кажа. Никой не може да ме накара да издам тайната — обади се и Джон, най-малкият.
	— Хайде, хайде — засмя се Реа и весело им протегна ръка. — Искам веднага да ми кажете какво се е случило. Нали знаете, че мога да пазя тайни.
	— Тя наистина може, всички го знаем — промълви замислено деветгодишната Ана и осеяното й с лунички лице засия от възхищение към красивата братовчедка.
	— Е, добре — съгласи се Стюарт и на лицето му се изписа комична сериозност. — Сигурен съм, че няма да кажеш нищо, но все пак трябва да ни обещаеш, че няма да ни издадеш. Дай честна дума.
	— Давам ви честната си дума — закле се тържествено Реа Клер и очите й се разшириха от учудване, когато четирите деца протегнаха насреща й ръцете си, в които стискаха топли черешови тортички.
	— За Робин са — прошепна съзаклятнически Джон, но Стюарт го смушка в ребрата и той замлъкна.
	— Господи, не мога да повярвам! — засмя се девойката. — А трябваше веднага да се сетя, че той е в дъното на всичко. Какво замисля пак?
	— Всеки от нас ще има право да направи по една обиколка с Шопитий, ако му занесе една черешова тортичка — отвърна Маги и очите й заблестяха от радост.
	— Ах, този негодник! — ядоса се не на шега Реа. Тя знаеше, че Робин е наказан за вчерашната беля с лишаване от сладкиши. — Ако татко узнае, Робин ще получи такъв бой, че ще го запомни за цял живот. Този малък дявол ви кара да му плащате, че ви е позволил да яздите понито му. Как склонихте мисис Пийчъм да ви даде тортичките? Нито едно парченце хляб не напуска кухнята без съгласието й, знам това много добре. Или сте ги взели без позволение? — Никой не се осмели да й отговори. — Да, така си и мислех. Отклонили сте вниманието й и готово. Така ли беше?
	— Ти обеща, че няма да ни издадеш, Реа — напомни й мрачно Стюарт. Блясъкът в очите й никак не му харесваше.
	— Е, добре, но кажете на Робин, че съм узнала за номерата му — произнесе предупредително Реа и ги остави да се изнижат безшумно покрай нея. — И ви съветвам да стоите по-далеч от градината — извика след тях тя. После с усмивка се запита каква ли страшна буря ще се стовари върху Кемъри и си пожела пикникът вече да е отминал и малките обитатели на дома отново да са на сигурно място в креватчетата си.
	Лейди Мери Флетчър седеше спокойно в сянката на един красив стар кестен, чийто могъщи клони я пазеха от яркото слънце, издигнало се високо в безоблачното синьо небе. Пръстите й, стиснали иглата, се движеха механично по ленената покривка, която бродираше, но мислите й блуждаеха някъде много далече. Очите й се взираха в грижливо поддържаната морава, зад която се издигаше великолепният господарски дом на Кемъри. Тя помнеше и до днес деня, в който видя за първи път дома на своя зет. Цялото това великолепие и елегантност, внушението за дълга, славна история — видът на грамадната къща караше всеки новодошъл да застива в страхопочитание. Въпреки това лейди Мери не завиждаше на сестра си, че живее в такъв дом. Собствената й къща в Грийн Уилоус беше малка, но много удобна, а персоналът беше напълно достатъчен да задоволи потребностите на семейството. Но Кемъри, помисли си лейди Мери и неволно разтърси червеникавите си къдрици, Кемъри е достоен за уважение.
	Тя често се питаше как Сабрина успява да се справи с тежките отговорности на дукеса и господарка на този огромен дом. О, не, усмихна се лейди Мери и побърза да отхвърли съмненията си. Сабрина е силна и решителна, а когато в главата й влезе нещо, непременно го прави. Ако не беше Сабрина, какво ли щеше да стане с всички тях преди години… всъщност, колко време беше минало оттогава? Двадесет, не, по-скоро двадесет и пет години, откакто бяха избягала от Шотландия след кървавата баня в Кулодън. Мери обичаше Верик Хаус, малката къща в елизабетински стил, където се беше родила. Но когато се настаниха да живеят там, трите деца се постараха да забравят преживяното в шотландската си родина. Там се живееше трудно, често не можеха да осигурят дори прилично ядене на трапезата си. Погледът на лейди Мери неволно се насочи към масите, поставени върху тревата, застлани с ленени покривки и отрупани с всевъзможни лакомства върху сребърни чинии, охладени бутилки с вино и купи пунш за утоляване на жаждата. Мери не беше забравила времето, когато… не, не биваше да мисли за онези тъжни дни. Те принадлежаха на миналото и беше най-добре да ги забрави. Но човек трудно се отърсва от спомените си, а в последно време, когато все по-често я спохождаха нерадостни мисли, Мери имаше чувството, че миналото е станало още по-живо отпреди.
	Весел смях привлече вниманието на лейди Мери и тя насочи меките си сиви очи към групата млади мъже, които играеха крикет. Ейвън, най-големият й син, и братята му Джордж и Джеймс се опитваха да надвият братовчед си Франсис. Всички бяха свалили жакетите си, бяха ги захвърлили в тревата и бяха навили ръкавите на ризите си. Тъй като бяха почти на една възраст, почти не се различаваха един от друг.
	Погледът на лейди Мери насочи към двамата мъже, които се разхождаха по зелената морава на близкия хълм. Дук Кемъри и съпругът й разговаряха оживено и лейди Мери не се усъмни нито за миг каква е темата на разговора им, защото грозните слухове за скорошна война се разпространяваха из цялата страна. Мери установи с облекчение, че старата рана на Терънс днес не го мъчи, както беше обичайно при по-топло време. Само през дългите зимни месеци, когато студът проникваше чак до костите, получената през войната рана започваше да пулсира и кракът му се вдървяваше, но железният воин понасяше с каменно лице непоносимите болки. Терънс никога не се оплакваше и не понасяше проявите на съчувствие. Но това никога не ми е пречило да му създавам удобства, помисли си лейди Мери и искрите в иначе меките й сиви очи показаха другата страна на характера й.
	От гърлото й се изтръгна въздишка. Всъщност, би трябвало отдавна да се е примирила със съдбата си, но тя все още не можеше да преживее факта, че Терънс се беше завърнал отново в стария си полк. Двамата бяха прекарали толкова прекрасни години, мирни и доволни, и тя изобщо не очакваше, че мъжът й ще се съгласи да се върне към военната служба, когато старите му приятели и колеги го помолиха да се присъедини към войските, които се биеха на континента. Сега разбираше, че съпругът й отдавна е таял тази мисъл, но се е съобразявал с нея и с детето, което тя носеше под сърцето си. Ала когато делегацията се яви в дома му и започна да го умолява да се завърне при войниците си, той не издържа. В началото Мери беше сигурна, че никога няма да му прости решението да изостави нея и децата, макар да й беше ясно, че за Терънс това е въпрос не само на чест, но и на смелост. А и сърце не му даваше да отхвърли отчаяната молба на хората си. Терънс не беше воин, жаден за кръв, дори напротив, проявяваше искрено съчувствие към страданията на другите, но все пак беше войник — почти през целия си живот. Вживяваше се с удоволствие в ролята на феодален господар, но когато прозвуча викът „На оръжие!“, не можа да каже „не“, особено след като знаеше, че на бойните полета загиват мъже, които той познаваше и с които беше служил. Като го видя да се връща в къщи с тежка рана на бедрото, уморен и отпаднал, възмущението на лейди Мери мигновено се изпари и тя съсредоточи всичките си усилия да го изправи на крака. Терънс беше произведен в чин генерал, получи многобройни медали за храброст и дори бе издигнат в благороднически сан за заслуги към краля и родината. Лейди Мери изобщо не се трогна от всички тези отличия, защото единственото й желание беше отново да види своя Терънс жив и здрав в Грийн Уилоус. Ако наистина се задаваше нова война, след всичките тези приказки за бунтове в колониите, при обявяването й тя щеше да изпита единствено радост, че съпругът й е вече твърде възрастен, за да се присъедини отново към полка си.
	Хихикане и високи детски гласове привлякоха вниманието на лейди Мери. Тя хвърли поглед към люлките, завързани за дебелите клони на две дървета, и проследи с усмивка как засмените деца политаха със смях към небето, а онези, които стояха отдолу, ги засилваха все повече и повече.
	— Прекрасно е, нали? — попита дукесата и очите й проследиха погледа на Мери. — Иска ми се да прекарваме всички следобеди навън — продължи замечтано тя и нежно приглади косицата на малката си дъщеря, която спеше свита на кълбо в скута й.
	Лейди Мери се усмихна.
	— Ти винаги си желала невъзможното. И въпреки това… — продължи тя, но млъкна и на челото й се изписа бръчка. — … по всичко изглежда, че желанията ти винаги стават действителност. — Лейди Мери се обърна към съненото момченце на Сабрина, което също беше клюмнало главица в скута на майка си. Тя се усмихна и помилва бузката му. — Тези двамата бяха голяма изненада за Люсиен, нали?
	— А не би трябвало. Все пак и той взе участие в създаването им — отвърна дукесата с дяволито намигване, което веднага напомни на лейди Мери за малкия дявол Робин.
	— Имаше време — продължи замислено лейди Мери, — когато бях почти сигурна, че Реа Клер ще си остане единственото ти дете. Тя е станала истинска красавица. Все още съм убедена, че тя е най-красивото бебе, което някога съм държала на ръце. Намирам, че прилича на теб, Рина, особено около очите. Но с тази златна коса е без съмнение дъщеря на Люсиен.
	— Дукът неведнъж е изразявал облекчението си, че дъщеря ни не е наследила избухливия ми характер. Макар че понякога се питам — прибави с усмивка дукесата — дали все пак не е по-добре човек да дава воля на гнева си, вместо да го таи в себе си, докато чашата прелее. Така става с Люсиен и когато гневът му избухне, всички бягат надалеч. Реа е същата. Изглежда спокойна, дори покорна, но някъде дълбоко в нея кипи живот. Когато някой я обиди, тя планира много грижливо отмъщението си, пуска няколко унищожителни забележки, а ударът винаги е добре прицелен и много силен.
	— Ще й позволите ли да се омъжи за граф Рендейл? — попита любопитно лейди Мери. В гласа й звучеше съмнение.
	Дукесата неволно се усмихна.
	— Знам, че Реа е на възраст за женитба, но за мен тя си остава дете. Що се отнася до нас, нито Люсиен, нито аз бихме желали да я омъжим толкова рано. Освен това не съм сигурна, че графът е подходящ.
	Сега беше ред на лейди Мери да се усмихне.
	— Съмнявам се, че някога ще се намери мъж, които да отговаря напълно на изискванията ви. Въпреки това намирам, че Уесли Лоутън е много мил млад джентълмен — добави тя и се загледа след красивата двойка, която се разхождаше по брега на езерото заедно с Ричард и жена му. — Ричард си намери чудесна жена. Много обичам Сара.
	— Да, аз също — съгласи се дукесата. — Радвам се, че я доведе в Кемъри за раждането на първото им дете. Ще се погрижим всичко да мине добре. Уверена съм, че няма да имаме проблеми, особено след като Роули обеща да се погрижи за родилката. Понякога съм готова да се закълна, че нашата Роули разбира от лечение много повече от всеки лондонски лекар. При това, като се изключи годината в Лондон, тя е прекарала целия си живот в Кемъри. Често съм я чувала да казва, че единствената й цел е да живее и да умре там, където се е родила. Мястото й било тук и никъде другаде. Тя обича Ричард и много цени червената му коса. Знам, че ще се погрижи и за жена му, и за първото му дете… Знаеш ли, Ричард ми липсва — призна замислено тя. — Но той харесва Шотландия и държи да живее там. А и трябва да управлява наследството си. Дядо със сигурност щеше да се радва, ако можеше да го види, макар че непременно щеше да го укори, че е станал твърде много англичанин. Но що се отнася до Реа — смени темата дукесата и преценяващо присви очи, оглеждайки внимателно дъщеря си и придружителя й, който очевидно беше влюбен до уши, — смятам, че имаме още много време. Вярно е, че вече получихме няколко предложения за женитба, но джентълмените или бяха бедни като църковни мишки и се надяваха да се сдобият със средства за живот, или бяха застаряващи развратници, които бързаха да си създадат семейство, преди да е станало много късно. Имаше и влюбени млади петлета, които непрекъснато рецитираха стихове и ужасно ме нервираха, повярвай ми. Досега не сме срещали особени трудности в отклоняването на предложенията, защото Реа твърдо отказваше да се среща с ухажорите си.
	Освен това съм сигурна, че повечето младежи ужасно се страхуваха от Люсиен. Нали знаеш, няма нищо по-лошо от това да имаш за тъст някогашен донжуан.
	— Напълно разбирам, че Люсиен вдъхва страх на доста хора, особено когато съвестта им не е много чиста. Когато Мери и Анна достигнат възрастта на Реа Клер, Терънс ще се вживее отново в ролята си на генерал — заяви убедено лейди Мери. — Сигурно ще принуди поне половината ухажори да отидат в армията, само за да му се харесат, макар че те ще го сторят по-скоро за да се изплъзнат от орловия му поглед. — Тя се засмя с изгледа с обич мъжа си, който също се беше запътил към брега на езерото.
	Както черен облак затъмнява ярко блесналото слънце, така и усмивката на лейди Мери внезапно избледня и в очите й се спусна мрак. Чужди и добре познати лица, екзотични местности и накъсани, неясни събития се понесоха с дива скорост пред духовния й взор.
	— Какво има? — пошепна загрижено дукесата, забелязала странния израз върху иначе веселото лице на сестра си. — Какво стана? Лошо ли ти е? Защо не пийнеш глътка вино… — Внезапно дукесата замлъкна. Мисълта, който я осени, я накара да потръпне от студ. — Имала си видение, нали, Мери? Затова пристигнахте един ден по-рано. Права ли съм? — попита беззвучно тя.
	Лейди Мери се обърна бавно към сестра си. Тя живееше отдавна с проклятието на Второто лице и много добре знаеше какво предвещаваха виденията й. Не можеше да лъже Сабрина. Сестра й имаше право да узнае истината.
	— Да, Рина — отвърна тихо тя и потвърди най-лошите опасения на дукесата. — Имах видение.
	— Господи, толкова отдавна не беше се случвало, че аз почти бях забравила пророчествата ти — прошепна като на себе си дукесата и смръщи загрижено чело.
	— Знам — промълви тъжно Мери. — Аз също се надявах, че проклетите видения са изчезнали веднъж завинаги. — В гласа й звучеше необичайна грубост.
	Тя се обърна към сестра си и смело посрещна погледа й, макар че по ресниците й бяха надвиснали сълзи.
	— Животът ни беше станал истинска идилия. Предполагам, че сме прекалили. Само да можех да ти разкажа от какво точно се страхувам, Рина — заговори виновно тя и сви ръце в юмруци. — Чувствам се толкова безпомощна. Винаги е било така. Тези проклети видения ми внушават само страх. Понякога предпочитам ужасното да се случи, без да съм го предвидила. Страшно е да знаеш, че нещо идва, и да седиш бездейна, без да можеш да предприемеш нищо, за да го предотвратиш. — Тя потисна риданието си и продължи: — Не мислиш ли, че преди сто години щяха да ме изгорят на кладата като магьосница?
	— О, Мери, милата ми, сладка Мери — започна да я утешава Сабрина, — само да можех да ги помогна. Иска ми се да излича от съзнанието ти тези мъчителни видения, да ги изгоря, но ти знаеш, че това е извън човешките възможности. Това е предопределение, Мери. Припомни си колко пъти си ни помагала. Ти спаси мен и Ричард от сигурна смърт. Може би днешното ти видение ще ни помогне да избегнем някое страшно нещастие — заключи тя и стисна студената ръка на сестра си. — А сега те моля да ми разкажеш какво си видяла. Сподели го с мен, без да се страхуваш.
	— Видях вода, Рина — започна с предрезгавял от сълзи глас лейди Мери. — Видях дълбока, не, тъмна вода. Тъмна вода, която ме обгръща. Усетих гнилия й дъх. Почувствах се омърсена, освен това водата ме повлече към дъното. Беше толкова черно, толкова ужасно! — проплака тя и зарови лице в ръцете си. — Стана ми студено — зашепна отново тя — и изпитах безименен страх. Това беше смъртта… — Гласът й пресекна. — После видях нещо златно, което блещукаше като звезда в дълбините. А над него се носеха дракони! Господи, помогни ми! Сигурно ме смяташ за луда, Рина, но аз наистина видях дракони. Те се зъбеха и фучаха и дори отдалеч личеше колко са опасни. Оттогава постоянно виждам отвратителни червени и зелени дракони. Преследват ме дори насън. Понякога ми се иска да ги докосна, друг път се отдръпвам ужасено. Толкова съм объркана, Рина!
	Мери вдигна обляното си в сълзи лице, погледна синьото небе и вдъхна дълбоко уханието на топлия летен следобед.
	— Ти ще ме намразиш. Ще ме презреш, че съм донесла тъмните си предчувствия в Кемъри. Но, Рина! — Мери стисна до болка ръката на сестра си. — Аз видях лицето ти, изпълнено с тъга. Видях очите ти, разширени от ужас. Как бих могла да си замълча, да не те предупредя? — проплака умолително тя.
	Сабрина, дукеса Кемъри, преглътна буцата, заседнала в гърлото й, и притисна силно до себе си спящото в скута й дете. Очите й претърсиха хоризонта, сякаш искаха да открият нещо — но какво? Каква беше тази опасност, откъде щеше да дойде тя? Сабрина проследи с поглед мъжа си, който бавно крачеше към нея по моравата, придружен от Терънс. Толкова й се искаше да протегне ръце към него, да потърси утехата му, да се приюти в силните му обятия. Но нямаше да го направи. Не беше в състояние да се помръдне, да проговори. Страшното видение на Мери бе завладяло и нея, беше я вцепенило и тя можеше само да се взира с невиждащи очи в милите на сърцето й хора, безпомощна да ги защити. Надвисналата над Кемъри трагедия щеше да прониже обитателите му право в сърцата — а тя можеше само да стои и да чака бурята да се разрази.


>	Трета глава
E>
P>
	Огънят, който изглежда угаснал,
	често тлее под пепелта.
P$
@	Пиер Корней
E$

	_Венеция, есента на 1769 година_
	Под Моста на въздишките тъмните води на Рио де Палацо се къдреха на мътни вълни зад кила на плъзгащата се бавно гондола. Филигранните розови и бели мраморни арки и колони на Двореца на дожите се издигаха като стена от светлина от тъмните дълбини на канала, а насреща им, в крещящо противоречие с тях, се възправяше заплашителната грамада на Поци, ужасния затвор, в който гниеха нещастниците на Венеция. Ужасяващото му присъствие бе дало името на Моста на въздишките, защото много малко от онези, които бяха минали по този мост, за да бъдат захвърлени във влажните затворнически килии, успяваха да видят отново светлината на деня.
	Самотна и мълчалива, в гондолата седеше женска фигура в траурни одежди. Дългата, стройна лодка тъкмо бе прекосила залива на Сан Марко, защото идваше от църквата „Сан Джорджо Маджоре“, където тъгуващата жена бе отдала последна почит на скъпия покойник. С бавни, равномерни удари на веслото гондолиерът водеше лодката си по дългите, извиващи се канали, които проникваха в самото сърце на града, някогашния блестящ бисер на Адриатическото крайбрежие. Златните кубета на катедралата „Сан Марко“ все още блестяха под италианското слънце, а много от мраморните палати на някога могъщите търговски князе все още бяха обитаеми, макар че твърде малко хора можеха да си позволят днес скъпото удоволствие на безделието. Ала мързелът гризеше града и хората му, постоянното израждане на духа и разума беше почти толкова разрушително, колкото и гнилата вода, която се плискаше в рушащите се основи на сградите.
	През този постоянно разрастващ се упадък се движеше Ла Роза Триете, Тъгуващата Роза, една от скандално известните и най-желани куртизанки на Венеция. Жителите на града я бяха нарекли с това име, защото винаги беше облечена в черно и носеше в косата си една-единствена червена роза. От цялата й фигура се излъчваше тайнственост — а и никой не беше виждал лицето й. В град като Венеция, където маската не е нещо необичайно, в който аристократи и селяни, благородни дами и уличници, графове и жигола се движат свободно, без да се боят, че ще ги разпознаят, Ла Роза Триете се държеше настрана от светската суматоха. Лицето и истинското й име оставаха неизвестни дори за най-пламенните и богати обожатели. Но тя беше красива — истинска мадона, твърдяха мнозина — и цяла Венеция беше убедена в това. Защото веднъж или два пъти в годината, по време на карнавала или на някой голям бал, Ла Роза Триете изоставяше обичайното си було, захвърляше и доминото, което покриваше цялото й лице, и слагаше вместо него една изключително необичайна маска. Половината й лице, от брадичката до корените на косата, беше покрито с черна коприна, но другата половина оставаше открита. Твърдеше се, че класическите й черти излъчвали ангелска невинност, а бледите й коси и очи блестяха като звезди на среднощно небе.
	Никой не знаеше със сигурност защо Ла Роза Триете носи винаги черно и се кичи с червени рози, макар някои ревнивки да твърдяха, че това е само трик, за да прави по-силно впечатление. Други обаче, които изглеждаха по-добре осведомени, обясняваха, че тъгува за семейството и истинската си любов, загинали след родова вендета. Ето че днес Тъгуващата роза погребваше последния си близък. Тъгата й беше искрена, защото починалият беше любимият й брат, Ил Принчипе Биондо, Русокосият принц, както го наричаха богатите дами от аристокрацията, чийто любимец беше. Бяха го намерили в мръсните води на канала със забит в гърба стилет.
	С маниерите си на принц и с красивото си лице той възхищаваше скучаещите дами на Венеция и с удоволствие играеше ролята на техен придружител, когато мъжете им си позволяваха други удоволствия, за които се заплащаше. За дамите той беше постоянен компаньон, слуга, доверено лице и спътник, придворен шут и любовник — винаги на тяхно разположение. Може би Ил Принчипе Биондо се беше вживял твърде много в ролята си на жиголо и някой ревнив съпруг бе решил да се освободи от съперника. А може би някоя разгневена аристократка или бивша благодетелка бе поискала да си го върне и беше позорно отблъсната? А може би Ил Принчипе Биондо беше обидил някоя влиятелна личност или бе хвърлил око на съпругата или любовницата на някой негодник? Той се славеше с презрителното си отношение към всички, които считаше за по-нисши от себе си, както и към онези, от които не можеше да се очаква изгода. Твърде често, когато беше пил повечко портвайн или пунш, Русокосият принц даваше воля на хапливия си език и саркастичните му забележки засягаха дори силните на деня. Никой не беше пощаден от отровните му стрели, освен може би Роза Триете, макар че никой не знаеше в какви отношения са двамата и какво се разиграва между тях в разкошния дворец точно зад Кана ле Гранде, който бяха наели.
	— Lui e morto! II Principe Biondo e morto! — Пронизителният вик отекна в тъмните сенки на канала, когато гондолата с Ла Роза Триете се плъзна под един мост, отрупан със зрители, някои от които бяха присъствали на погребението. Във водата се посипаха рози и гондолата продължи пътя си от другата страна на моста, придружавана от виковете на оплаквачките.
	Внезапно от гърлото на облечената в черно фигура се изтръгна тих смях, после тесните й рамене се разтрепериха и смехът се извиси в необуздан, истеричен изблик на веселие. Гондолиерът се прекръсти страхливо, защото кикотът не преставаше, но се успокои, когато пронизителният смях премина в задавено хълцане. Увитата в наметка фигура едва си поемаше въздух.
	Ла Роза Триете вдигна с трепереща ръка розата, паднала в скута й, целуна я и вдъхна дълбоко сладкия й аромат. Той беше мъртъв. Днес бе предала тялото му на черната земя. Беше я оставил сама в изгнаничеството. Как посмя да й причини това? Как посмя да я остави да страда сама? Господи, само да можеше да го измъкне от гроба му! Със сигурност щеше да го направи. Проклетник такъв, той нямаше право да умира!
	Гондолата се опря до кея на елегантен дворец в бароков стил, излъчващ някакво странно достойнство. По широките мраморни стъпала, които водеха към водата, се тълпяха лакеи в ливреи, готови да се притекат на помощ на господарката си при слизането от люлеещата се гондола, още щом обутото й в сатенена обувка краче стъпи на покритата с килим стълба.
	Никога преди това стълбите не са ми се стрували толкова стръмни, каза си обезсърчено Ла Роза Триете, когато се препъна за втори път, но все пак успя да се изправи, преди внимателният лакей да й се е притекъл на помощ. Тя изкачи решително оставащите стъпала и прошумя с полите си през красиво резбованите двойни врати. Краката й стъпваха твърдо върху мраморния под. Положи ръката си върху парапета и се запъти към частните си покои на горния етаж. Забулената й глава беше леко приведена, когато влезе през голямата врата и черната й фигура се отрази стократно в огледалните стени. Мебелите в стаята бяха в стил рококо. Богато резбовани, позлатени масички и тапицирани с яркочервена копринена дамаска столове и дивани създаваха ярки цветни точки. От изрисувания с фрески таван висяха блещукащи полилеи. Потънала в мислите си, Ла Роза Триете наблюдаваше треперещите сенки, които танцуваха по ленивите води на канала.
	— Mi scusi, Signora — проговори тихо, почти шепнешком София, камериерка и постоянна сянка на Тъгуващата Роза, която се боеше да наруши размишленията на господарката си. — Казах му, че не искате да го видите, но той твърди, че не е така — обясни тя и отчаяно закърши ръце. — Казах му, че днес сте погребали брат си, и сте много тъжна.
	— Кой смее да смущава тъгата ми? — попита Ла Роза Триете.
	— Аз — отговори конт Николо Руджери и се надигна от стола си. Високата кадифена облегалка го бе скрила от погледа на Тъгуващата Роза. Той стана и се запъти към нея по начин, който подсказваше, че има пълното право да се намира в салона й. Небрежната му елегантност и дръзкото държание говореха сами за себе си, зад тях се криеха поколения аристократични привилегии и богатство. Той не беше вече млад и животът, който водеше, бе оставил своите следи върху тясното му лице. Дълбоки бръчки прорязваха страните му от благородно извития нос до чувствената уста, която с течение на годините се беше разкривила в презрителна гримаса. Леко приведените рамене му придаваха изтощен вид, ленивият, изпълнен с досада израз в очите му отразяваше истинските му чувства.
	— Ники. — Ла роза Триете прошепна меко името на своя любовник и приятел. След кратко колебание тя се хвърли в протегнатите му ръце, познати й от седемнадесет години.
	Контът погледна над забулената й глава към бдителната камериерка и с властно движение й заповяда да напусне стаята, без да обръща внимание на ревността, изписана по старото женско лице. София не можеше да допусне друг да се заеме с утешаването на господарката й.
	— Той е мъртъв, Ники — изхълца Ла Роза Триете. — Напусна ме завинаги. Какво ще правя без него? Той беше част от мен. Толкова ще ми липсва, Ники — прошепна през плач тя. После вдигна поглед към лицето на конта и се сгуши в силните му ръце. — Само ти ми оставаш. Ти идваш винаги когато имам нужда от теб. Защо го правиш? — попита тя и светлосините й очи заблестяха със странен блясък.
	Контът се усмихна.
	— Защото не съм длъжен да го правя. Защото решението е изцяло мое. Онова, което ни свързва, не е принуда. Затова сме приятели и до днес. Мисля, че се разбираме, съкровище. Ти не поставяш правила, които съм задължен да спазвам, аз също не те обвързвам с нищо. Не те осъждам. Приемам те такава, каквато си, ти ме приемаш, какъвто съм.
	— Никога ли не ти се е искало да не съм куртизанка? — попита жената, поставяйки въпроса, който я беше измъчвал години наред. — Да вляза с гордо вдигната глава в дома ти и да бъда представена на жена ти, без да се срамуваш от мен?
	Контът избухна в смях и я притисна още по-силно до себе си. Смутена от този изблик на веселие, Ла Роза Триете се опита да се изплъзне от прегръдката му.
	— Благодаря на небето, че ме е избавило от тази среща. Жена ми е страшно досадна, скъпа моя. Освен това ти нямаш никаква причина да се срамуваш, защото много често съм се питал по какво всъщност се различаваш от жена ми. Тя се нарича благородна дама, а ти си… — Той замлъкна и вдигна рамене. — Но тя има любовници също като повечето дами в този град. За разлика от нея, ти, скъпа моя, си честна поне в това отношение.
	— Благодаря ти — прошепна Тъгуващата роза и от гласа й полъхна сарказъм. — Дори не съм подозирала, че ще съм предмет на такова възхищение.
	— Разбира се, може да се предполага, че в миналото ти е скрито нещо, което не си ми казала — продължи с мек укор той. — Понякога се държиш като истинска аристократка, макар че не ти е в природата да подражаваш на високопоставените дами. Дори напротив, някои от най-изисканите жени на Венеция копират черното ти облекло, но нито една не може да се мери с теб, любов моя.
	Ла Роза Триете въздъхна.
	— Радвам се, че дойде. Вече започвам да забравям тъгата си. Знам, че не обичаше особено много брат ми, но той беше всичко, което имах. — В очите й заблестяха сълзи. — И сега, след като той си отиде, не ми остава нищо. Нищичко! Миналото ми умря заедно с него. Аз останах сама. Много скоро ще ме напуснеш и ти.
	— Не — възрази контът и в очите му светна решителност. — Ще те накарам да забравиш, ma rosa triste. Искам да мислиш само за мен. От днес нататък аз ще бъда всичко за теб. Ще те накарам да се смееш и да викаш от любов — обеща той и устните му се сляха с нейните, принудиха я да забрави мъката си под напора на страстта. С внезапно движение на стройното си тяло той я вдигна на ръце и я отнесе в спалнята, която познаваше не по-зле от своята. Положи я на покритото с кожи легло и опитните му ръце започнаха да я събличат с необичайна нежност. Черната коприна се свлече на пода и разкри алабастровото й тяло.
	— Ти си все така красива, както и преди петнайсет години, когато за първи път спахме заедно — пошепна той и побърза да се освободи от дрехите си. После застана пред леглото и се вгледа в гладката й кожа, бледа и сякаш прозрачна. Гърдите й бяха малки и нежни като на младо момиче и контът усети как страстта му се разгаря, сякаш отново беше станал млад мъж, дошъл за първи път при жена. Прекрасната й сребърно руса коса падаше чак до хълбоците и го примамваше да я помилва.
	— Ласкаеш ме, Ники, но вече ми е все едно как изглеждам — призна открито Ла Роза Триете. Тя не тъгуваше за погубената си младост. — Вярно е, че кожата ми е загубила част от блясъка си, но с течение на годините придобих опит — промълви изкусително тя, протегна ръце и го привлече върху себе си. — Мога да те задоволя много по-добре, отколкото когато бях на шестнайсет. Мисля, че размяната е почтена — усмихна се тя. — А сега ме накарай да забравя, Ники. Искам да забравя целия свят, да останем само ние двамата. Не искам споменът да се промъкне помежду ни. Не и днес, Ники, не и тази нощ.
	Така Ла Роза Триете забрави мъката си. През следващите няколко седмици отново я виждаха в компанията на конта, на всеки бал, карнавал, соаре и всички останали забавления, с които изобилстваше Венеция. Ла Роза Триете търсеше забрава както сред блещукащото великолепие на дворците покрай канала, така и в мръсните игрални домове по тесните задни улички. Дори когато контът напусна Венеция, за да посети именията си в провинцията, тя продължи да се скита из града, вечно неспокойна, вечно търсейки някого или нещо, което да й помогне да забрави тъгата си.
	Ала пред саморазрушителната пътека към ада, по която бе поела Тъгуващата Роза, скоро бе издигната бариера. Бе й съдено да промени посоката си при една случайна среща, след един подслушан разговор, който предизвика цяла върволица от събития, едно от друго по-ужасни. Никой от участниците в тях не си бе представял дори и в най-страшните си сънища, че подобно нещо е възможно да се случи. Ехото от тази среща отекна далече зад тихите канали на Венеция.
	Всичко започна на един бал с маски в Палацо Калчини. В голямата бална зала се тълпяха маскирани гости от всички слоеве на населението, като се започне със свещениците, които прикриваха обета си за целомъдрие под маски с клюнове и черни копринени качулки, мине се през обеднелите аристократи и просяците, които криеха под домината истинската си самоличност и празните си кесии, и се стигне до невероятно богатите, които можеха да си позволят да изгубят големи суми на игралната маса и да се смесят с простия народ, макар че ръцете им бяха отрупани със скъпоценности.
	Ла Роза Триете, облечена в черно копринено кадифе, затъкнала кървавочервена роза в ненапудрените си сребърноруси коси, се движеше с грация и сигурност от група на група, говореше превъзходно френски, италиански и английски, тук се шегуваше с някой френски граф, там губеше пари от груб италиански лодкар или укоряваше някой английски лорд за проявеното нахалство, макар да му намекваше, че още преди края на нощта ще си уговори среща с него.
	Накрая Ла Роза Триете се установи като черна вдовица в един тъмен ъгъл и се заобиколи с цяла тълпа обожатели, всеки от които се надяваше да бъде щастливецът, избран да прекара един час насаме с нея. Защото нямаше по-добър начин да докажеш мъжествеността си от това да прекараш една любовна нощ с Ла Роза Триете, куртизанката, която често отказваше благоволението си дори на най-високопоставените господа. С кристална чаша, пълна с вино, в едната си ръка и ветрило от черни пера в другата, Тъгуващата роза оглеждаше с циничен поглед тълпата придворни наоколо. Пъстрото множество и натрапчивото внимание на мъжете започваха да й досаждат. Твърде често беше присъствала на подобни забавления.
	Висок, малко простоват смях събуди вниманието й и тя насочи презрително развеселен поглед към жената, която бе смутила мислите й. Смеещата се личност беше едра и пълна и очевидно се стремеше да стане обект на внимание. На младини вероятно се беше радвала на известен интерес от страна на обществото, тъй като по лицето й още личаха следите на някогашната красота, но сега разчиташе повече на височината на гласа си. Овална черна маска скриваше лицето й, но не можеше да скрие двойната брадичка. Гъстата й коса беше обилно напудрена, във високия кок бяха вплетени перлени нанизи, закопчани с рубинени и диамантени игли. Яркочервена копринена рокля покриваше стегнатото до непоносимост тяло. Но Ла Роза Триете не обърна никакво внимание на величествената фигура в червено.
	Стресна я името, което непознатата беше произнесла с подчертана небрежност, сякаш го употребяваше много често.
	Светлосините очи не куртизанката се втренчиха в скучаещия млад мъж, който въртеше между пръстите свалената си маска, но не смееше да напусне мястото си до дебелата жена. Момчето изглеждаше добре и очевидно беше на не повече от седемнадесет години. Видът му беше мрачен, сякаш обвиняваше семейството си, че го е разглезило твърде много и е направило от него намусения млад денди, който все още се държеше за полите на майка си. Сега цялото внимание беше съсредоточено върху него и това очевидно му доставяше удоволствие, защото се изпъчи и се усмихна самодоволно.
	— Синът ми е полубрат на дукесата — обясняваше контесата и гласът й отекваше като гръм в залата, чак до наострилата уши Ла Роза Триете. — За нещастие дукесата и блаженопочившият ми съпруг имаха някои дребни недоразумения. Той беше маркиз и случайно й беше баща. Това е истината — подчерта настойчиво контесата, забелязала недоверчивите погледи на слушателите си, и обвинително вдигна отрупаната си с пръстени ръка. — Кълна се в гроба на майка си. Аз бях трета жена на Джеймс, той беше вторият ми съпруг, но нали разбирате, беше много по-възрастен от мен — прибави с тъжно лице тя. — Дукесата, брат й и сестра й са от първия брак на Джеймс и са англичани. Бракът е бил нещастен, но дамата е била много богата. Боя се, че маркизът занемаряваше задълженията си към децата. Но пък кой можеше да подозира, че един ден малката ще стане съпруга на дук? Тя много прилича на мъжа ми и когато един ден се срещнаха, той просто не беше на себе си от гордост. Тя обаче — продължи с унил глас контесата — не пожела да погребе миналото и не прости на баща си, че не се е грижил достатъчно за нея. Дукът обаче е истински мъж. Той прояви разбиране и даде значителна сума на Джеймс като обезщетение за сключения без съгласието му брак. Мисля, че мъж с неговото положение и богатство може да си позволи да се погрижи за издръжката на тъста и тъщата си. Само си представете — извика тя и вдигна гордо кралски фризираната си глава, — аз съм тъща на дук Кемъри, макар и несъща. А той е един от най-важните хора в Англия. Това е истината.
	Ла Роза Триете стоеше като колона от черен мрамор. Днес бе чула името на човека, когото преди цяло десетилетие се беше заклела да забрави завинаги. Само звукът на омразното име накара сърцето й да се свие на топка в гърдите. Страните й се обляха в руменина.
	— Сега обаче, след като любимият ми съпруг си отиде от този свят — продължи контесата и попи сълзите си с мека копринена кърпичка, — аз сметнах, че дукесата трябва да бъде осведомена за смъртта на баща си. И след като голямото препятствие вече е отстранено, реших да й дам възможност да се запознае с брат си. Това е естествено, n’e vero?
	— Не съм много сигурен, че искам да отида в Лондон — отбеляза младежът и нацупи красивата си уста.
	Контесата го плесна доста силно по ръката с ветрилото си и никак не се трогна от болезнения му вик.
	— Ти да мълчиш! Досега никой не те е поканил. На твое място бих посрещнала една такава покана с радост и благодарност, защото съм чувала, че Кемъри е не по-малко разкошен от Версай.
	— Ако не се лъжа — заговори с преувеличено учтив тон една от присъстващите матрони, — маркизът умря преди повече от две години, така ли е, контесо? Защо още не сте посетили дукесата, която наричате своя несъща дъщеря?
	Контесата втренчи отровен поглед във възрастната жена.
	— Ще ви кажа само едно, синьора Перели — отвърна тя, защото старата интригантка беше известна надлъж и нашир, — и то е наистина необикновено. — Тя вдигна презрително рамене, за да покаже колко малко държи на мнението на околните. — Моята несъща дъщеря й съпругът й, дук Кемъри, се ожениха по любов. Това изглежда доста странно, защото, както сигурно знаете, лицето му е обезобразено от дълбок белег. Този мъж прилича на истински дявол и характерът му е дяволски — обясни развълнувано тя и вдигна ръце като за молитва. Но всички inglesi са странни хора. Казвам ви го от опит, все пак бях омъжена за Джеймс цели петнадесет години. Понякога са толкова студени, да не говорим за страната им. Да, както вече казах, този брак по любов е наистина необичаен, но когато писах в Кемъри, дукесата тъкмо беше родила близнаци. Близнаци! Можете ли да си представите подобно нещо? Дукът и дукесата не са някои новобрачни, много добре помня, че се ожениха преди почти двадесет години.
	— Наистина не е за вярване!
	— О, да, но кой е истинският баща?
	— Дукът — отговори с пълна убеденост контесата. — Моите лондонски приятели ме осведомиха, че в семейство Доминик от много поколения насам се раждат близнаци. Освен това чух, че момчето и момичето са руси като дука. Няма съмнение, че той е бащата. Затова и отложих пътуването си — обясни с достойнство контесата. — Раждането било много тежко и дукесата дълго не могла да се възстанови. И това не е чудно. Близнаци, и то на нейната възраст, това наистина е… — В този миг в залата се разнесе странен вик и контесата се стресна. — Che cosa e quello? — попита тя, огледа пълния салон и хвърли унищожителен поглед към сина си. — Ти ли вдигна този адски шум?
	Младият Джулио отвори уста, за да протестира, но първо отстъпи крачка назад, преди да е посмял да заговори.
	— Разбира се, че не, мамо.
	— Надявам се да не лъжеш. Моля се никога вече да не чуя такъв страшен крясък. Направо настръхнах — промърмори контесата и започна да си вее с ветрилото. — Джулио, иди да донесеш на майка си нещо за пиене. Усещам как ми прилошава. Да, докъде бяхме стигнали? Ах, сетих се… — продължи контесата и погледна след сина си, който тъкмо минаваше покрай ъгъла на Ла Роза Триете.
	— Signora! Signora! Che cosa c’e? — извика изплашено София, когато господарката й се втурна като вихър по широкото стълбище и задъханата камериерка едва успяваше да я следва. Когато София стигна до вратата към частните покои на господарката си, тя вече беше заключена отвътре. Старата жена спря пред вратата и очите й се разшириха от страх, докато се вслушваше в бурята, която бушуваше вътре. При всеки нов трясък от чупещо се стъкло камериерката се прекръстваше страхливо.
	— Dio mio — прошепна София, все още задъхана от изкачването, но в този миг нещо се удари във вратата и тя отскочи уплашено назад. Прекръсти се отново, за да се предпази от злото, което бе тласнало господарката й към този пристъп на ярост.
	Застанала в средата на стаята, Ла Роза Триете огледа учудено остатъците от елегантната си спалня, пое си дълбоко въздух и рухна на леглото. През отворената врата се виждаше, че и салонът е напълно опустошен, макар че тя не помнеше кога и как беше извършила това.
	— Близнаци! — изкрещя гневно жената. — Как смее! Близнаци! — Тя се претърколи върху леглото и задуши виковете си в кожите, после като бясна заудря с юмруци по таблата. — Проклет да е! Дано черната му душа се пържи в ада! Той е виновен. Само той! Мразя го, мразя го! Само като си помисля какво ми причини. Всичко ми отне, всичко. Мразя те, Люсиен!
	Хълцайки отчаяно, Ла Роза Триете стана и се препъна в наметката си. Дръпна я с диво движение и се запъти олюлявайки се към строшеното огледало, увиснало накриво върху ламперията. Развърза с треперещи пръсти панделките, които придържаха плътно прилепналата към лицето й маска. Нито веднъж през тези осемнадесет години не беше виждала лицето си без нея. Беше се заклела да не посяга никога към маската, но сега…
	Без да мисли какво прави, тя дръпна маската и разкри лицето си. Нечовешки вик отекна в помещението. Ла Роза Триете изгледа като замаяна дългия, ръбест белег, който пресичаше бузата й от брадичката до слепоочието и обезобразяваше съвършените черти на лицето й. Отокът имаше отвратителен лилав цвят, а краят на белега извиваше устата й надолу и превръщаше лицето й в презрителна гримаса. Колкото по-дълго Ла Роза Триете гледаше страшния белег, толкова повече той приемаше формата на небрежно изписано L, което я беше белязало за вечността с името на Люсиен.
	Ла Роза Триете наблюдаваше отражението си в огледалото и сякаш не беше в състояние да повярва колко е обезобразена. Колко от венецианските аристократи и от другите мъже, които бе познавала, биха дали цялото си състояние, за да видят истинския й лик? Веднъж или два пъти, замаяни от любов или пияни посетители се бяха опитали да издърпат маската от лицето й. Но пред покоите й винаги стояха по двама едри, силни лакеи — най-вече за такива случаи, — които моментално изхвърляха дръзкия джентълмен от дома на господарката си. Само веднъж, преди много години, малко след като бяха дошли във Венеция, един мъж бе успял да види лицето й. Беше се случило, преди тя да е станала известна и могъща както сега, когато никой не смееше да я обижда, защото имаше много влиятелни приятели и любовници и само една тихо пошепната дума в подходящото ухо беше достатъчна виновникът да изчезне завинаги.
	Ла Роза Триете нямаше спомен от тази нощ. Беше вечеряла насаме с някакъв господин и преди да отгатне намеренията му, той смъкна маската от лицето й. Ужасеният му поглед й причиняваше болка и досега. Вече не помнеше какво бе станало през онзи ужасен миг на разголване. По някое време в стаята влезе Пърси и я намери застанала пред мъжа, от чиито гърди стърчеше нож. Пърси й помогна да отнесат трупа и никой никога не узна къде е изчезнал мъжът. За нея това беше ценен урок и от този ден нататък тя не позволи никому да я изненада. Дори контът не беше виждал лицето й. Той уважаваше интимната й сфера, уважаваше и основанията й да крие лицето си под маска. Може би усещаше дори възбуда да спи с жена, чието лице не би познал, ако го видеше без маска. Много мъже изпитваха същото. Те се наслаждаваха на тайната, която я обгръщаше, и само тя знаеше истината.
	Тя не беше Ла Роза Триете. Тя беше Кейт! Лейди Катрин Андърс, внучка на седмия дук Кемъри и братовчедка на Люсиен Доминик. Кемъри трябваше да принадлежи на нея и на Пърси, не на Люсиен. Двамата с Пърси трябваше да живеят в прекрасната стара къща, не Люсиен. Пърси. Милият, сладък Пърси. А розите? Червените рози? Разбира се, те трябваше да й напомнят за Англия. За милата на сърцето й Англия. За родната земя, от която я прогони Люсиен.
	Люсиен ми открадна всичко, каза си Кейт и помилва с трепереща ръка обезобразеното си лице. Заради него умря и Пърси. Пърси беше мъртъв! Погледът на Кейт се устреми към картината, като по чудо останала пощадена от яростния й пристъп. Картината беше драпирана с черен край и можеше да бъде портрет на самата нея, толкова еднакви бяха двамата. Но тя представляваше изображение на млад мъж, облечен в синьо кадифе според модата отпреди двадесет години. Меко извитите устни се усмихваха любезно, очите с цвят на шери сякаш се надсмиваха над света. Той беше толкова красив, когато бе позирал за този портрет, толкова съвършен. Същият като нея, само че в мъжки дрехи. Очите на Кейт се напълниха със сълзи и образът на Пърси се размаза пред погледа й, защото си беше припомнила многото им общи преживявания, особено времето, прекарано в Кемъри. Вкорененият дълбоко в душата й гняв се надигна като буря. Дните в Кемъри бяха толкова прекрасни…
	На света съществуваха само те двамата и така трябваше да бъде винаги. Дори краткият й брак с лорд Чарлс Андърс не промени нищо в чувствата й към Пърси — даже съпругът не беше в състояние да разкъса особената връзка между близнаците. Разбира се, тя не обичаше Чарлс и той никога не беше представлявал сериозна конкуренция за Пърси. Омъжи се само заради богатството и титлата му. Един ден той трябваше да наследи значително имущество от баща си, граф Грийнбъроу, трябваше да получи и титлата на старика. Но съдбата пожела графът да надживее сина си и титлата премина в ръцете на някакъв братовчед. Кейт вече се чувстваше като графиня и изведнъж, преди да е успяла дори да мигне, се оказа заможна млада вдовица, измамена от смъртта.
	От другата страна беше съпругата на Пърси, лейди Ан, която си въобразяваше, че обичта, която Пърси изпитваше към Кейт, трябва да принадлежи само на нея. Тя непрекъснато се опитваше да раздели близнаците, но така и не успя да го стори. Пърси не можеше да изостави своята Кейт на произвола на съдбата — защото единият не беше нищо без другия. Пърси се ожени за лейди Ан само заради парите й. Двамата отдавна бяха изхарчили всичко, получено от починалия съпруг на Кейт, и бяха останали съвсем без средства. За съжаление бракът на Пърси също не им помогна много, защото парите на лейди Ан не стигнаха за дълго, особено след като се установиха във Венеция. Когато настанаха трудни времена, онази сива мишка, съпругата на Пърси, избяга в Англия, в сигурния скут на семейството си, и остави Кейт и Пърси на съдбата им. Всъщност, Кейт се радваше, че най-после се е отървала от английската мисис и проклетите й хлапета. Кейт неволно се усмихна при мисълта за лейди Ан, която си седеше в Англия и дори не подозираше, че е вдовица. Ако зависеше от нея, тя нямаше да го узнае още дълго, дълго време.
	Тя и Пърси бяха силни и оцеляха през дългата първа зима във Венеция. Но Кейт постоянно си повтаряше, че всичко можеше да бъде другояче. Ако не се беше родил Люсиен, тя и Пърси щяха да станат законни наследници на Кемъри. Те щяха да бъдат благословените от съдбата, хората с богатство и влияние. Но не, те си останаха само бедните братовчеди, които получаваха трохите от трапезата. Кейт се взираше като хипнотизирана в обезобразеното си лице и се припомняше едно по едно страшните преживявания, които беше имала през онзи ужасен ден в малката английска гостилница, когато Пърси и Люсиен се бореха да си отнемат пистолета и той неочаквано гръмна. Куршумът разкъса бузата й и тя се строполи в локва кръв. Макар че кръвта, която трябваше да се пролее в онзи злокобен ден, трябваше да бъде на Люсиен.
	Планът им не можа да се осъществи, но с Люсиен винаги се случваше така. Кейт се изсмя хрипкаво и си припомни колко пъти тя и Пърси напразно се бяха опитвали да сложат край на живота му. Но братовчед им сякаш имаше девет живота, като котките, и винаги успяваше да им се изплъзне. Бяха минали седемнадесет, не, вече осемнадесет години, откакто бе видяла за последен път Люсиен, и можеше да се надява, че дукът вече е изразходвал отредения му от съдбата късмет и разполага само с един-единствен живот.
	Кейт се обърна и с въздишка се запъти към леглото. Отпусна се изтощено върху меката кожа и си пожела да потъне в дълбок сън. Толкова беше уморена… Въпреки това не можеше да спи, не биваше да спи, още не. Първо трябваше да размисли. Пърси беше мъртъв и тя трябваше да отмъсти за смъртта му. Сладкият й Пърси беше мъртъв, а Люсиен живееше в Кемъри. Брат й беше мъртъв, а Люсиен беше създал близнаци.
	Кейт разтри туптящите си слепоочия и огледа разрушената си стая. Погледът й беше замъглен от непоносима болка. Трябваше да измисли нещо. Трябваше да намери начин да се отплати на Люсиен за стореното зло. Пърси не можеше да остане неотмъстен. Ще го направя, реши Кейт, прозина се и скри обезобразеното си лице в копринено меката кожа. Люсиен ще си плати, и то скъпо. Щеше да намери начин да му отмъсти, но сега… сега трябваше да спи. Утре щеше да има достатъчно време да обмисли как стори зло на Люсиен Доминик, дук Кемъри.


>	Четвърта глава
E>
P>
	Светлият ден отлетя,
	остава ни мракът:
	свършвайте, графиньо.
P$
@	Шекспир
E$

	Падащият рано мрак на късната есен бавно обгръщаше сивото небе над огромната метрополия Лондон. Гъст сивкав дим се виеше от хилядите червени и сиви комини на къщите, чиито обитатели се опитваха да се справят с влажния хлад, промъкващ се откъм Темза. Смрачаването бързо прогони оскъдната топлина на деня. Все едно дали семейството беше бедно и изгаряше последните скъпоценни парченца въглища в наемното си жилище в източната промишлена зона, или отегчен богаташ си топлеше ръцете на пращящия огън в някоя от кръчмите и гостилниците на Уайтчепъл и Лаймхаус, или някоя вечно заета прислужница разпалваше огъня в елегантния салон на господарски дом в някой от модните квартали около Ръсел, Баркли или Хановър Скуеър — те всички допринасяха за мръсния слой сажди, който беше надвиснал над града.
	По улиците все още се движеха усърдни продавачи, които предлагаха стоките си и непрекъснато размахваха звънчетата си, за да привлекат вниманието на минувачите. Примамливият аромат на пресни стриди, изложени на открити колички, както и на вчерашна риба, продавана на ниски цени на всеки ъгъл, се смесваше с отвратителната воня на отпадъците, които се събираха в откритите улични канали. Един силен дъжд щеше да бъде добре дошъл, за да отвлече всичко в Темза. Приятните миризми от количките на търговците, които предлагаха всевъзможни лакомства, все още привличаха купувачи на магарешко мляко, пресни плодове и зеленчуци. Някои от продавачите бяха нарамили последните остатъци от стоката си на табли и се превиваха под тежестта им по тесните калдъръмени улички на Лондон.
	Зад простиращите се на километри докове се издигаше гора от мачти, която се полюшваше напред-назад с прилива и отлива. Навсякъде по Темза, която разполовяваше Лондон, бяха хвърлили котва кораби, представящи всички морски нации по света, които търгуваха с постоянно разрастващата се британска империя. Виждаха се прастари търговски кораби с чуждестранни флагове, които газеха дълбоко, баркаси с широко разпрострени товарни мрежи, тежко натоварени бригантини и шхуни, които вече бяха разтоварили стоката си и чакаха товара за обратния път, крайбрежни рибари и речни баркаси, които познаваха отлично приливите и отливите и теченията на Темза. Дървените пристани скърцаха и трепереха под тежестта на безброй сандъци и бали, бъчви и щайги с всевъзможно съдържание. Екзотичните аромати на кафе и какао, на мускат, карамфил, меласа и пипер от Западна Индия, на тютюн от колониите и на безбройни сортове чай от Китай се смесваха с миризмата на пот от телата на докерите и моряците, които сваляха на сушата бали тънка коприна, генуезко кадифе и фини дантели от френските манастири, меки кожи от северозападните територии за палтата на дамите, бурета е брашно, дървен материал от другата страна на Атлантика и бъчви със стари вина и бренди от избите на континента.
	Лондонските докове постоянно бръмчаха като огромен кошер. Късокраки, набити уелсци теглеха тежко натоварени колички, другарите им от Съфолк не им отстъпваха по нищо. Едва когато тъмната, влажна мъгла се спусна над реката, работата лека-полека замря. Работниците се оттеглиха в любимите си кръчми и внезапно настъпилата тишина беше също така оглушителна, както и шумът, царял само до преди минути. Само тук-там по доковете се чуваха приглушени смехове и гласове от опушените, ярко осветени кръчми, скърцане на мачти и мекото плискане на реката срещу дървените корабни корпуси.
	„Стела Реал“, търговски кораб от Венеция, беше хвърлила котва преди доста време, беше разтоварила стоката си, пасажерите също бяха слезли на сушата. Едно странно трио пътници стъпи последно на пристанището. Плътно забулената жена, придружена от грамаден лакей, пристъпващ необичайно леко за човек с неговия ръст и мускули, беше забележително тиха, докато прастарата дребна жена, която тичаше след тях, не спираше да бъбри на някакъв чужд език.
	Тримата наеха файтон и потеглиха на път през тесните, покрити с калдъръм улички на най-стария лондонски квартал. Мрачният кочияш често размахваше камшика над развяващите се гриви на двата сиви коня. Очите под рунтавите черни вежди измерваха любопитно мълчаливата фигура на капрата, която сякаш не възприемаше забележителностите на града и шумовете по улиците, нито пък се тревожеше от все по-засилващия се студ.
	— Господарката ти е странна личност — не издържа най-сетне кочияшът и кимна с глава назад. — Кой би повярвал, че е англичанка? Исках само да проявя учтивост, честно. Да я поздравя с добре дошла в Лондон — уточни той и отвратено се изплю на улицата. — А как реагира изисканата дама? Даже не ме погледна. Чуй само какво ми каза: „Не ме правете на глупачка, добри човече, и разговаряйте почтително с мен, ако сте в състояние да го сторите — нещо, в което дълбоко се съмнявам. Случайно съм англичанка и говоря езика по-добре от хора като вас. И не се опитвайте да надувате цената, защото познавам Лондон доста по-добре от вас“ — имитира я подигравателно кочияшът и презрително изпухтя: — Питам те само едно, ако наистина познава Лондон по-добре от мен, защо прави тази обиколка? Никой нормален човек не би постъпил така. Все на мен се падат такива. Не стига, че нощта е отвратителна, ама и пътничката ми е луда… Не разбираш нито дума от онова, което ти казвам, нали? — продължи сърдито той и огледа внимателно безмълвния си спътник. — Нека, така е по-добре. Не искам да имам нищо общо е хора като теб, да го знаеш. Но въпреки това ще ти кажа още нещо. Аз съм честен човек, това е сигурно, и никак не ми е приятно да ме обвиняват в измама. Какво значение има англичанка ли е или италианка. Има си такси за возене и толкова. Така си е. Откъде можех да знаем каква е, след като старата дрънка на италиански? А сега — добави измъченият кочияш и устреми черните си очи към небето, — сега пък ме кара да спра, за да си купи цветя! Скоро ще се стъмни, а ние обикаляме из града като някои… Ей, внимавай, стари своднико! Ти, точно ти! Иначе ще те пратя при баба ти! — изрева внезапно кочияшът и заплашително размаха юмрук срещу една карета, изскочила внезапно на пътя му. Официално облеченият лакей на капрата се приведе и шибна с камшик конете, за да избяга по-бързо от обсега на копитата на двата едри сиви коня.
	Седналата във файтона лейди Катрин Андърс се усмихна под булото си и се вслуша в добре познатите шумове на Лондон. Ругатните на кочияша бяха музика в ушите й, шумовете и забележителностите на Лондон бяха единствени по рода си. Господи, колко ми липсваше всичко това, каза си Кейт и отметна коженото покривало на прозорчето, за да вижда по-добре. Макар че нищо не беше в състояние да запълни зейналата в сърцето й празнота.
	Препълнените улици бяха обградени от безброй магазинчета е ярко изрисувани табели, окачени над вратите. Аптекари, дърводелци, печатари, седлари и майстори на рамки — всеки се надяваше на постоянен приток посетители, на непрестанно звънтене на камбанката над вратата.
	Файтонът спря на едно оживено кръстовище и Кейт проследи минаването на великолепна карета, запретната с шест коня. Лакеите в ливрея трябваше да се държат здраво, за да не паднат, а препускащите пред каретата конници разпръскваха тълпата, за да освободят пътя й. Кейт позна герба на вратичката и се запита дали времето е било благосклонно към носителите му. Облегна се назад върху кожената възглавница и се опита да си представи накъде са се запътили старите й познати. Най-вероятно отиваха в Рейнлоу или във Воксхол, увеселителните паркове. Не, през зимата те бяха затворени. Изисканите им посетители се наслаждаваха на концертите на Хендел в павилионите, вечеряха в закътани ниши и си устройваха кратки срещи в тъмните алеи.
	Кейт облегна глава на тапицерията, а кочияшът подгони конете по улицата. Големите колела се плъзгаха по заледения калдъръм. Жената зарови лице в меките цветове на букета от рози, купен от мършаво, треперещо момиче в близост до катедралата „Сейнт Пол“. Куполът на великолепната църква се издигаше над града като обсипана с перли корона. Кейт въздъхна доволно и вдъхна дълбоко сладкия аромат на английските рози — най-после, най-после си беше у дома!
	Файтонът гърмеше по старата, преживяла безброй години улица, която свързваше центъра със старите части на града. Както му беше заповядано, кочияшът спря срещу една къща в стил „Кралица Ана“, разположена усамотено в близост до малък парк. Площадчето не беше толкова елегантно, колкото по-големите си събратя, но все пак беше една от забележителностите на Лондон.
	Кейт се взираше като замаяна в червената тухлена къща със стръмен покрив и двойна редица прозорци. Зад високата входна врата се намираше огромен салон, облицован с мрамор. Масивна стълба с резбован парапет водеше към горния етаж. В края на салона имаше врата, която извеждаше в градината. А градината беше пълна е рози — нейната градина. Повечето стаи на комфортно обзаведената къща бяха облицовани с дъб, само в нейната стая стените бяха покрити с най-фини китайски тапети. Много добре помнеше каква гледка се разкриваше от прозореца й към малкия парк — макар че тогава тя не я интересуваше особено. Повече я вълнуваше паркът „Сейнт Джеймс“, защото всеки уважаващ себе си лондончанин трябваше да бъде видян там, за да докаже принадлежността си към елита на града. Понякога двамата с Пърси отиваха в Хайд парк, където ловуваше кралското семейство, и разменяха по няколко думи с… не, каза си със смръщено чело Кейт, нали ми казаха, че в Хайд парк вече не се ходи на лов. Жената притисна пулсиращите си слепоочия със стройните си, треперещи пръсти. Мисълта, че Лондон се е променил, откакто го бе видяла за последен път, беше ужасно неприятна. Искаше й се всичко да е както преди и първата разходка из града беше показала, че всъщност много малко неща са се изменили. Къщата, в която беше живяла заедно с Пърси и семейството му, си беше същата. Но наоколо имаше нови сгради, някои от улиците бяха разширени и поправени. Макар и Джордж, кралят беше друг, но в нейните очи Лондон си оставаше все същият.
	Докато Кейт наблюдаваше къщата, пред нея спря карета. Махагоновата входна врата се отвори с трясък и няколко лакеи забързаха да се подредят, за да изпратят господарите си. След миг слязоха и собствениците на къщата, хора, които Кейт не познаваше, качиха се в каретата и заминаха. Вероятно смятаха да вечерят с приятели, а после да посетят някоя пиеса на Дръри Лейн. Следваше леко похапване, танци и игра на карти в някой от многобройните игрални домове.
	Кейт почука остро по покрива и файтонът се понесе към следващата си цел, Баркли Скуеър. Този път къщата беше много по-разкошна. Там беше живяла дукесата — вдовица и къщата щеше да си остане завинаги нейна, макар че сега служеше за градска резиденция на Люсиен, когато идваше в Лондон. И тази къща не се е променила, каза си Кейт, когато файтонът спря под затъмнените прозорци. Господи, каква проклета старица беше дукесата вдовица и как я мразеха двамата с Пърси! Близнаците не можеха да направят и крачка, без старата да узнае, да ги подложи на разпит и да им забрани да излизат. Колко й харесваше да играе ролята на грандама и да определя живота на внуците си! Дори Люсиен не можеше да избяга от опеката й. Но той не беше страдал толкова, колкото тя и Пърси, защото Люсиен беше Доминик, а близнаците бяха само Ратбърн. Единствено момчето, което носеше гордото име Доминик и беше наследник на титлата, заслужаваше благоволението на дукесата. Колко пъти му беше давала възможност да се поправи! Всеки друг би получил страшно наказание и вечно заточение, но не и Люсиен — той си оставаше любимият й внук.
	Устните на Кейт се опънаха в усмивка, защото си беше припомнила единствения път, когато бе успяла да засегне болезнено любимия си братовчед. Представи си тясното му орлово лице, обезобразено от белега, за който беше виновна тя. Бяха още деца, двамата с Пърси бяха значително по-млади от Люсиен. Но когато се държаха един за друг, а те правеха това винаги, успяваха да се справят с него въпреки впечатляващия му ръст и сила. Един ден усилията им дадоха резултат. Пърси се нахвърли върху Люсиен и отклони вниманието му с юмруците си, а през това време тя грабна едно парче от строшената порцеланова ваза и му разпори бузата. Така го беляза за цял живот.
	По ирония на съдбата Люсиен стана главният виновник за обезобразяването, което разруши живота й. Докато той се възползва добре от положението си, защото белегът на бузата му придаваше нещо тайнствено и подсилваше и без това лошата му слава. Люсиен, дук Кемъри, не беше страдал като нея. Въпреки всичките усилия на близнаците, той наследи Кемъри. И сега разполагаше с богатство и власт, за които Кейт можеше само да мечтае, а на всичкото отгоре беше създал близнаци. Люсиен имаше всичко, тя нямаше нищо — бяха й отнели дори Пърси.
	— Я не се преструвай на уморен, кочияшо, да не мислиш, че ще седя цял ден тук, докато ти оплакваш страданията на човечеството! — извика сърдито тя. — Отведи ме в Кингс Месинджърс Ин. Би трябвало да знаеш къде се намира. Близо е до Сейнт Мартин Ин Дъ Фийлде.
	— Разбира се, милейди — отговори кратко кочияшът и преглътна забележката, че работата му е да познава всяка гостилница, всяка кръчма и всяко кафене в Лондон и че знае къде се намира Кингс Месинджър Ин, откакто е бил малко дете. Най-важната му задача беше да се отърве колкото се може по-бързо от странното трио, затова подкара конете в галоп към Пикадили, докато нощта падаше над Лондон и загръщаше града в гъста мъгла. Главите на животните едва се виждаха.
	Кингс Месинджър Ин беше малка, добре управлявана гостилница в една спокойна странична уличка на Сейнт Мартинс Лейн. Там отсядаха най-вече пътници, които идваха за първи път в Лондон. Близостта й с Ковънт Гардън, Дръри Лейн и магазините по Оксфорд Стрийт, до модните площади и паркове на Уест Енд, я правеше любимо място за хора, които искаха всичко да им е под ръка. Но въпреки тези предимства Кингс Месинджърс Ин не беше място за изискани хора и именно затова Кейт я бе избрала. Беше невероятно да срещне тук някого от старите си познати или от Венеция. Конт Николо Руджери отсядаше с удоволствие тук, когато идваше в Лондон. Тя го беше чувала да споменава гостилницата, когато разказваше за пътуванията си до Англия. Тогава поемаше жадно всяка дума за любимата си родина и я пазеше в паметта си като съкровище. Странно утешително беше да знае, че контът е седял под този покрив, че е нощувал и се е хранил тук. Това установи Кейт, когато влезе в широкото преддверие и бе обгърната от топлина и светлина. От голямата трапезария отляво долитаха шумове, които недвусмислено показваха, че е време за вечеря, атмосферата беше весела, тракаха съдове, хората често избухваха в смях. Една слугиня притича с тежко натоварена табла, друга изнесе няколко пълни кани е бира. Лицата им бяха сгорещени и измъчени. Трябваше да положат усилия, за да се промъкнат покрай новодошлите, които им препречваха пътя към трапезарията.
	— Тя ще дойде още преди жадните типове там вътре да са изпразнили проклетите кани — предрече момичето, преди да се скрие в опушения салон. Влизането й бе посрещнато е хор от дрезгави гласове и дръзки забележки.
	— Вероятно желаете стаи — проговори една невероятно дебела жена, която се заклати към тях, след като едва бе провряла телесата си през тясната врата. Напудрената й глава беше украсена с богато надиплено боне, завързано с дантелена панделка, която почти изчезваше в двойната й брадичка. Подходяща по цвят престилка се опъваше над огромния корем, а по късите й, тлъсти пръсти блещукаше пила колекция първокласни пръстени.
	Тези ръце могат да раздават силни плесници, установи Кейт, забелязала как страхливо се присвиваха прислужничките, когато минаваха покрай господарката си.
	— Ще платите предварително, това е принцип при мен. И няма да взема нито една от чуждестранните ви монети — заговори предупредително собственичката и разтвори шепата си, в която стискаше няколко английски шилинги. — Вземам само английски пари. Comprenez-moi? — попита тя и подпря ръце върху могъщите си хълбоци, докато измерваше с презрителен поглед дребната стара жена, която изригна насреща й поток неразбираеми думи. Великанът, който надвишаваше с две глави жените, се взираше с празен поглед пред себе си. — Чужденци — проговори под носа си гостилничарката. — Сигурно очакват всеки в Лондон да разбира езика им.
	— О, аз ви разбирам отлично, добра жено — отговори с най-нахалния си тон Кейт и всяка дума падаше на пода като ледена висулка. — И дори насън не бих помислила да платя с чуждестранни пари.
	— О! — пошушна смаяно собственичката и гневът изби на петна по лицето й. — Прощавайте, милейди — побърза да се поправи тя. Тъй като не беше глупава, веднага забеляза, че пред нея стои дама. — Камериерката ви говори толкова странно, та си помислих, че сте чужденка. Повечето от гостите ми идват от другата страна на канала и само да знаехте какви ядове ми създават, когато трябва да си платят престоя в истински английски пари. Казвам ви, повечето са…
	— Моля, недейте. Тъй като този проблем едва ли ще се появи, вашите домашни трудности изобщо не ме интересуват. Аз пристигам от Венеция и съм много изтощена — обясни с видима досада Кейт. Високомерният й жест накара бъбривата жена да замлъкне. — Имате ли стаи или не?
	— Разбира се, милейди. Моля, последвайте ме. Кингс Месинджър Ин се ползва с добро име и е много чист — похвали се дебелата жена и се заизкачва по стълбата, която проскърца под тежестта й. — Проветряваме леглата и приготвяме топли бутилки за студените нощи. Вината ни са много добри. А аз съм една от най-добрите готвачки в Лондон, макар че не е много прилично да се хваля сама. Мога да ви приготвя дори някои чуждестранни ястия — обяви тържествено тя и продължи невъзмутимо пътя си покрай дебелата котка с мишка в уста, която се беше разположила на стълбата. — Браво, хванала е вечерята си. Тази котка се справя отлично с проклетите мишки. Ето, това са стаите ви. Най-добрият ми апартамент с изглед към улицата. Ако гледа към задния двор, ще ви бъде много шумно. Сигурно предпочитате тишина и спокойствие — прибави бързо тя. Траурното облекло на гостенката не беше убягнало от острото й око. — На погребение ли сте дошли? — попита съчувствено тя.
	Кейт се усмихна под плътния си воал.
	— Така е, искам да погреба Цезар, не да го прославя — цитира хихикайки тя.
	— Какво беше това? Кой е този Цезар? Много смешно име за мъж. Сигурно е бил италианец — промърмори обидено собственичката. Не можеше да разбере защо гостенката се смее, но всеки, който плащаше с истински пари, беше добре дошъл в Кингс Месинджърс Ин. — Веднага ще ви изпратя слугинята. Тя ще запали огъня и скоро ще се почувствате по-добре. Тук ли ще вечеряте или ще слезете долу? — попита тя, докато зорките й очи оглеждаха стаята, за да се уверят, че всичко е наред.
	Кейт стоеше пред малкия, обкован с желязо прозорец, раменете й висяха уморено.
	— Ще се храня винаги в стаята си — отговори тихо тя, после се обърна и огледа стаята, без да се впечатлява от удобствата й. — Бих желала за вечеря истински английски ястия. Връщам се в родината след дълго отсъствие и искам нещо по-особено за добре дошла.
	— Разбира се, милейди, както желаете — отговори бързо кръчмарката и хвърли нервен поглед към слугата, който се разхождаше из стаята като тигър в клетка. — Този май не говори много? — попита тя и кимна с глава към мълчаливия великан.
	Очите на Кейт проследиха погледа й.
	— Той си има други задължения. Гърбът му е много силен, а точно това е, от което имам нужда. Знаете ли — продължи с доверителен тон тя. — Роко веднъж се ядоса така страшно на един селянин, който биеше бедното си безпомощно магаре, че му откъсна главата с голи ръце!
	— О, не! — прошепна почтително собственичката и се вгледа като хипнотизирана в грамадните ръце на италианеца. — Бог да ни е на помощ. Кой би повярвал в това? Изглежда толкова мек, наистина. Не ви ли е страх от този тип, още повече, че е постоянно до вас? — попита любопитно тя и почука с пръст по главата си.
	— Не, разбира се, че не. Роко ми е много предан и честно казано, присъствието му ме успокоява — отвърна спокойно Кейт.
	— Аха, хора много, вкусове различни, винаги съм го казвала — промърмори гостилничарката и предпазливо отстъпи крачка назад. — Ако имате нужда от нещо или желаете да попитате, кажете да повикат Нел Фргър, това е името ми. Ще наредя да ви донесат вечерята, колкото се може по-бързо — обеща тя и се запъти с учудваща бързина към вратата.
	Кейт седна пред огъня, за да се постопли. След малко се появиха две момичета с вечерята й. Те изгледаха страхливо Роко, който седеше тихо в един ъгъл и се взираше замечтано в пламъците, и Кейт разбра, че гостилничарката не си е губила времето и е разпространила новината за извънредната му сила. Кейт се беше надявала точно на това. Така хората щяха да се държат на разстояние от нея и нямаше да смеят да й досаждат. Кейт изпитваше към Роко същата привързаност, която се изпитва към вярно куче, чиято единствена цел в живота е да служи на обожаваната си господарка. Вече много години той й служеше вярно и безкритичната му преданост й беше много полезна. Точно затова го бе довела със себе си в Англия. Роко винаги изпълняваше заповедите й, без да задава въпроси и без да разсъждава.
	— Прощавайте, милейди — прошепна плахо едно от момичетата, притиснало до гърдите си празната табла, — къде ще се хранят слугите ви? Да донесем ли нещо и за тях?
	Кейт махна с ръка.
	— Аз няма да изям всичко и те ще получат остатъците. Не се тревожете, Роко няма да слезе долу за вечеря. Но ако… — Кейт спря за миг, сякаш обмисляше сериозно възможността. — … ако желаете да се храни с вас, ще се постарая да го убедя — продължи с усмивка тя и изпита садистично удоволствие от ужаса, изписал се по лицата на момичетата.
	— О, не, милейди! — изплакаха в хор двете и се втурнаха към вратата. — Просто не бяхме сигурни. Естествено, че не искаме да се храни с нас. Защото, разбирате ли, ние нямаме точно определено време за хранене. Хапваме по нещо на крак, когато намерим време, и почти никога не сядаме на масата.
	— Да, да, много добре разбирам какво имате предвид. Уморих се да говоря с вас, а през това време яденето ми изстина — промърмори отегчено Кейт. — По всичко личи, че само господарката ти може да изтърпи присъствието ти, Роко — отбеляза тя, след като вратата се затвори зад треперещите момичета.
	Кейт се настани пред масата и вдъхна доволно аромата на кървавия ростбиф, който димеше в чинията й. Добрата гостилничарка беше удържала на думата си. Истинско английско ядене, състоящо се от ростбиф, гълъбов пастет, различни пудинги, великолепна смес от кайма, бъбреци, месо от чучулига и стриди, за гарнитура най-разнообразни зеленчуци, а за десерт крем, тортички и желета.
	За първи път, откак напуснах Венеция, усещам глад, помисли си изненадано Кейт и си наля чаша вино. Тя отметна воала си и огледа чуждата и все пак родна обстановка. Маската й скриваше всяка проява на чувство. Странно, каза си Кейт, преди много години можех да понасям само френската кухня, а докато живеех във Венеция, бях готова да дам живота си за един истински английски пудинг, макар че по-рано го презирах.
	Кейт беше изпила бутилка и половина вино, когато Нел Фаргър почука на вратата. След като получи позволение да влезе, тя застана пред Кейт и смутено запристъпва от крак на крак. Разширените й от учудване очи оглеждаха маскираната дама, която седеше пред огъня, завита с меко одеяло, и си играеше с полупразната си чаша, в която се отразяваха трепкащите пламъчета от камината.
	— Искали сте да говорите с мен, милейди? — попита Нел и хвърли боязлив поглед към ъгъла, където София и Роко тъкмо привършваха остатъците от вечерята. Единственият шум идваше от мляскането им, с което доволно си облизваха пръстите.
	— Да. Вие сте мисис Фаргър, нали? — попита учтиво Кейт и сините й очи заблестяха под маската.
	— Да, и честно да ви кажа, имала съм трима съпрузи. Джони Фаргър ми беше последният. Гостилницата принадлежеше на него. А аз ги надживях всичките, така си е — обяви гордо Нел Фаргър.
	— Наистина ли? Колко необикновено и колко смело от ваша страна, мисис Фаргър. — Кейт направи този комплимент, защото беше разбрала, че гостилничарката е не по-малко безскрупулна от самата нея. — Искам да ви помоля за съвет, уважаема — продължи да я ласкае тя.
	— Ами, аз нямам представа дали съм в състояние да дам съвет на дама като вас, но от съвети не боли, нали така? — отбеляза с добре изиграно смирение Нел Фаргър и опря ръце на хълбоците си.
	— О, скъпа моя мисис Фаргър — отвърна благосклонно Кейт, — вие сте прекалено добра. Разбира се, аз ще ви обезщетя богато за всяко сведение и всяка подкрепа, която сте в състояние да ми окажете.
	Кръглото лице на Нел засия.
	— О, милейди, в такъв случай ще ви кажа, че с готовност ще ви помогна — заяви с широка усмивка тя.
	— Така си и мислех — промърмори като на себе си Кейт, после заговори високо и ясно: — Мисля, че с вас ще се разбираме прекрасно, мисис Фаргър.
	— Така е, милейди — съгласи се Нел. — Струва ми се, че имаме едни и същи схващания за живота.
	— О, да, готова съм да повярвам, че имате право. Що се отнася до сегашните ми потребности, бих желала да ми препоръчате някого. Спомнете си името на някой мъж, на когото мога да разчитам и от когото може да се очаква абсолютна дискретност — обясни с небрежен светски тон тя. — Освен това не ми се иска той да е… — Тя спря за миг, въздъхна и продължи засрамено: — Как ли да се изразя, за да не ме разберете зле?
	— Не е необходимо да се ползва с кой знае колко добро име, милейди — помогна й Нел Фаргър.
	Кейт се засмя, макар да не й беше особено приятно, че са прозрели намеренията й.
	— Точно така, вие ми взехте думите от устата, мисис Фаргър. Имам нужда от помощ за едно съвсем лично дело. Разберете, скъпа — продължи доверително тя, — аз ви говоря съвсем откровено. Искам да изиграя номер на един човек, затова имам нужда от помощ, но ако помощникът ми изпитва угризения на съвестта, това ще развали цялата шега!
	Нел Фаргър наблюдаваше внимателно странната жена с черна маска и траурно облекло и макар да имаше дълъг опит с жестокостите на този свят, усети как по гърба й пробягаха студени тръпки. Тук ставаше нещо наистина странно, но Нел Фаргър не беше от вчера и нямаше да се хване на уловките на изисканата дама. Лудориите й щяха да струват живота на някой беден дявол, това беше повече от сигурно, но Нел щеше да стои по-далеч от тази работа. Като се имаше предвид обаче, че гостилницата не носеше толкова приходи, колкото й се искаше… Дори една почтена жена като нея трябваше да прибягва до някои не особено почтени действия, за да се задържи над водата.
	Звън на монети изтръгна Нел Фаргър от размишленията й.
	— Кажете ми името, мисис Фаргър — настоя Кейт меко, но упорито.
	Нел Фаргър се поколеба, макар и само за миг, после алчно грабна кесийката от масата.
	— Едуард Уолтъм. Той е готов да обеси и собствената си майка, стига само да му платят добра цена. Точно така, Теди Уолтъм е вашият човек, милейди. Никъде другаде няма да намерите такъв ловък дявол като него. Освен това се смята за нещо като джентълмен, макар всички наоколо да знаят, че е копеле от Билингсгейт. Твърди, че във вените му тече синя кръв от крал Чарлс II и че баща му е бил дук — обясни тя, скри устата си с ръка и се изкиска презрително. — Ако това е вярно, аз съм Нел Гуин! Баща му беше търговец на риба, но човек като Теди Уолтъм е в състояние да те убеди, в каквото си иска. С приказки успя да залъже дори тъмничарите на Нюгейт, ако щете вярвайте. Сигурно главният ключар му е държал вратата да излезе.
	— Изглежда ми забележителен човек, вашият Теди Уолтъм. И къде мога да намеря този красноречив джентълмен?
	— Как къде, долу при мен, милейди! — Гръмкият смях на Нел Фаргър огласи стаята. — Но не съм много сигурна, че тази вечер се държи като истински джентълмен. Седнал е в кръчмата и полага отчаяни усилия да изпие запасите ми от ром, макар че обикновено предпочита евтин джин.
	— Добре, мисис Фаргър, тогава няма да разочароваме господина. Изпратете в стаята ми бутилка от най-добрия си ром и съобщете на мистър Уолтъм, че бих желала да говоря с него.
	— Много добре, милейди — засмя се отново Нел. — А, има и още нещо? Какво да му предам, кой иска да го види? — Най-после се беше сетила, че гостенката й още не е назовала името си.
	— Кажете му, че го търси възможна клиентка — отговори сухо Кейт, която нямаше намерение да задоволи любопитството й. — И добавете, че съм готова да платя щедро за услугите му.
	— Разбира се — отговори с хитро изражение Нел Фаргър. — Мога да си представя, че ще стане точно така. — С тази двусмислена забележка тя излезе от стаята, стиснала здраво кесията с парите.
	Камбаната удари девет и половин час по-късно Едуард Уолтъм почука на вратата на Кейт. Когато мълчаливият великан му отвори вратата, достойният джентълмен едва не падна по гръб, а когато видя седящата пред огъня маскирана жена, беше готов да се върне обратно. Черните й дрехи бяха лоша поличба. Само че джобовете му бяха празни, а заплашителната сянка на затвора за длъжници беше надвиснала над главата му. Нямаше какво да губи, затова щеше да изслуша предложението на непознатата. Може би пък щеше да извлече някаква печалба.
	— Пусни джентълмена да влезе, Роко. Това е мистър Едуард Уолтъм и ако е наистина такъв негодник, за какъвто ми беше представен, значи имаме да обсъдим някои важни неща — проговори с каменно лице Кейт и махна на смутения Теди Уолтъм да пристъпи по-близо.
	— Точно така, аз съм Едуард Уолтъм. Старата Нел каза, че искате да наемете човек за някаква работа — отвърна мъжът и се опита да отърси приятната замаяност от изпития ром. Тази вечер щеше да има нужда от ясна глава. — Казах си, че аз бих могъл да бъда този мъж, но може и да съм се излъгал. Зависи какви облаги ще имам — заяви открито той, без да изпуска от очи грамадния слуга, който му изглеждаше все по-заплашителен.
	— Прекрасно, мистър Уолтъм! — извика въодушевено Кейт. — Не ме разочаровахте. Не ме попитахте нито каква е работата, нито какво се крие зад намеренията ми. Интересувате се само от печалбата си. Сигурна съм, че с вас ще се разбираме отлично — заяви тя и го покани да седне на стола срещу нея и да си налее чаша ром от бутилката, оставена наблизо.
	Скрити зад плътната черна маска, сините очи на Кейт проследиха движенията на мъжа. Блуждаещият му поглед претърсваше помещението за оръжия, скрити врагове и възможни изходи. Изглежда ми дързък и вероятно е точно човекът, от когото имам нужда, каза си тя. Възрастта му не можеше да се прецени, дори ако той й я кажеше сам, нещо, в което Кейт сериозно се съмняваше. Беше среден на ръст, строен, със светли коси и очи и без особени белези. Това също говореше в негова полза, защото никой нямаше да запомни безличния скитник, нито пък щеше да помисли, че има насреща си крадец на скъпоценности или изнудвач.
	Очевидно се беше постарал да се облече като денди. Светлокафявото кадифено палто беше видяло и по-добри дни, пожълтялата дантелена яка висеше тъжно около врата му. Панталоните бяха изпъстрени с кръпки, перуката отдавна не беше виждала четка. Много добре, каза си Кейт и на лицето й изгря доволна усмивка. Мистър Едуард Уолтъм беше наистина мъжът, когото си беше представяла.
	— Имате ли желание за едно пътуване в провинцията, мистър Уолтъм? Чувала съм, че селският въздух прави истински чудеса с белия дроб… — започна тихо тя. Една цепеница падна в камината сред дъжд от искри и шумът заглуши останалите й думи.

	Меко спускащите се морави, които се простираха зад терасовидните градини на Кемъри, бяха кафяви, а ясените около езерото бяха изгубили и последните си есенни листа. Силуетите на дърветата се очертаваха голи и унили на фона на сивото небе и предвещаваха идването на зимата. Въздухът беше натежал от наближаващия дъжд, първите капки вече падаха, облаците ставаха все по-черни и заплашителни. Отекна далечен гръм и заглуши уплашения младежки глас:
	— Реа! Реа Клер! Добре ли си? — Уплашен до смърт, Франсис видя как сестра му се строполи от гърба на грациозната си кобилка, която отказа да прескочи живия плет. Гръмотевицата я бе уплашила и тя се закова на едно място с развяващи се юзди.
	Реа Клер въздъхна, намести тъмносинята си шапчица, събра полите си и се надигна с мъка. Приглади жакета си и зачака Франсис и Ейвън, които бяха уловили непокорната кобилка, да й я доведат.
	— Нарани ли се, Реа? — попита загрижено Ейвън, като видя разкъсаната й, опръскана с кал пола.
	— Не, нищо ми няма, само ме е страх, че Канфийлд ще изпадне в ужас, като види костюма ми за езда. Ела тук, съкровище — продължи тихо тя и успокояващо помилва ноздрите на кобилата си. — Помогнете ми да я възседна, ако обичате — помоли тя и направи гримаса, разтърквайки ударения си лакът.
	Джеймс скочи от коня си, преди братята и братовчедите му да помогнат на Реа. Скръсти ръце и ги подложи под крачето й, после умело я вдигна на гърба на кобилката. Без да се бави, Реа напъха ботуша си в стремето.
	— Благодаря ти, Джеймс — прошепна тя и усмивката й беше само за него. Младата жена знаеше, че братовчед й е влюбен до полуда в нея. Ето и този път очите му се замъглиха, макар че й отговори с широка усмивка.
	— Сигурна ли си, че можеш да яздиш сама, Реа? Би могла да седнеш пред мен — предложи плахо той и хвърли унищожителен поглед към брат си, който едва сдържаше смеха си. — Падането беше лошо. Трябва да побързаме, за да се приберем, преди да е заваляло по-силно.
	— Не — възрази меко, но решително Реа. — Мисля, че има още време, докато завали, освен това не искам да съкращаваме разходката си заради мен. Вчера сте прекарали цял ден затворени в тясната карета, затова днес ви дадохме шанс да поизлезете малко на чист въздух. Освен това — прибави с искрящи очи тя — още не съм прескочила живия плет.
	— Наистина ли смяташ да го прескочиш, Реа? — намеси се Ейвън, макар да знаеше много добре, че не може да я спре.
	— Татко казва, че не бива да даваме на страха възможност да се вкорени. Така с по-добре и за мен, да не говорим за Скайларк. Трябва да прескочим живия плет още днес. До утре ще имам възможност да обмисля скока си поне хиляда пъти и не се знае какво ще реша — обясни усмихнато тя. — Сигурно ще се страхувам много повече от сега.
	— Но, Реа… — започна Джордж, ала мъдрият Франсис го прекъсна.
	— Няма смисъл да й противоречиш — проговори спокойно той. Познаваше добре сестра си и знаеше, че е по-добре да си спестят усилията.
	— Сега ще видиш, Ейвън — обяви е тържествуваща усмивка Реа. — Винаги съм казвала, че нашият Франсис е умна глава — заключи с обич тя.
	Втора гръмотевица отекна над хълмовете. Бурята наближаваше. Реа вдигна поглед към надвисналото черно небе и подръпна юздите на Скайларк, която нервно потропваше с копита.
	— Боя се, че ще се наложи да прекарваме по-голяма част от дните си в къщи — предрече потиснато тя. — Май няма да има други пикници на открито.
	— И аз се боя, че ще стане така — съгласи се Ейвън и погледът му проследи нейния към заплашителните черни облаци.
	— Толкова се радвам, че сте тук — промълви Реа и в погледа й се изписа учудване. — Всъщност, защо дойдохте толкова рано? Балът е едва следващата седмица.
	— Нали познаваш мама. Щом си втълпи нещо в ума, става упорита като магаре — обясни Джордж. — Каза ни, че непременно трябва да тръгнем, макар че не обясни защо.
	— Пак ли е имала видение? — попита с усмивка Франсис. Той следваше отблизо Реа и Скайларк, които се отдалечаваха в тръс от живия плет.
	— Да, пак имаше предчувствие — потвърди Ейвън. С тази дума децата на лейди Мери описваха странните видения на майка си, с които живееха, откак се помнеха. В тона му нямаше неуважение, дори напротив. Момъкът беше изпълнен с възхищение към дарбата на майка си. Твърде често странните неща, предсказани от нея, бяха ставали действителност и той не смееше да се шегува с виденията й.
	— Сигурно е видяла годежа ти е граф Рендейл, Реа! — провикна се с коварна усмивка Франсис, макар че гласът му прозвуча съвсем невинно.
	— Какво? — изрева Джеймс, ужасен от новината.
	— Франсис се опитва да ни забавлява, но това очевидно не му се удава — отвърна Реа и побърза да смени темата. — Ще стане по-бързо, ако минем по черния път. Не е нужно да обикаляме хълмовете. — Тя потупа красиво извитата шия на кобилата си и пошепна окуражително: — Хайде, миличка, да им покажем как се скача!
	Този път Скайларк не се уплаши. Прелетя високо над живия плет и копитата й дори не го докоснаха. Останалите четири коня последваха примера й. Вече бяха изминали доста път, когато Реа внезапно спря.
	— Какво има пак, Реа? — разтревожи се Франсис.
	— Загубих си шапката! — извика сестра му и огледа внимателно пътя зад себе си. — Господи, каква беда! Знаеш ли какво ми се пише, ако застана пред Канфийлд без прилична шапка на главата си?
	— Ами, ако питаш мен… — Джордж искаше да даде добър съвет на братовчедка си, но тя го прекъсна така рязко, че очите му се закръглиха от учудване.
	— Не чуваш ли? — извика сърдито тя и предупредително вдигна пръст към устните си.
	— Какво да чуя? Да не би шапката ти внезапно да е проговорила? — попита подигравателно Франсис, но се сви на седлото под унищожителния й поглед.
	— Аз чувам! — провикна се Джеймс и посочи към живия плет, който обграждаше пътя.
	— И какво ти каза шапката, Джеймс? — попита със сериозна физиономия Джордж, макар че едва удържаше смеха си. — Сигурно те е уверила, че предпочита да бъде боне вместо тривърха шапка за езда?
	— Е, каквото и да е било — намеси се практичният Ейвън, — аз съм сигурен, че идва от рова ей там.
	— Да проверим — предложи Реа и когато никой не направи движение да скочи от коня си, за да й помогне, тя го стори сама. — Да не ви е страх? — предизвика ги тя, уви около ръката си юздите на кобилата и тръгна към страничния ров. — Господи, наистина има нещо! — извика възбудено тя.
	— Чакай малко, Реа! Чакай! — проговори предупредително Франсис и скочи от любимия си кафяв кон. — Стой на място, Ел Сид — заповяда му той и се затича след Реа, която вече беше слязла в рова. Джеймс стискаше юздите на кобилата й и на лицето му беше изписано блаженство. — Не слизай, Реа! Може да е някое бясно куче! — изкрещя сърдито Франсис, но беше вече късно. Най-после и той чу шума, който бе привлякъл вниманието й.
	— Не, не, това е само чувал, който се движи! — извика в отговор Реа и се плъзна по разкаляния склон. Като чу, че Ейвън я следва, тя хвърли облекчен поглед през рамо и му даде път да мине покрай нея и да нагази в мръсната вода. Силният момък скоро успя да измъкне тежкия чувал, от който се чуваше жално джавкане.
	— Качи го на пътя, Ейвън — помоли Реа и се закатери нагоре по склона. Франсис побърза да й подаде ръка. — Хайде, Ейвън, побързай — настоя тя, защото беше забелязала недоверчивия поглед, с който братовчед й оглеждаше находката си.
	— Струва ми се, че е по-добре да го оставя в рова — промърмори той и се заизкачва нагоре по хлъзгавия склон. Джордж му подаде ръка и го издърпа на пътя.
	Преди Ейвън да е пуснал чувала на земята, Реа вече го преглеждаше, опипваше го с ръце, за да открие какво има вътре.
	— Нямаш ли случайно нож, за да разрежем шнура? Ейвън пусна чувала в средата на пътя и отстъпи назад, за да го огледа. Реа веднага коленичи в калта и се опита да пререже шнура с остър камък, подаден й от Джеймс. Когато младежът коленичи до нея и започна да й помага с още един импровизиран нож, тя му се усмихна топло. Скоро шнурът се разхлаби. Реа хвърли поглед към изпълнените с очакване лица на братовчедите си, после разтвори чувала и откри шест полуудавени, треперещи кученца.
	— О, бедничките ми! — прошепна тя и импулсивно прегърна първото. — Кой ли ги е изхвърлил там? Толкова е жестоко…
	— Негодникът отдавна е офейкал, Реа, но слава Богу, че са още живи — окуражи я Франсис и приклекна до сестра си, за да огледа отблизо виещите кученца. — Позорно е да се вършат такива неща. Но се случва много често, нали знаеш. Много ми се иска да разбера от каква раса са.
	— Сигурно мелези — отбеляза Ейвън. — Какво ще ги правим сега? — попита той, но бе прекъснат от засилващия се шум на наближаваща карета. Скърцането на впряга и тракането на колелата се чуваше съвсем ясно, но самата карета още не се виждаше, тъй като близкият завой я скриваше от полезрението им.
	— Много бързо препускат — отбеляза Ейвън и смръщи чело, когато осъзна, че пътят е твърде тесен и че са застанали точно в средата. — Отстрани се, Реа! — извика той тъкмо в мига, когато каретата изникна иззад завоя и разпенените коне се устремиха право към тях.
	Ейвън сграбчи братовчедка си за ръката, а тя се опита да се изправи, без да пуска чувала с кученцата, Франсис изсвири на Ел Сид и кафявият кон затропа с копита към края на пътя, следван от Джордж, който водеше другите коне. Въпреки това щеше да стане доста напечено, ако кочияшът не успееше да обуздае конете си. Франсис хвърли намръщен поглед към калната вода в рова — нямаше никакво желание да бъде запокитен там. Все пак кочияшът откри навреме малката група и успя да дръпне с все сила юздите на конете. Каретата се залюля и спря само на два-три метра от тях.
	От вътрешността й се разнесоха ядни проклятия по адрес на кочияша и Франсис веднага се затича към прозорчето, за да предложи помощта си в случай, че проклинащата дама е била ранена.
	— Какво ти стана, по дяволите! Ще те… — Гласът замлъкна изведнъж, когато жената хвърли поглед през прозорчето и се озова лице в лице с младия джентълмен, който я наблюдаваше развеселено.
	Франсис чу тихия стон, който се изтръгна от гърлото на забулената жена, и усмивката му угасна. Той се приведе и се опита да погледне във вътрешността на каретата.
	— Лошо ли ви е, мадам? — попита загрижено той, забелязал как жената притисна треперещата си ръка до сърцето си.
	— Не, не, добре съм — заекна тя. — Само лек пристъп на слабост, нищо повече. Може би съм яла нещо развалено. Нали знаете какво предлагат в попътните гостилници — продължи с все по-укрепващ се глас тя.
	— Щом сте сигурна в това, мадам — усмихна се учтиво Франсис, макар да се съмняваше в думите й. Тази жена трепереше от вълнение.
	Кейт отговори на любопитния му поглед под сигурната защита на воала си и светлосините й очи се втренчиха в лицето му. Синът на Люсиен Доминик! Това момче не може да бъде друг, освен Доминик, каза си тя и преглътна. Лицето му й напомняше не само на Люсиен, а и на Пърси. Очите бяха различни, не е цвят на шери като тези на Люсиен и Пърси, не и толкова бледи като нейните, но остро изсечените черти го белязваха като член на семейство Доминик.
	Кейт хвърли бърз поглед към останалите ездачи и очите й се присвиха в тесни цепки, когато забеляза опръсканото с кал момиче, стиснало в ръка някакъв странен чувал. Това момиче също беше от семейство Доминик. Странно, но изтощеният й вид само подсилваше красотата й. Златната й коса висеше на разбъркани кичури чак до бедрата и обрамчваше лице, което можеше да се сравнява само с прелестта на ренесансов ангел. Кейт въздъхна. Преди години и тя се отличаваше с тази въздушна, невинна красота. Погледът й измери внимателно останалите трима ездачи, двама, от които бяха с пламтящи червени коси, а третият — с тъмнокестеняви къдрици. Те не бяха от семейство Доминик, инстинктът й го подсказваше. Бледите й очи се върнаха на Франсис — след като момчетата не бяха от семейство Доминик, те преставаха да съществуват за нея. Единствените, които я интересуваха, бяха момъкът и момичето. Срещата й с тях беше плод на случайността, но това я правеше още по-важна.
	— Трудности ли имате? — попита с учтиво любопитство тя и посочи към ездачите, застанали на края на пътя. — Струва ми се, че младата дама е паднала от коня си. Надявам се, че не е ранена? Роко — бърна се към слугата си тя и преди Франсис да е проумял какво става, непознатата заповяда нещо на италиански и великанът скочи от мястото си.
	— Моля ви, няма нужда… — започна Франсис, но грамадният италианец вече вървеше към сестра му.
	— Вярно е, Реа падна от коня си — продължи той, за да извини странния й вид, — но оттогава мина доста време. Препречихме пътя ви, защото Реа намери шест полуудавени кученца и настоя да ги спасим. Моля да ни извините, че ви спряхме така неочаквано — заключи учтиво той и усмивката му болезнено напомни на Кейт за Пърси. Толкова й се искаше да протегне ръка и да помилва бузата му…
	— Разбирам. Много благородно от нейна страна — отговори сухо тя. — Сигурно живеете наблизо, щом сте излезли на езда в такова лошо време — продължи уж между другото тя, полагайки отчаяни усилия да овладее възбудата, която пулсираше във вените й. — Тъй като, доколкото знам, в околността няма друго имение, освен Кемъри, вие сигурно сте… — Кейт замлъкна и Франсис нямаше друг избор, освен да се представи.
	— Аз съм Франсис Доминик, това е сестра ми Реа Клер, а момчетата са братовчедите ми Ейвън, Джордж и Джеймс — обясни скромно той, без да назовава титлите си.
	— Разбира се — проговори тихо Кейт. — Вие сте маркиз Шардинел и наследник на Кемъри.
	Франсис вдигна учудено едната си вежда.
	— Познавате ли семейството ми, мадам? — попита хладно той. — Може би сте приятелка на родителите ми?
	— Приятелка? — Думата прозвуча странно в устата на забулената дама. — Не, по-скоро стара позната. Да — подчерта тя, — позната от стари, прастари времена.
	— Разбирам — промърмори Франсис. — Ще посетите ли Кемъри? За бала ли идвате?
	Кейт поклати глава.
	— Не, просто минавам оттук, но се радвам, че можах да се запозная със сина на Люсиен Доминик — отвърна учтиво тя, приведе се навън и видя, че Роко е приклекнал до Реа и наблюдава кученцата с глупава усмивка.
	Реа Клер Доминик се усмихваше окуражително на плахия великан. Тя бе чула стъпки и когато вдигна глава, срещна погледа на две тъжни тъмни очи, в които се четеше няма молба. Но не се отдръпна, както постъпваха повечето хора, когато се изправяха срещу грамадния италианец с ограничен ум. Вместо това му се усмихна с цялата си сърдечност и по неподвижното мъжко лице пробяга изненада.
	— Странно е, че са още живи — заговори му тя, когато той се приведе към нея и огледа кученцата.
	Роко се взираше като втрещен в сърцевидното лице на момичето, обкръжено от златни коси. Бавнно, много бавно сърдечният й смях проникна в сърцето му и нещо се раздвижи в мозъка му. Тъмните му невинни очи се сведоха надолу, където показваше протегнатата й ръка, и се втренчиха в гладните кученца, които усърдно ближеха тънките й пръсти. Роко протегна бавно ръка, спря нерешително и погледна към Реа, очаквайки обичайния отказ. Но непознатата улови ръката му в своята, насочи я към кученцата, после положи едно от малките същества в шепата му.
	— Всичко е наред — прошепна Реа и потупа ръката му. Остана много изненадана, когато видя сълзите в очите на великана и страха, с който той се взираше в безпомощното кученце. — Ще ги отнеса при човек, който знае как да се погрижи за тях — продължи да го успокоява тя. — Той обича кучетата и умее да лекува.
	Единственото, което възприе разумът на Роко, беше любезността, с която това златно момиче се отнесе към него, към Роко бавния, слабоумния, който беше обект на подигравки от страна на всички в селото и дори на собственото си семейство. Роко смръщи чело, защото в паметта му бяха изникнали неясните очертания на някакъв много отдавнашен спомен. Скоро пред духовния му взор изникна меко женско лице, обкръжено от буйни руси коси. Сладостната, тъжна усмивка сякаш го призоваваше, разтворените й ръце го канеха да коленичи в молитва пред образа й. Още помнеше как бе треперил от страх пред непознатото, когато майка му го завлече в голямата каменна къща. Вътре беше толкова студено, а стените бяха толкова високи, че сякаш докосваха небето. Той разбираше, че е сторил нещо лошо, макар да не проумяваше какво, и сега щяха да го накажат, както каза майка му. Тя го отведе далеч от родното село и дома им и го остави съвсем сам в мрака на катедралата.
	Той трябваше да помоли за прошка, но мълчаливите фигури, които се движеха между сенките, го плашеха. Вдигна очи към светлината, но страшните, разкривени гримаси препречваха погледа му. Как да помоли за прошка тези безмилостни лица, които го проклинаха с празните си очи? Той се отдръпна ужасено от каменните лица и зави като бито куче, докато погледът му срещна очите на мадоната и ангела й. Тя се усмихна надолу към него, прие го с обич в своя свят и трогна сърцето му с топлина, която липсваше във внушаващите страх зали на катедралата. Много скоро обаче му отнеха тази топлина и го прогониха навън в студа. Усмивката на мадоната избледня в мрака на нощта, когато вратите на огромната църква се хлопнаха зад гърба му. Оттогава Роко не видя мадоната — или поне не до днес, до този ден на английска земя.
	— Роко, отговори ми, идиот такъв! — Остър глас разруши тишината, в която беше потънал грамадният италианец. — Какво правиш там? Досажда ли ви този глупак, мила моя? — попита сърдито Кейт, която напразно се опитваше да привлече вниманието на слугата върху себе си.
	— Не, разбира се, че не — отговори спокойно Реа. — Даже ми помага — продължи тя, подразнена от тона на непознатата.
	— Какво ще правиш с кученцата, Реа? — попита Джеймс, който не можеше да си представи как ще ги пренесат на конете си.
	— Мисля, че е най-добре да ги отнесем при мистър Тейбър в Стоун Хаус он дъ Хил — отговори Реа. Старецът имаше цял обор с болни животни. — Откакто синът му пое фермата, той няма много работа, затова се грижи за бездомните и болни животни. Хората му водят всякакви. Мама казва, че старият Тейбър има рядката дарба да лекува болни животни. Когато някой от конете ни се почувства зле, тя винаги изпраща Батърик при него.
	— Тогава е най-добре да побързаме — препоръча Ейвън, защото първите тежки дъждовни капки вече падаха по лицето му.
	— Стоун Хаус он дъ Хил е на пътя към гостилницата, в която ще отседна — намеси се Кейт и отвори вратичката на каретата. — Качете си при мен, мила. Както разбрах, преди малко сте паднали от коня си, затова ще бъде по-добре и за вас, и за кученцата, ако седнете в каретата ми. Пък и няма да се намокрите.
	— О, не, не мога да направя това — възпротиви се Реа. — Не е прилично да се кача при вас в този вид. Освен това кученцата миришат доста неприятно — допълни тя и сбърчи носле.
	— Глупости! Настоявам да се качите при мен — побърза да отхвърли съмненията й Кейт. — Повярвайте, каналите на Венеция миришат много по-страшно и вече нищо не е в състояние да ме стресне.
	— Е, добре. — Реа се поколеба, но отстъпи пред изкушението. Натъртванията от падането вече я наболяваха.
	— Качи се в каретата, Реа — настоя и Франсис. Това щеше да им спести скъпоценно време, освен това Реа нямаше да се намокри до кости и нямаше да му се наложи да изслуша проповедите на баща си, ако дукът я видеше в това състояние. Макар да беше по-млад от сестра си, той носеше отговорност за нея.
	— Благодаря ви, мадам — отговори облекчено младото момиче, — ще приема великодушното ви предложение. — Тя затича към каретата, следвана по петите от Роко, чийто тъмни очи не изпускаха нито за миг крехката й фигура.
	— Аз ще водя Скайларк — провикна се след нея Франсис. — Ще яздим близо до каретата.
	— Не, по-добре е да побързате — възрази Кейт и прибра полите си, когато Роко затвори вратичката на каретата зад Реа. — Ще се намокрите ужасно, дъждът вече започва. Препускайте напред, ще се срещнем в Стоун Хаус. Не е много далече, но все пак е достатъчно, за да простинете, ако продължавате да се бавите.
	Дъждът се усилваше и по лицето на Франсис вече се стичаха вадички.
	— Добре тогава, мадам, ще се срещнем там — съгласи се той, но думите му останаха нечути. Кочияшът шибна конете и каретата се понесе с голяма скорост надолу по склона.
	Франсис смръщи челото си, обичайно толкова безгрижно, и се загледа след изчезващата тъмна точка.
	— Да тръгваме, Франсис — подкани го сърдито Джордж, метна се на коня си и препусна към братовчеда си, който продължаваше да стои като вкопан на мястото си. — Не бива да ги оставяме да пристигнат преди нас.
	Франсис изсвири пронизително и Ел Сид препусна към него. Момъкът се метна на седлото и препусна в галоп след каретата. Дъждът плискаше в лицето му, но нищо не беше в състояние да го спре.
	— Какво ти става? — попита по едно време Ейвън, който беше усетил, че нещо не е наред.
	Франсис се опита да се засмее. Чувстваше се неловко, но отговори честно.
	— И аз не знам, Ейвън. Имам някакво странно чувство. Тази жена ме плаши.
	— Ей, ако някой трябва да има предчувствия, това съм аз — оплака се шеговито Ейвън. — Все пак моята майка е тази, която има видения, не твоята.
	— Не, Ейвън, това не е видение. Сигурно е глупаво, но не се чувствам добре след тази среща, макар че не знам защо. Не намираш ли, че е странно тази жена да познава семейството ми? Назова титлата ми, а аз дори не я бях споменал.
	Ейвън не изглеждаше особено впечатлен.
	— Семейство Доминик е много известно в тази област. Може би дамата има дъщеря, за която желае да те ожени — прибави ухилено той. — Титлите имат странна привлекателна сила.
	— Благодаря за предупреждението. Вече започвам да свиквам с тази заплаха — отговори през смях Франсис. — Предложенията за женитба ме преследват още откакто престанах да нося роклички — пошегува се унило той.
	— Мисля, че аз съм в по-добро положение — отбеляза зарадвано Ейвън. — Нямам нито титли, нито големи имения, които да наследя някой ден. Жената, за която ще се оженя, ще ме вземе заради самия мен, а не заради богатството ми.
	— Много ти благодаря за доверието в красотата и очарованието ми — отговори Франсис, обиден от намека на братовчед си, че той не може да предложи на една жена нищо, освен наследството си.
	— Знаеш, че не исках да кажа това, Франсис — възрази Ейвън и умело смени темата: — Добре ли чух? Онази жена наистина ли каза, че е стара позната на семейството ти?
	— Точно така — потвърди Франсис, който все още беше под впечатлението на случилото се. — Питам се само откъде познава Стоун Хаус он дъ Хил. Много малко хора знаят, че фермата се намира недалеч оттук.
	Ейвън помълча малко, после вдигна рамене.
	— Ами, името на фермата звучи доста необичайно, не намираш ли? Може би дамата е чула историята за двамата братя, които се сбили за земята и единият си построил каменна къща в долината, а другият на хълма. Историята наистина е интересна, особено като се има предвид, че двамата не са си проговорили до края на живота си, а внуците и правнуците им също са живели във вражда. Днешните Тейбърови са първите, които общуват с роднините си в долината, нали?
	— Това е вярно — съгласи се Франсис, но все още не изглеждаше убеден.
	— Сигурно дамата има тайна среща — намеси се в разговора им Джордж, който не беше изпуснал нито дума.
	— Може би — съгласи се Ейвън. — Във всеки случай сценарият е ясен: една тайнствена, скрита под гъст воал жена, един огромен слуга — чужденец и една млада дама в затруднено положение. Получава се истинско приключение — заяви той и драматично се плесна по гърдите, сякаш беше получил рана на дуел. — Може да стане напечено, не мислите ли?
	— Стига само жертвата да не съм аз — засмя се Франсис и пришпори Ел Сид, опитвайки се да се усмихне. — Да се надяваме, че Реа ще узнае нещо повече за тайнствената непозната. Да видим кой ще стигне пръв до завоя! — провикна се той и бързо остави братовчедите си зад себе си.

	— Лейди Реа Клер Доминик — промълви тихо Кейт, изговаряйки с наслада омразното име, докато зоркият й поглед не се откъсваше от лицето на девойката. — Необикновено име — отбеляза тя.
	— Да. Нарекли са ме Клер на прабаба ми — тя е била французойка — отговори спокойно Реа и помилва кученцата в скута си.
	— Разбирам. Името е много хубаво. — Кейт се потърси и поднесе към носа си парфюмирана с розова есенция кърпичка.
	Реа засрамено прехапа устни.
	— Боя се, че трябва да помоля за извинение. Миризмата наистина е ужасна.
	— Не, не е това. Просто обичам уханието на розите. То ме утешава, особено в чуждата обстановка. Розите ми напомнят за родния дом — проговори със замечтан глас Кейт.
	— От Англия ли произхождате, мадам? — попита тихо Реа. Тази жена събуждаше любопитството й, защото сякаш принадлежеше към два различни свята. Говореше английски без акцент, но облеклото и маниерите й бяха на чужденка.
	— Да, англичанка съм — кимна Кейт. — Но както виждам, видът ми ви обърква. Отдавна не съм била в Англия. Честно казано, това е първото ми посещение в родината от петнайсет години насам. Отсъствах дълго — може би твърде дълго. Сега обаче съм тук и ще се погрижа да подредя живота си. Отдавна трябваше да се върнем, Пърси и аз, но се страхувахме от него и от властта му. Но мен вече не ме е страх — обясни шепнешком тя и Реа не чу почти нищо през гъстия воал.
	Младата девойка наблюдаваше непознатата, която седеше насреща й в сумрака на каретата, и внезапно изпита съчувствие към нея. Тази жена изглеждаше толкова самотна, толкова тъжна, без приятели и без надежда. Тъгата й сякаш се простираше отвъд гроба на любимия човек, когото беше загубила — черното й траурно облекло сякаш се беше сляло с нея. Реа присви очи и се опита да различи чертите на лицето й под воала, но той беше толкова плътен, че се виждаха само някакви неясни форми. Внезапно тя срещна погледа на две бледи сини очи и се стресна.
	Кейт се усмихна под маската си и зъбите й блеснаха. Тя разбираше, че момичето се опитва да разгадае как изглежда лицето й. Във Венеция никой не обръщаше внимание на маската й, но тук, в английската провинция, една маскирана жена представляваше истинска сензация. А точно сега тя имаше нужда от абсолютна анонимност, затова и се беше облякла така. Беше надиплила воала и го беше разположила така, че да скрие покриващата лицето й маска. През воала лицето й изглеждаше гладко като праскова — чисто и невинно, без никакъв белег. Вчера, когато се погледна в огледалото, дори самата тя помисли, че…
	— Мадам? — попита плахо Реа, която беше забелязала треперенето на ръцете й. — Да не ви е зле?
	— О, не, не, добре съм — отговори задавено Кейт и обърна поглед навън. Очите й поглъщаха добре познатите места, които прелитаха покрай каретата. — Мисля, че скоро ще стигнем. Помня, че някога изкачването по хълма ми се струваше много дълго. А сега стигнахме толкова бързо — извика тя, когато се появи къщата.
	Роко скочи от капрата и отвори вратичката още преди каретата да е спряла напълно. Той погледна умолително Реа и младото момиче с усмивка му подаде чувала. Очевидно не се тревожеше, че мъжът може да ги изпусне, и наистина, той ги притисна с голяма грижовност до гърдите си, докато с другата си ръка й помогна да слезе.
	Стоун Хаус он дъ Хил все още си стоеше на хълма такава, каквато я помнеха няколко поколения селяни. Основите й бяха заровени дълбоко в земята, защото беше построена много преди да бъде положен първият кехлибарен камък на Кемъри. Семейство Тейбър от Стоун Хаус он дъ Хил беше обработвало тези земи поне сто години преди първият Доминик да прекоси Канала, за да воюва в Англия. Столетията отминаваха, феодалните отношения се променяха, коронованите глави идваха и си отиваха, печелеха и губеха тронове, безброй хора умираха по бойните полета. Само две неща останаха неизменни — Тейбърови продължиха да обработват земите на Стоун Хаус он дъ Хил и останаха верни на херцозите Кемъри.
	Старият мистър Тейбър, дребен, сбръчкан мъж с гъсти бели коси, стоеше под каменната арка и наблюдаваше пристигащите. Мършавото му тяло се огъваше под напора на вятъра, който свиреше покрай къщата. Очите му не виждаха добре, но той бе зърнал изкачващата се по хълма карета и беше излязъл да поздрави неочакваните гости. Гъвкавата му някога походка сега беше бавна и мъчителна, но децата му и всички селяни наоколо твърдяха, че отдавна е минал деветдесетте и трябва да се смята за щастлив, че все още живее. Никой не го беше чувал да се оплаква от болките, които постоянно го измъчваха, но сега, докато напредваше бавно по откритото място между къщата и хамбара, възрастта му личеше. Изглеждаше крехък като порцелан, макар че синът и снахата, както и внуците и правнуците му винаги твърдяха точно обратното: старецът обикаляше всеки ден полята на фермата и енергично тропаше с тънката си тояжка по земята, когато видеше нещо не по вкуса си. И най-често семейството го слушаше, защото умът му беше остър като бръснач, а съветите му разумни, каквито бяха открай време. Освен това мистър Тейбър, който бе надживял почти всички свои връстници, да не говорим за тримата му починали синове и внуци, беше обичан от всички заради събираното почти сто години богатство от истории и клюки. Той не забравяше нито едно видяно лице и многоцветните му описания съживяваха мъртвите, делата и злодеянията им. Старецът си имаше запазен стол в селската кръчма, а слушателите му се грижеха каната му никога да не остава празна.
	Франсис и братовчедите му стигнаха до древната каменна къща малко преди каретата. Старият мистър Тейбър разбираше от коне и веднага позна, че не става въпрос за обикновени пътници. Когато забеляза едрия кафяв жребец на лорд Франсис и темпераментната кобилка на сестра му Реа Клер, той се ухили с цялото си лице. Децата на дук Кемъри бяха винаги добре дошли в дома му — особено младият лорд Робин.
	— Желая ви добър ден, лорд Франсис — поздрави засмяно той, когато момъкът скочи от коня и забърза към него.
	— Мистър Тейбър! Много се радвам да ви видя отново на крака — отговори Франсис, който знаеше, че старецът е бил две седмици на легло поради пристъп на ревматизъм. По вида му личеше, че още не се е възстановил напълно. — Как се чувствате?
	— Не мога да се оплача, лорд Франсис, не мога да се оплача — отговори с треперещ глас мистър Тейбър и беззъбата му усмивка стана още по-широка. — Къде е младият лорд Робин? Не го видях с вас — обясни той и потърси с поглед къдравата тъмна глава на любимеца си.
	— Той е в Кемъри и сигурно пак е измислил някоя лудория — отговори невъзмутимо Франсис. — А ако узнае какво сме ви донесли в негово отсъствие, ще се ядоса така, че поне един месец ще трябва да съм постоянно нащрек.
	Старият мистър Тейбър се изкиска и се огледа с очакване.
	— Тъй като видях кобилката на лейди Реа и вие обявихте изненада, мога само да кажа, че сестра ви пак ми е донесла някоя болна животинка.
	Франсис се ухили и посочи към каретата, където загриженият Роко тъкмо помагаше на Реа да слезе. Братята Флетчър я наобиколиха, макар и на почтително разстояние от великана.
	— Лейди Реа Клер! — извика старият мистър Тейбър и закуцука към каретата. Нищо не убягваше от примигващите му очи. Веднага беше открил чувала в ръцете й. Роко погледна смаяно стария мъж, после очите му отново се устремиха към златното момиче с кученцата.
	Забелязал объркването и недоверието на грамадния слуга, мистър Тейбър се закова на мястото си. Този човек пазеше лейди Реа и кученцата. Воднистите очи на стареца се срещнаха с Роковите и със същата дарба, която му позволяваше да обуздава дивите животни и да успокоява уплашените, старият протегна бавно костеливата си ръка и окуражително потупа ръката на едрия слуга. Докосването оказа необичайно въздействие върху Роко: великанът сякаш се смали, усетил, че враждебността му се стопява.
	— О, те са много мънички, за да живеят без майка, лейди Реа — проговори старецът и укорително изцъка с език, докато опипваше кученцата. — Къде ги намерихте?
	— Някой ги е напъхал в този чувал и ги е хвърлил в рова край Хай Роуд — обясни Реа и сложи кученцата в лековитите старчески ръце.
	— Малко топло мляко прави чудеса, затова не се тревожете повече, лейди Реа. Старият Тейбър няма да изостави бедните животинки — успокои я той, вдигна глава и забеляза дамата в каретата. — О, божичко — промърмори той, направи крачка напред и впи поглед в забулената фигура, подала се през прозорчето. — Простете, Ваша светлост — заговори засрамено той. — Не знам къде останаха добрите ми маниери.
	— Съжалявам, мистър Тейбър — прекъсна го бързо Реа. — Това не е дукесата. Тази дама беше така любезна да ме подслони в каретата си до Стоун Хаус.
	— О, да, веднага забелязах, че това не е каретата на дукесата. — Старецът не се почувства неловко от заблудата си. Той щеше да се засрами много повече, ако не беше поздравил веднага дукеса Кемъри. — Но ние все пак се познаваме, нали? Много мило, че сте докарали младата лейди. Надявам се, че не ви е забавила.
	— Не — отговори кратко Кейт. — Не се забавих, но искам да ви кажа, че никога не сме се виждали. Просто минавам оттук и случайно срещнах децата на дук Кемъри. Както виждате, младата дама е паднала от коня си и не можех да не й предложа място в каретата си.
	— Аха — промърмори мистър Тейбър, но продължи да се взира внимателно в непознатата. Обруленото му от вятъра чело се смръщи замислено. — Сигурна ли сте, че никога не сме се срещали? Аз може да съм стар, но никога не забравям човек, когото съм видял дори веднъж. Мога да се закълна в това. Сигурен съм, че съм чувал гласа ви, но кога… — не отстъпваше старецът.
	Кейт го гледаше смаяно. Нима все още беше жив? Та той беше старец още когато тя беше младо момиче и живееше в Кемъри! Сигурно наближаваше стоте и въпреки това продължаваше да пъха любопитния си нос в работи, които не го засягат.
	— О, аз непременно ще си спомня — продължи решително старият Тейбър. — Гордея се, че не съм забравил нищо, което се е случило в долината. Ще си спомня коя сте, и то много скоро — обеща той.
	— Чудесно — промърмори Кейт. — Надявам се да не се разочаровате много, когато не успеете.
	Старецът се изкиска, развеселен от забележката й.
	— О, да, е всяка дума, която казвате, споменът се приближава, да, да. Но сега — обърна се той към Реа Клер, — сега ще отнеса малките в къщата. Тук е твърде влажно и студено за тях. Утре няма да ги познаете, лейди Реа — заключи той и закуцука обратно към дома си, като шепнеше успокояващи думички на уплашените кученца.
	— Ще намина да ги видя, мистър Тейбър — извика подире му Реа и старецът кимна с глава. След малко приведената му фигура изчезна зад вратата.
	— Бурята отслабва — рече Ейвън и посочи с пръст ивицата мътна светлина, която си пробиваше път през облаците. — Ако побързаме, ще стигнем в Кемъри преди следващия щурм.
	— Вече съм толкова мокър, че ми е все едно — промърмори Джордж, който трепереше във влажния си жакет. — Крайно време е да се приберем на топло.
	— Франсис? — попита Ейвън, но братовчед му беше необичайно мълчалив и не откъсваше поглед от забулената жена в каретата. — Време е да тръгваме, Франсис! Реа е още суха и се надявам да стигнем до обора, преди да е заваляло отново.
	— Най-добре е да последвате съвета му — подхвърли тихо Кейт и направи знак на Роко да затвори вратичката на каретата. — Що се отнася до мен, влагата вече проникна в костите ми. Но с удоволствие ще ви предложа място в каретата си, мила моя, ако не се чувствате добре.
	— Не, но много ви благодаря за предложението — отвърна Реа.
	— Добре тогава — рече Кейт и махна с ръка за сбогом. После се отпусна назад и каретата се понесе надолу по хълма. Роко се обърна още веднъж и хвърли последен поглед към златокосото момиче, което му се беше усмихнало толкова мило.
	— Я виж ти, нашата Реа се сдоби с нов обожател — отбеляза Франсис и помогна на сестра си да възседне Скайларк. — Странна двойка, не намираш ли?
	— Изпитвам съжаление и към двамата — отговори Реа и малката група препусна в противоположна посока. — Изглеждаха толкова нещастни.
	— Не можеш да очакваш жена в траурно облекло да изглежда весела — отбеляза Ейвън, който яздеше редом е нея. Копитата на коня му пръскаха още кал върху замърсения костюм на Реа.
	— Не, разбира се, че не Ейвън — съгласи се братовчедка му. — Но аз останах с впечатлението, че тук не става въпрос за настоящето. И двамата бяха обзети от някаква странна меланхолия. Трудно ми е да обясня, но така беше. О! — извика тя, когато внезапно й хрумна нещо. — Жената ухаеше силно на рози.
	— Какво странно има в това? — попита Ейвън. — Жените винаги се парфюмират.
	— Да, но не чак толкова. Мислех, че ще се задуша, толкова силен беше ароматът. В каретата миришеше така натрапчиво, че… — Реа млъкна смутено.
	— Какво, че? — настоя любопитно Франсис.
	— Може би ще ви се стори смешно — продължи сестра му, — но имах чувството, че лежа в ковчег, пълен с рози. Да, смейте ми се — рече засрамено тя и съжали, че е изразила гласно чувствата си.
	— Аз не се смея, Реа — отговори Франсис, не по-малко сериозен от нея.
	— Трябва да призная, че наистина е странно — съгласи се Ейвън. — Кемъри не се намира на Чаринг Крос. Вашата долина е усамотена и не мога да си представя, че тази жена просто е минавала оттук.
	— А аз ще ви кажа, че едрият слуга, който тя водеше със себе си, ми изглежда твърде подозрителен — намеси се в разговора Джеймс, който бе забелязал обожанието на Роко към обекта на чувствата му и умираше от ревност.
	— Хубаво е, че всеки може да каже какво не му е харесало — промърмори практичният Джордж. — Аз обаче нямам време да ви слушам. Най-добрият ми костюм за езда отиде по дяволите и не виждам как ще обясня на татко, че имам нужда от нов. Крайно време е да се приберем в къщи!
	Стреснати от тона му, ездачите ускориха темпото и пристигнаха пред портите на Кемъри тъкмо когато шлюзовете на небето отново се отвориха. Преживялата няколко столетия портиерска къщичка изглеждаше твърде гостоприемна под вятъра и дъжда, който плющеше в обкованите с олово прозорци. Къщурката беше видяла много посетители да влизат и излизат от великолепните зали на Кемъри, но никога не беше посрещала толкова мръзнещи, мокри до кости фигури като петимата, които минаха в галоп покрай нея.
	Никога досега обградената с кестени входна алея не им се беше струвала толкова дълга колкото днес, когато препускаха към голямата къща, тласкани от вятъра и дъжда. Ниските каменни постройки на оборите бяха примамлива цел, обитателите им забелязаха отдалеч ездачите и вратите се отвориха с трясък. Дългите редици боксове, в които бяха подслонени прославените расови коне на дука, миришеха сладко на сено, меласа и овес, на кожа, ленено масло и катранен сапун, но над всичко беше миризмата на тор.
	Прочутите обори бяха подчинени на Батърик. В неговите умели ръце дукът на Кемъри бе поверил съдбата на расовите си коне. Батърик се отнасяше сериозно към работата си и изпълняваше задълженията си е достойнството на управляващ монарх. Величественото му държане при извършването на всекидневните работи му беше донесло подигравателното прозвище Негово височество. Някои хора обаче, най-вече оборски ратаи и други прислужници, го наричаха Олд Кинг Бат, но само когато не можеше да ги чуе. Тъй като голяма част от работата им се състоеше в изтребването на тора и всекидневното миене на подовете и тъй като по отношение на чистотата в оборите си Батърик беше истински тиран, ядът им беше разбираем. Но Батърик не беше от хората, които само изискват от другите, без да вършат нищо сами. Той не беше започнал като господар на оборите, а като прост оборски ратай и познаваше отлично тежката конярска работа.
	Батърик се гордееше с оборите си и за него беше чест да служи на един съвършен джентълмен, какъвто беше дук Кемъри. В очите на Батърик нямаше по-изискан мъж от този, които познаваше и обичаше конете, а Негова светлост беше образец в това отношение. Той никога не се лъжеше в конете, които купуваше, и благодарение на острото му око оборът беше пълен с животни от най-благородна кръв, за които им завиждаха всички коняри, кочияши и лордове в Англия.
	Окото на Негова светлост беше непогрешимо не само по отношение на конете. Той си бе избрал една великолепна малка дукеса, която многократно беше доказала, че идва от добро семейство. Батърик трябваше да признае, че когато дукът бе довел новата господарка в Кемъри, той я беше преценил неправилно. Беше забравил, че ръстът невинаги е признак на ум и интелигентност — а новата дукеса имаше в излишък и от двете. Батърик си беше казал, че тя не е истинска расова кобилка, а само преди няколко години тя дари семейството с близнаци. Трябваше да се прегледам при лекар, помисли си сега конярят, отвратен от кратковременната си нелоялност към Нейна светлост, или поне да не си пъхам носа в неща, които не ме засягат.
	Още докато беше зает с тези мисли, той насочи бащинския си поглед към петимата ездачи, които бързаха да се приберат в топлия и сух обор след проливния дъжд и силния вятър. Макар че бяха мокри до кости и трепереха от студ, те намериха сили да се пошегуват с положението си, докато скачаха от конете си, и огромното помещение се изпълни с дъх на пролет.
	Младият лорд Франсис беше отличен ездач, който по нищо не отстъпваше на баща си. Наистина, щастлива случайност, че лорд Франсис беше по-възрастният от двамата братя и щеше да наследи титлата, защото лорд Робин, Бог да го пази, беше истински малък дявол, който непрекъснато затъваше до гуша в неприятности. От друга страна, никоя млада дама в Англия не можеше да стъпи и на малкото пръстче на лейди Реа Клер, макар че в момента девойката приличаше на краварка, която имаше зад гърба си твърде неприятен и изгубен спор с някоя опърничава крава.
	Батърик хвърли изпитателен, добре школуван поглед към конете и въздъхна доволно, когато установи, че никой от красавците му не е пострадал. Най-после можеше да си разреши малка усмивка.
	— Паднали сте, нали, лейди Реа? — поздрави учтиво той и на един дъх заповяда на ратаите да отведат конете, да им свалят седлата, да ги изтъркат, да ги нахранят и напоят. Гръмкият му глас отекна и в най-тъмните ъгли на обора и достигна до всеки мързеливец, който си беше позволил да се разположи там за почивка. — Прескочили сте живия плет от птичи дрян, нали?
	Реа и Франсис избухнаха в смях. Те познаваха орловия поглед на Батърик и изобщо не се изненадаха от проницателността му. Ала Джеймс нямаше представа за качествата му и възхитено изсвири през зъби.
	— Откъде, за Бога, узнахте това, мистър Батърик? — попита смаяно той.
	— Много е просто, момче, трябва само да имаш очи на главата си — отговори конярят и се засмя на собствената си шега, докато Джеймс оглеждаше с отворена уста кобилата на Реа и опръсканите й с кал хълбоци.
	Батърик застана пред Скайларк и нежно я потупа по задницата. После грижливо отстрани клончето дрян, което се беше заплело в дългата й опашка.
	— Ето го птичият дрян — заяви той и загрижено огледа гърдите и предницата на кобилката. — Били сте и в Стоун Хаус он дъ Хил, нали? Как е мистър Тейбър?
	Това прозрение изуми дори Франсис и той изгледа възрастния мъж с неприкрито учудване.
	— Откъде знаете? — попита той и направи неуспешен опит да открие какво ги е издало.
	Гръмкият смях на Батърик огласи обора.
	— Един от слугите е бил в селото и ви е видял да яздите по хълма — обясни той, докато целият се тресеше от удоволствие.
	— А какво сме правили в Стоун Хаус? — попита предизвикателно Реа Клер.
	— Не бива така, милейди — укори я с невинно изражение на лицето Батърик. — Аз не съм врачка, но все пак — продължи с усмивка той, — щом искате да отгатна, ще ви кажа, че сте намерили изхвърлени или ранени животинки и сте ги отнесли на мистър Тейбър, който има дарбата да лекува. Няма нужда да съм магьосник, за да го разбера. Какво спасихте този път?
	— Кученца — отговори Джеймс. — Реа ги намери.
	— Така си и мислех. Изхвърлени, нали? Старият господин ще ги излекува, не се тревожете. Сега обаче е крайно време да се приберете по стаите си — продължи строго той, — иначе ще ви втресе и ще си имам неприятности с Негова светлост. Трябваше да изпратите някого от слугите е кученцата, а вие да се върнете в къщи. Не знам какво ще каже Нейна светлост, като ви види в този вид — заключи той и загрижено поклати глава.
	— Реа се тревожи много повече от реакцията на Канфийлд — усмихна се Франсис.
	— За нищо не съжалявам! — извика Реа и забърза към голямата къща.
	— Не разбирам какво толкова лошо сме сторили — подкрепи я Ейвън. — Реа извърши добро дело и съм сигурен, че един ден ще получи справедливо възнаграждение за него. Няма причини да се страхува — промърмори той, докато минаваха под фамилния герб, който посрещаше всички, прекрачили прага на Кемъри, с гордото: „Не предавай истината, честта и целта“.
	— Мисля, че наградата на Реа току-що пристигна, макар да се питам дали е точно тази, която тя заслужава — отговори му с висок шепот Франсис. Всички вдигнаха като по команда глави и видяха слизащия по стълбата граф Рендейл, облечен в царствено сини одежди. Видът му беше безупречен, копринените чорапи без нито една гънчица, токите на обувките блестяха, перуката беше съвършено фризирана и напудрена. Отдалеч личеше, че е много доволен от себе си. Съвсем случайно той сведе нос и забеляза уморените, мръсни ездачи, които го наблюдаваха с нямо възхищение.
	Четири от лицата не изразяваха особено въодушевление от вида на безупречния джентълмен. Петото лице, това на Франсис, внезапно се опъна решително, в погледа му се появи нещо хищническо, което не предвещаваше нищо добро за граф Уесли Лотън.
	— Велики Боже!
	— Човек наистина може да разчита на графа, той винаги успява да намери подходящата дума — заговори Франсис и се развесели още повече, когато забеляза, че около ботушите му се е образувала кална локва. Чувстваше се ужасно в мокрите панталони и никак не му се искаше да стои и да слуша безкрайните поучения на графа за правилата на поведение в обществото.
	— Какво се е случило? — попита граф Рендейл и бързо заслиза по стълбите.
	— Застигна ни буря. Бихте ли ни пропуснали да минем? — попита с необичайна учтивост Франсис.
	Ала графът остана на мястото си, тъй като не беше достатъчно чувствителен, за да забележи, че едрата му фигура препречва на уморените ездачи достъпа до стълбата и до сухите дрехи. Високомерното му изражение обаче веднага се смекчи, като забеляза окаяната фигурка на дамата на сърцето си.
	— Лейди Реа Клер! — провикна се той, защото, макар да беше изненадан, не можеше да употреби друга форма. — Какво е станало с вас? С косите ви? Ами амазонката? — ужаси се той и огледа неодобрително опръсканите с кал поли и скъсания ръкав.
	— Паднах от коня, нищо друго — отговори Реа. Нарастващото нетърпение, че един гост на дома й я подлага на разпит в сегашния й вид, се изрази в предателско потропване на обутото в ботуш краче.
	Аристократичният нос на графа се намръщи, макар и едва забележимо.
	— Но къде паднахте? — Той не можа да се удържи и зададе мъчещия го въпрос, въпреки добрите си маниери и убедеността, че е по-добре да си замълчи. Не можа да скрие и отвращението, пробягало по лицето му, когато усети неприятната миризма на мокра вълна, мръсни кучета, гнило дърво и коне.
	— Това не е толкова важно, Уесли — отговори спокойно Реа, която нямаше намерение да му дава отчет за делата си.
	Франсис обаче не беше толкова сдържан и побърза да осведоми графа е изкуствено весел тон:
	— Ще ви призная, че спасихме от удавяне половин дузина новородени кученца. И по-точно — добави със злобно намигване той, — спасителката беше Реа.
	— Спасили сте кученца? — повтори смаяно граф Рендейл. — Защо, за Бога?
	Франсис скри доволната си усмивка и хвърли бърз поглед към братовчедите си. Графът беше реагирал точно според очакванията му. Сестра му се изчерви и вдигна гордо глава.
	— Щом задавате този въпрос, очевидно не сте в състояние да разберете причината — отговори ледено тя и гласът й беше по-смразяващ дори от ледените тръпки, които я разтърсваха цялата, докато стоеше на стълбата и водеше светски разговор в мокрите си дрехи.
	С поглед, който превъзхождаше многократно високомерието на графа, Реа го измери от глава до пети и продължи незаинтересовано:
	— Струва ми се, че сте дошли няколко дни по-рано, отколкото ви очаквахме? — Гласът й беше съвсем тих, но обвинението в него недвусмислено.
	Граф Рендейл се обля в червенина, защото отлично съзнаваше, че е допуснал сериозно нарушение на етикета, а ако Уесли Лотън се отвращаваше от нещо, това бяха лошите маниери — особено у самия себе си.
	— Пристигнах със сър Джереми и Каролайн — обясни задавено той. Все пак не съжаляваше особено много за решението си, защото се беше надявал на няколко доверителни разговора на четири очи е лейди Реа Клер. И тъй като сър Джереми беше приятел на Негова светлост, а Каролайн — най-добрата приятелка на дъщеря му, беше близко до ума, че той с удоволствие им предложи да се възползват от каретата му. Той гостуваше често в Уинтърхол, провинциалната резиденция на сър Джереми, и този път беше планирал много внимателно датата на пристигането си, за да съвпадне с времето за тръгване към Кемъри. Беше твърдо решен да направи лейди Реа Клер своя жена, а ако някой Лотън имаше силна страна, то това беше неговата целеустременост.
	— И Каролайн ли е тук? — попитаха в един глас Франсис и Ейвън и размениха погледи, в който се четеше неподправен ужас.
	— Не бяхме сигурни дали сър Джереми и Каролайн ще дойдат, защото узнахме, че ревматизмът отново е започнал да го мъчи. Нали знаете колко мъчителни са тези пристъпи — обясни загрижено Реа, защото знаеше от опит, че иначе добродушният сър Джереми става ужасно раздразнителен, когато ставите го заболят и започнат да се подуват.
	— Още помня как получи пристъп при последното си гостуване тук — промърмори Джордж и разкриви лице в гримаса. — Едва не ми отхапа носа! Изфуча ми да затворя проклетия прозорец, защото вятърът удрял като е чук по големия пръст на крака му.
	— Надявам се, че пътуването по нашите неравни пътища не го е изморило твърде много и не е влошило състоянието му — отговори Реа в интерес на всички засегнати. — Но дори и в по-добри времена, сър Джереми и Каролайн не са особено подходящи спътници за разходка на кон — прибави с усмивка тя, мина покрай графа и затича нагоре по стълбата. Мъжът я проследи с объркан поглед, после се обърна към Франсис и братята Флетчър.
	Добрият граф се покашля и доби вид, сякаш иска да продължи нравоученията си, но преди да е успял да каже и една дума, Джордж се разкиха с такава сила, че уплашеният Лотън се дръпна назад и освободи стълбата. Без да му мислят много, Франсис и момчетата се изнизаха покрай него и графът остана сам в огромното входно антре. Само няколко злобно ухилени слуги се спотайваха по ъглите.
	— Добре се справи, Джордж — похвали братовчеда си Франсис. Артистичният талант на малкия често ги беше спасявал в напрегнати ситуации като тази.
	— Благодаря ти, Франсис — отговори с невинно изражение момчето.
	— Защо спомена кученцата? — попита любопитно Ейвън, докато крачеха по дългите коридори към крилото на Франсис. Той го погледна с интерес и търпеливо изчака отговора му. Опитът, а не на последно място и инстинктът за самозащита, го беше научил винаги да поставя под въпрос мотивите на Франсис.
	— И защо не? — попита невинно младият маркиз. — Графът пожела да получи отговор.
	— Да, разбира се, защо не? Подозирам, че още от самото начало си знаел как ще реагира — настоя Ейвън.
	Франсис отговори на погледа му без следа от разкаяние.
	— Може би ще се изразя грубо — заговори внезапно той, — но ще ти кажа, че нямам никакво желание графът да ми стане зет. Нямам нищо против него, но не го искам в семейството си. Нека погледнем фактите в очите — продължи той и гласът му прозвуча толкова сериозно и строго, че братята Флетчър го изгледаха изненадани. — Граф Рендейл е надут пуяк и непоносим сноб. Ако си навири носа още малко и излезе на дъжда, сигурно ще се удави — завърши тържествено той и младежите избухнаха в смях. — Можете ли да си представите как ще се държи, ако го поканим на някой от нашите пикници? — попита той и братята Флетчър потръпнаха ужасени. Само това беше достатъчно да намразят граф Рендейл за цял живот.
	— Значи си си казал, че не е лошо да го представиш в неизгодна светлина — установи делово Ейвън.
	— Много добре знаеше как Реа ще реагира на думите му, нали?
	— Разбира се, но с глупавата си забележка и с цялото си поведение днес той сам затегна примката около врата си, Ейвън — защити се Франсис и си каза, че най-големият му братовчед заприличва все повече на баща си, генерала, чийто глас понякога звучеше така, сякаш все още яздеше начело на полка си.
	— Но ти, Франсис, ти беше този, който уви примката около врата му и я затегна със собствената ръка на графа — ухили се злобно Ейвън. Той също не понасяше граф Рендейл.
	— Признавам се за виновен в това отвратително деяние — отговори гордо Франсис. — Но го направих само за да отворя очите на Реа — прибави доста по-сериозно той. — Сестра ми е много добросърдечна и се боях, че графът ще се възползва от това й качество. Но стига вече сме говорили за него. — Усмивката му издаваше задоволство. — Трябва да побързаме. Умирам от глад и копнея за чаша топъл чай, а графът има половин час предимство. Нали знаете с какъв апетит поглъща гроздовите тортички на мисис Пийчъм!
	— Само се надявам Каролайн да не дърдори без прекъсване за разните му там лондонски балове и как се поклонил пред нея този граф или онзи лорд, или каква рокля носела и колко ужасно изглеждала една известна лондонска дама, дявол знае коя — въздъхна Джеймс, който никак не беше въодушевен от предстоящата среща с Каролайн Уинтърс. — Последния път беше много злобна е мен, когато поисках да си взема още едно парченце сладкиш — припомни си той и лицето му се разкриви в болезнена гримаса.
	— Спомни си, че това ти беше петото парче — ухили се коварно Джордж.
	— Слушайте, ако не побързаме, няма да получим нито една тортичка — проговори предупредително Франсис и хукна презглава по коридора.
	Реа също ускори крачка, само че в противоположната посока, към спалнята си. И нейните мисли бяха заети е Каролайн Уинтърс, защото много добре знаеше, че ще намери приятелката си в стаята си. Вратата беше открехната и младата лейди се намръщи недоволно. И наистина, без да се смущава, Каролайн Уинтърс ровеше с трескаво любопитство в гардероба й.
	В този момент Реа изпитваше към приятелката си повече съжаление, отколкото гняв. Каролайн имаше всичко, което желаеше сърцето й и от което се нуждаеше, но никога не беше доволна и продължаваше да иска повече. Добродушният сър Джереми изпълняваше с готовност желанията на единственото си дете. Изпълнен с най-добри намерения, той бе отгледал рано осиротялата си дъщеря и я бе отрупал с обич, привързаност и богатства, приемайки по погрешка, че така ще я обезщети за загубата на майката. Резултатът беше повече от нищожен, защото Каролайн Уинтърс израсна като вечно недоволна егоистка, която постоянно хленчеше, заплашваше с припадъци и интригантстваше, когато нещо не вървеше по угодата й. Бедният сър Джереми отдавна се бе отказал да я укорява за лошото й държание, използваше глухотата си, за да избегне вечните й изисквания, и се оставяше да го тиранизират.
	— Здравей, Каролайн — поздрави тихо Реа. — Загубила ли си нещо?
	— О, Реа! — изграчи стреснато девойката и се сви като от удар. Подигравката в гласа на Реа беше недвусмислена. — Толкова ме уплаши! Защо се промъкваш така безшумно? Божичко, за миг си помислих, че е някой дивак от колониите и ей сега ще ме скалпира! — заоплаква се тя. Изобщо не се чувстваше неловко, че са я заловили да се рови в чуждите вещи. — Почуках, но никой не ми отговори, затова просто влязох. Реших, че няма да ми се разсърдиш. Непременно трябваше да узная дали са ти купили от онази великолепна коприна, която татко ми донесе от Париж. Ти винаги имаш по-хубави неща от моите. Разбираш ли, трябваше да се уверя, че аз съм единствената с такава рокля — заяви самодоволно тя. Най-после забеляза окаяния вид на приятелката си и се изуми. — Божичко! Какво е станало с теб, по дяволите? Изглеждаш ужасно!
	Усмивката на Реа беше измъчена.
	— Благодаря ти за загрижеността. Паднах от коня, нищо повече. Добре съм — заключи уморено тя и се запъти към огъня, запален от съобразителна слугиня.
	Каролайн измери приятелката си с отвратен поглед.
	— Прекрасната ти амазонка е станала на нищо. Жалко, наистина жалко!
	— Имам още един такъв костюм, така че не се тревожи — усмихна се успокоително Реа. — Мама толкова хареса плата, а и като знаеше, че ще го нося често, прояви мъдрост и нареди да ми ушият два.
	— Наистина необикновено — прошепна Каролайн, впечатлена от щедростта на дукесата. — Синьото е наистина прекрасно, или може би трябва да кажа — беше прекрасно. Сигурна съм, че ще отива повече на мен, отколкото на теб. С теб сме еднакви на ръст, нали? — попита хитро тя и умолително запърха с ресници. После измери с жаден поглед вградения гардероб, където сигурно висеше вторият костюм за езда.
	Реа погледна приятелката си — този тон й беше твърде добре известен.
	— Не, Каролайн — отговори решително тя. Нямаше никакво намерение да позволи да я изнудват, освен това гореше от нетърпение слугините да се появят най-после с водата за къпане. Това беше най-лесният начин да се отърве от натрапницата, без да се кара с нея. — Това ми е любимият костюм и след като развалих единия, ще нося другия. Съжалявам, но се надявам да ме разбереш. Ти нямаш ли любима рокля или шапка? — попита тихо тя, апелирайки към разума й, но напразно. Каролайн изкриви уста и захленчи:
	— Е, добре, но аз със сигурност нямаше да проявя егоизъм, ако ти беше поискала да облечеш нещо мое — заяви тя и гласът й потрепери от едва сдържан гняв. Тя се запъти с влачещи се крака към тоалетната масичка на Реа и започна да мирише поред парфюмите в шишенца от порцелан, шлифован кристал и сребро. Отрупаната й с пръстени ръка спря върху едно флаконче с цвят на аметист, украсено с цветчета.
	— Този парфюм ми свърши, а аз толкова го обичам — въздъхна драматично тя и жадно изгледа шишенцето.
	— Моля те, вземи го, Каролайн — усмихна се Реа е надеждата, че приятелката й ще грабне плячката и ще изчезне. — И без това не го харесвам особено.
	— Ах, така ли? — попита разочаровано Каролайн. Въпреки това грабна шишенцето и алчно го притисна до гърдите си. Погледна се в огледалото и самодоволната й усмивка избледня. Вярно е, че много приличаше на Реа Клер по фигура и тен, но очите й не блестяха, а косата й беше твърде светла. Не можеше да прости на Реа, че очите й са с този странен виолетов цвят, а косата й е огнено златна.
	Каролайн опипа чифт сребърни четки за коса, после посегна към сребърната кутийка с изкуствени бенки, украсена със скъпоценни камъни. Накрая със скучаещо изражение на лицето отвори малкия часовник — играчка, поставен до крехкия порцеланов съд за благовония, и в стаята се разнесе нежна мелодия, която още повече подчерта сладкото ухание на рози и орлов нокът в девическата спалня.
	Пъстрата сбирка от тоалетни принадлежности върху масичката на Реа Клер съдържаше всички средства за разкрасяване, необходими на една млада дама, която държи да е в крак с модата. Те със сигурност не се различаваха особено от онези, които красяха тоалетната масичка на Каролайн в Уинтърхол. Но в ревнивите очи на Каролайн нещата на приятелката й изглеждаха много по-елегантни и скъпи от нейните. Лейди Реа Клер Доминик има много повече от мен, каза си Каролайн, и на всичкото отгоре баща й е дук. Нейният собствен баща беше само барон, и то незначителен. Освен това Уинтърхол изглеждаше твърде безличен в сравнение с великолепието на Кемъри. Реа със сигурност щеше да намери много обожатели сред лондонските красавци, за разлика от нея, простата провинциална мис.
	Каролайн огледа разкошната спалня на приятелката си и сърцето й преля от горчивина и омраза. Реа Клер имаше всичко. И макар че тя беше с цели три години по-възрастна от нея, Реа със сигурност щеше да се омъжи първа. А ако тя не предприемеше незабавни мерки, годеник на Реа Клер щеше да стане Уесли Лотън, граф Рендейл. При тази неприятна мисъл малката, упорита брадичка на Каролайн отхвръкна нагоре. Три бяха нещата, с които Каролайн беше решена да се сдобие на всяка цена: неограничени средства, титла и граф Рендейл. Вече беше обмислила плана си в подробности. Всъщност, беше много просто. Ако станеше съпруга на граф Рендейл, това означаваше постигането и на другите й две цели. Уесли не само притежаваше голямо богатство, а и семейството и титлите му бяха почти толкова древни и благородни, колкото тези на фамилията Доминик. И макар че не притежаваше титлата дук, той имаше пълното право да разговаря на равна нога с най-могъщите мъже на Англия.
	— Уесли ни придружи до Кемъри — съобщи със самодоволно изражение Каролайн. — Настоя да постави на наше разположение всичките си карети — обясни тя и се зае да поправя дантелите на ръкава си. — Знае колко крехко е здравето ми и как мразя да пътувам, особено в старата, лошо тапицирана карета на татко. Вече повече от година го убеждавам да купи нова, но той категорично отказва. Твърди, че бил привързан към старата бричка — заразказва оживено тя, макар че Реа почти не я слушаше. Каролайн спря за малко, хвърли коварен поглед към приятелката си и продължи замислено: — Знаеш ли, Реа, почти съм сигурна, че Уесли сериозно се интересува от мен. Не бих се изненадала, ако помоли татко за ръката ми — обясни доверително тя. Очевидно се опитваше да убеди сама себе си. — Разбира се, аз трябва да обмисля много внимателно предложението му. Само си представи как ще се почувствам, ако получа предложение от някой дук, след като съм приела благосклонно Уесли. Знаеш ли, имаше време, когато почти бях решила да се омъжа за вуйчо ти Ричард.
	Реа едва не се задави. Обърна гръб на пламтящия огън и изгледа смаяно приятелката си, която очевидно говореше съвсем сериозно. Трябваше да прехапе устни, за да не избухне в луд смях. Господи, Каролайн наистина си въобразяваше, че е могла да се омъжи за вуйчо Ричард!
	— Разбира се, той е малко стар за мен, пък и, извинявай, не мога да понасям очилата му. Да не говорим за червената му коса… — Каролайн разтърси грижливо подредените си къдрици. — Освен това никога не бих живяла е него в Шотландия, в онова забравено от Бога място.
	— Сигурна съм, че вуйчо Ричард е обмислил много внимателно каква жена да си избере. И тъй като е всеизвестно колко крехко е здравето ти, не е пожелал да те изложи на опасност, като ти направи предложение. Защото е знаел, че жена му ще бъде задължена да го придружи в Шотландия — отговори със сериозно лице Реа. Очите й заблестяха от удоволствие, като си представи как ще разкаже на вуйчо Ричард как се е измъкнал на косъм от женитбата с Каролайн.
	През това време Каролайн обмисляше съвсем сериозно думите на Реа.
	— Да, мисля, че имаш право. Отдавна се чудех защо не помоли за ръката ми. Бях много изненадана, когато изведнъж се ожени за онази странна личност. На всичкото отгоре съвсем без състояние…
	Реа обаче нямаше намерение да й позволи тази поредна дързост.
	— Тази личност, както я наричаш, по случайност е много скъпа и важна за семейството ми. Ние всички я обичаме.
	Каролайн вдигна рамене.
	— Исках да кажа, че тя изобщо не е от типа жени, между които е редно да избира един маркиз. Няма нито богатство, нито титла, да не говорим за място и приятели в обществото. Какво, за Бога, е намерил вуйчо ти в едно бедно сираче?
	— Той се влюби в нея — обясни просто Реа.
	— Та тя дори не е красива, как би могъл някой да се влюби в нея! — възмути се Каролайн. — Освен това е станала толкова дебела, че е направо непоносима.
	— Скоро ще има дете — напомни й Реа.
	— Това е повече от видно — отговори подигравателно Каролайн. — Именно затова е отвратително. Мисля, че не подобава на една жена в нейното състояние да се показва в обществото. Няма ли поне малко чувство за срам? — попита възбудено тя и се изчерви при мисълта за начина, по който беше забременяла Сара Верик. — Не е прилично да излизаш пред хората, когато си enciente!*
	[* Бременна (фр.) — Б.ред.]
	— Според теб, тя би трябвало да се затвори в стаята си и да остане там девет месеца, така ли? — попита тихо Реа и се усмихна облекчено, когато вратата се отвори и в стаята влязоха две забързани слугини, едната натоварена с меки одеяла. Другата изтича до огъня и хвърли няколко цепеници в пламъците.
	Реа се съблече и застана пред огъня само по фуста и тънка риза. Мокрият, изцапан костюм за езда приличаше на дрипа. Младото момиче се уви в едно затоплено одеяло, разположи се пред камината и започна да разресва влажната си коса със сребърен гребен. Заболя я и лицето й се разкриви в гримаса. В този миг в спалнята влезе още една прислужница, доста по-възрастна от първите две, понесла табла с две чаши, от които се издигаше пара. Чашите бяха пълни с тъмна течност, добре позната на Реа още от най-ранното й детство.
	— Специалното питие на мисис Тейлър — промърмори тя и изкриви лице при мисълта за предстоящото мъчение.
	— Заповед на Нейна светлост — проговори невъзмутимо прислужницата, преди Реа да е успяла да възрази. — Веднага го изпийте — и двете! — нареди строго тя, макар че зад мрачното й лице беше скрит великодушен, сърдечен нрав и тя напразно се опитваше да го прикрие.
	— Е, добре — предаде се Реа и взе чашата в студените си ръце. — Но трябва да знаеш, че понякога се разболявам едва след като съм изпила лекарството — продължи иронично тя, развеселена от смущението, с което Каролайн оглеждаше питието в чашата си.
	— Какво е това? — провикна се ужасено младата дама и отвратено помириса лекарството. — Господи, как само мирише! Отрова ли ми давате? — попита тя и отблъсна чашата, но прислужницата неумолимо я бутна под носа й.
	— Нейна светлост ми нареди да се погрижа мис Каролайн да изпие до дъно специалното лекарство на мисис Тейлър, защото се е оплакала от дългото, уморително пътуване с каретата. Нейна светлост знае колко крехко е здравето ви, мис — обясни отзивчиво Роули и поднесе чашата е гъстото питие още по-близо до потръпващия нос на младата лейди. — Нейна светлост не би търпяла някой в Кемъри да се разболее, не и когато може да го предотврати. Нали не искате да разсърдите Нейна светлост? — попита заплашително тя. — Дайте си кураж, мис, и изпийте на един дъх специалното питие на мисис Тейлър.
	Макар че устата й трепереше, Каролайн пое храбро чашата.
	— Коя, по дяволите, е тази мисис Тейлър? — попита тя и изгълта на един дъх половината чаша. Вкусът беше толкова ужасен, че по лицето й потекоха сълзи и започна да й се гади.
	— Мисис Тейлър е стара приятелка на майка ми — отговори е усмивка Реа Клер. — Живее близо до Верик Хаус. Мама казва, че правела най-добрата медовина между Лондон и Лендс Енд. Отдавна не съм я виждала, но помня, че беше весела, корава жена. Има двама сина, Уил и Джон, които сигурно са пораснали още повече. Когато бях малка, ги наричах великаните. Двамата държат кръчма.
	— Нима Нейна светлост ти е позволила да се принизиш до такива хора? — попита смаяно Каролайн. Лошото й настроение се дължеше изцяло на изпитото лекарство.
	— Мама ги обича много, особено момчетата. Тя е кръстница на всичките им деца, а те са… — Реа се опита да преброи синовете и дъщерите на братята. — Вече не съм сигурна, но знам, че има предостатъчно малки Тейлърови и мисис Тейлър е много заета и много щастлива баба.
	— А какво казва Негова светлост? — попита възмутено Каролайн. — Той вероятно не одобрява общуването с някакви си там… кръчмари?
	Тя чу смеха на Реа, но не можа да види лицето й. Слугините бяха приготвили ваната и сега наливаха студена и гореща вода, така че цялата полуоблечена фигура на Реа беше обгърната в пара.
	— Честно казано, татко също обича двамата Тейлърови. Както му е обичаят, все ги заплашва, че ще ги отведе в градината зад къщата и ще ги напердаши, както заслужават. И тогава всички избухват в луд смях, макар че аз и до днес не разбирам кое е смешното.
	— Мисля, че е крайно време да слезете долу и да изпиете чая си, мис Каролайн — намеси се Роули и отвори вратата пред високомерната млада дама, която не разбираше от по-деликатни намеци. — Нали не искате и чаят ви да изстине като водата във ваната на лейди Реа?
	— Добре де, добре — промърмори Каролайн и се врътна към вратата. — Уесли сигурно вече се пита къде съм. Надявам се, че не се е разтревожил много — изхленчи тя, ускори крачка и махна небрежно през рамо. — Ще се видим по-късно, нали? Господи, ще трябва да изпия цяла кана чай, за да прогоня от устата си тази отвратителен вкус — проплака тя и изгледа сърдито Роули, преди да прошумоли с копринените си поли към коридора.
	Роули изпухтя презрително и затвори вратата след самодоволната, възпълна фигура на Каролайн.
	— Най-добре ще е да си измие устата със сапун — промърмори под носа си тя. — А лорд Рендейл изобщо не се е сетил за изисканата госпожичка, особено след като е видял гроздовите сладкиши на мисис Пийчъм. Мисис Тейлър направо щеше да си умре от смях, ако беше видяла как младата мис изпи специалното й лекарство. Но това е единственият начин да й се затвори устата. Запознах се с мисис Тейлър, когато придружих майка ви до Верик Хаус. Бяхме на погребението на добрата й леля Маргарет и двете с мисис Тейлър седяхме и сравнявахме рецептите си за медовина. Нейната наистина е по-добра от моята, но пък моята е по-силна. Е, коя рокля да ви извадя, лейди Реа Клер? Тъмносинята коприна е чудесна, можете да я украсите с…
	Реа въздъхна доволно и се отпусна в топлата вода, която отмиваше всички болки и натъртвания от днешното падане. Мислите я отнесоха някъде много далеч. Гласът на Роули продължи да оглася стаята, но тя го чуваше все по-неясен и размит. Силен аромат на рози я удари право в носа и тя неволно си припомни отново тайнствената дама в каретата, която вероятно беше пристигнала вече на местоназначението си.

	Когато влезе в странноприемницата, паянтова постройка в стил Тюдор, позната сред местните хора като „Мери Грийн Дрейгън“, Кейт намери своя наемник от Билингсгейт в компанията на една бутилка от най-доброто бренди, което предлагаше избата. Той беше протегнал краката си към огъня и изглеждаше доволен и в мирно настроение.
	— Как мина разходката, милейди? — попита без особено любопитство той. Изговорът му беше малко неясен и въпреки това успя да подчертае пренебрежително титлата милейди, нещо, което не преставаше да обърква Кейт.
	— Добре — отговори кратко тя, недоволна от липсата на уважение, — беше много поучително. А вие? Какво интересно открихте в бутилката с бренди?
	— О, моето занимание също е много поучително, милейди — усмихна се той и шумно се оригна.
	— Щеше да бъде много жалко, ако ви се беше наложило да си го заплатите сам, нали? Тогава със сигурност щяхте да се оплачете, че е много скъпо — отбеляза саркастично тя и протегна премръзналите си ръце към огъня. Трепкащите светлинки танцуваха по воала й и тя се взираше като хипнотизирана в пламъците, които жадно поглъщаха цепениците.
	— Умирам от глад — проговори внезапно тя, странно задоволена от случилото се днес. — Както виждам, вие вече сте вечеряли — рече тя и махна небрежно към масата, отрупана с мазни чинии и празни чаши.
	— О, да, беше много вкусно — отговори невъзмутимо Теди Уолтъм. — Всъщност всяко ядене е вкусно, когато го прокараш с повечко вино — допълни той, най-после забелязал нарастващото нетърпение на благодетелката си, която се разхождаше по стаята с развяващ се воал и тракащи високи токчета. Очевидно тя беше много нервна и непрекъснато удряше дланите си е кожените си ръкавици. — Изглеждате ми доста развълнувана, милейди. Какво ще кажете за една глътчица? — попита той и великодушно вдигна насреща й полупразната бутилка.
	— Развълнувана? — повтори слисано Кейт. — Ни най-малко. Трябва само да размисля — обясни кратко тя. Пред вътрешния й взор се изнизваха едно по едно красивите лица на Люсиеновите деца. — Поръчайте си още малко бренди и вземете и една бутилка вино за мен. О, изпратете ми и гостилничаря — нареди тя, защото планът вече бе започнал да се оформя в главата й. — Какво чакате? — изфуча сърдито тя и изгледа надменно наемника си, който още не се беше размърдал. — Не се мотайте, човече. Не ви плащам да си топлите задника на огъня.
	Едуард Уолтъм се надигна бавно и грациозно, после се престори, че се олюлява, защото му се струваше по-сигурно милейди да го сметне за пиян. Не искаше да събужда недоверието й. Тази жена беше опасен неприятел, но вероятно нямаше да обърне голямо внимание на един клоун и ако той се държеше така, може би щеше да му остане известно свободно пространство, в случай, че се наложеше промяна в плановете.
	— Желанието на милейди е заповед за мен — промълви той, поклони се галантно и закрачи към изхода, полагайки големи усилия да върви по права линия.
	С доволна въздишка Кейт зае мястото му пред огъня и разтри ръцете си, за да ги раздвижи. Роко беше заел обичайното си място до вратата, но Кейт усещаше много ясно отчуждението, което се излъчваше от него, и в продължение на един дълъг, абсурден миг я обзе див страх от този грамаден мъж е разум на дете. Все пак тя побърза да се отърси от въображаемите си страхове и съмнения.
	Все още седеше доволно пред огъня, когато Теди Уолтъм се върна с любезния гостилничар, който носеше табла с желаните освежителни питиета. Теди придърпа към себе си бутилката бренди, взе чиста чаша и приседна на пейката под прозореца, откъдето можеше да се обхване с поглед цялата стая.
	— О, мистър Хигълтон, много мило от ваша страна — заговори с най-любезния си тон Кейт. — Обслужването в „Мери Грийн Дрейгън“ наистина е забележително. Предайте поздравленията ми на готвача си. Това е най-добрата храна, която получавам, откак съм се върнала в Англия.
	Мистър Хигълтон изпъчи мършавите си гърди, очевидно поласкан от похвалата на една толкова изискана дама.
	— За нас е чест, милейди — отвърна учтиво той, — е имахме възможност да обслужим високопоставена дама като вас.
	— Благодаря ви, мистър Хигълтон — промълви Кейт толкова скромно, че едва не й прилоша. Искрящите й очи оглеждаха презрително глупавия гостилничар, който се беше надул като пуяк.
	Теди Уолтъм отпи голяма глътка от огненото бренди и отвратено поклати глава. Никога не беше виждал толкова лицемерие наведнъж, дори самият той не беше способен на това, макар че гордостта му отдавна беше погребана и забравена. Тази дама беше върхът. Макар да имаше богат опит, той не се беше сблъсквал никога с такава ловкост.
	— А що се отнася до днешната ви вечеря, милейди — продължи гостилничарят и разпери ръце, сякаш очакваше одобрителни ръкопляскания, — приготвили сме ви пържена змиорка, пресен свински котлет и известната пача на жена ми. Никой не умее да я направи като нея, Бог да благослови малкото й сърце. Надявам се, че ще ви хареса — изхихика той и реши, че е сгрешил в преценката си за дамата. Тази жена умееше да бъде любезна. — Ще ви донеса най-голямата порция змиорка.
	Кейт се усмихна измъчено.
	— Това е толкова мило…
	— Веднага се сетих, че ще го харесате. Казах на жена си, че сте дама, която разбира от добро ядене. Никога не съм се лъгал в хората и стомасите им, да го знаете.
	— Учудващо — промърмори Кейт и отпи глътка вино. Загубила интерес към разговора, тя се обърна към огъня.
	— Ами тогава… — проговори объркано мистър Хигълтон, — … тогава ще изпратя жена си в кухнята да ви приготви змиорката — заключи той и се запъти към вратата.
	— Днес следобед срещнах няколко млади хора — заговори с отсъстващ вид Кейт. — Бяха излезли на разходка с коне. Казаха ми, че името им е Доминик. Питам се дали ги познавате? — попита небрежно тя.
	— О, да! Сигурно са били децата на Негова светлост дук Кемъри. Прекрасни деца — заговори въодушевено гостилничарят. — Енергични, каквито трябва да бъдат всички млади хора, но никога не си позволяват злобни шеги. Обичат да си устройват излети. Само малкият лорд Робин, знаете ли… същинско дяволче — заключи съчувствено той.
	— Мисля, че нямах удоволствието да се запозная с него — отбеляза лениво Кейт, сякаш разговорът въобще не я засягаше. — Представиха ми се само лорд Франсис и лейди Реа.
	— А, да — кимна мистър Хигълтон. — Лорд Франсис е великолепен млад джентълмен. Негова светлост може да се гордее с него. А лейди Реа Клер… — въздъхна с копнеж той. — Тя е истинска красавица и има толкова чисто сърце. Метнала се е изцяло на Нейна светлост, о, да. Нейна светлост е истинска дама.
	— Сигурно са много привързани един към друг — отбеляза тихо Кейт.
	— О, точно така е, милейди. А докато преди няколко години на бял свят се появиха близнаците, лейди Реа Клер беше единствената дъщеря на дук Кемъри. Тя е най-голямата, а първородното дете е винаги нещо особено — заговори доверително мистър Хигълтон, който много обичаше да поклюкарства. — Негова светлост се отнася към нея като към принцеса, да го знаете. Но тя го заслужава, защото е толкова красива. Никога не съм чувал и една лоша дума по неин адрес.
	— Така значи, Негова светлост обича първородната си дъщеря с цялото си сърце… — промърмори замислено Кейт и се усмихна тържествуващо под маската си. — Много интересно. Но моля ви, мисля, че достатъчно ви задължах — обърна се към гостилничаря тя. — Извинете, ще ви попитам само още за очно. Запознах се и е един стар господин, доколкото си спомням, казваше се Тейбър.
	— Сигурно имате предвид стария мистър Тейбър от Стоун Хаус он дъ Хил. Той живее тук от цяла вечност. Повечето хора от околността смятат, че се е родил още по времето, когато са били положени основите на „Мери Грийн Дрейгън“. Но аз ви казвам, че нашата гостилница е била построена преди точно три столетия.
	— Старецът има забележителен ум — отговори Кейт и смръщи чело. — Наистина ли помни всеки човек, когото е срещал?
	— Точно така, милейди, старият Тейбър е хитър като лисица. Сигурен съм, че не е забравил нито едно лице, нито една случка от живота си — засмя се гостилничарят. — Долу в кръчмата за него винаги има място до огъня и кана от най-добрата бира — добави той, горд, че един от най-възрастните жители на селото му е постоянен клиент. Освен това беше от полза за оборота, защото когато старият Тейбър започнеше да разказва историите си, кръчмата се пълнеше с по двайсет, трийсет слушатели.
	— Когато днес следобед минах покрай Стоун Хаус он дъ Хил, ми се стори, че къщата е празна — продължи Кейт. — Сам ли живее мистър Тейбър?
	— О, не, той има син и снаха — отговори Хигълтон.
	— И цял куп внуци.
	— Разбирам — прошепна Кейт и протегна ръце към пламъците.
	— Но всички отидоха да посетят майката на снахата в Бат. Момчето се ожени за чужденка — обясни мистър Хигълтон и обвинително поклати главата си, увенчана е напудрена перука. — Още първия път, щом видях красивото й лице и изисканите й маниери, разбрах, че ще им създава ядове. Тази жена на става за селянка.
	— Значи в момента мистър Тейбър е сам в къщата си — отбеляза Кейт.
	— О, не съвсем — възрази мистър Хигълтон. — Внучката му остана да готви и да дои кравите. И да се грижи за него, разбира се. Иначе къщата гъмжи от хора — заразказва гостилничарят, трогнат от загрижеността на гостенката. — Старият Тейбър ще доживее до сто години или да не се наричам Хорейшо Хигълтон! — засмя се той. — Така, а сега е време да се погрижа за вечерята, за да не ви се наложи да чакате дълго.
	След като вратата се затвори след забързания мистър Хорейшо Хигълтон, в стаята се възцари потискаща тишина. Едва когато едно дърво в камината падна с остър пукот, Теди Уолтъм си възвърна дар слово. Още не се беше напил до безсъзнание и можеше да даде израз на предположенията си.
	— Какво ви интересува благородният дук Кемъри? — попита той и вирна войнствено брадичка. — И какви бяха всички тези въпроси за децата на Негова светлост и за някакъв си старик? — продължи обвинително той и хвърли подозрителен поглед към забулената жена, стреснат от мълчанието й. — Защо не сте казали на Теди Уолтъм, че сте решили да изиграете номер на един толкова високопоставен господин?
	— Наистина ли съм забравила да ви осведомя за този малък детайл? — попита отегчено Кейт и затропа с пръсти по масата. — Сигурен ли сте в думите си? Убедена съм, че го сторих. Вероятно сте били малко на градус, както обикновено, и не сте ме чули.
	— Не съм чул нито дума за някакъв си дук — повтори строго Теди Уолтъм. — Не сте го споменали, защото сте знаели, че никога не бих се забъркал в такава каша. Дуковете имат могъщи приятели, милейди. По-добре да потърся щастието си в колониите, преди да застана на пътя на един истински дук.
	Кейт измери с презрителен поглед страхливеца, който хленчеше в чашата си.
	— Май ви е необходима по-голяма доза смелост, мистър Уолтъм. Брендито вече не ви помага. Но не се бойте, аз съм подготвила всичко. Нищо няма да се обърка, обещавам ви.
	Теди Уолтъм извъртя кръвясалите си очи към небето.
	— Често съм чувал такива приказки, предимно от мъже, застанали под бесилката. Тръгнах с вас, милейди, защото нямах основания да мисля, че сте толкова луда да скроите гаден номер на един английски дук. Да, милейди, вие сте си изгубили ума. Разберете, Теди Уолтъм няма желание да увисне на бесилката. Пътуването ми хареса, но лека-полека ме обзема носталгия по саждите и мръсотията на Лондон. Следователно… — Теди Уолтъм млъкна и сви рамене. — Най-добре е да се върна при старите си приятели.
	Кейт изсъска няколко остри думи и макар че не разбра чуждия език, Теди осъзна, че става въпрос за него. Само след миг той се люлееше на метър от земята в мощните ръце на Роко, който го беше сграбчил за яката.
	— Веднага ме пусни, недодялан вол такъв! — изкрещя задавено мъжът. Яката стягаше гърлото му, лицето му се наля с кръв.
	— Роко реагира само на моите заповеди, мистър Уолтъм — рече Кейт и се облегна удобно на стола си, за да се наслади на затрудненото му положение. От гърлото й се изтръгна тих смях. — Скъпи ми мистър Уолтъм, вие сте не само страхливец, но и глупак. Вече сте забъркан в тази каша и няма да се върнете в Лондон, преди да съм ви позволила. Наех ви, за да ми свършите работа, и очаквам да го направите. — Тя се замисли и продължи с тъжен глас: — Мисля, че няма да ви хареса начинът, по който ще ви накажа, ако ме разсърдите.
	Теди Уолтъм зарита бясно с крака, опитвайки се да улучи пищяла на великана, но напразно. Когато светът се завъртя пред очите му, той запъшка и задавено изкрещя:
	— Добре, добре! Пуснете ме! Ще направя всичко, което искате. Само ме пуснете, преди да съм се задушил. Иначе няма да имате помощник.
	Кейт направи знак на Роко и великанът изтърси пленника си като чувал на пода. Няколко блестящи златни монети се търкулнаха по дъските и една от тях спря в опасна близост до стъпалото на грамадния телохранител. Теди Уолтъм си пое дълбоко дъх и хвърли крадлив поглед към парите.
	— Това ще подслади пребиваването ви в гостилницата — обясни Кейт и леденият й тон предизвика студени тръпки по гърба на мъжа. — Освен това смятам, че достатъчно дълго се задържах тук — продължи по-сговорчиво тя. — Взех решение да заминем за Лондон най-късно утре следобед. Устройва ли ви това, мистър Уолтъм?
	Теди кимна и разтърка зачервения си врат, там, където грубата материя беше протрила нежната му кожа. Много добре, каза си той, това наистина ме устройва. Имаше твърдото намерение да избяга от тази луда веднага щом стъпи на милите на сърцето му каменни улици на Лондон. Можеше само да се надява, че тогава няма да бъде твърде късно, за да спаси кожата си.

	Тесният сърп на луната преряза слоя кълбести облаци тъкмо в мига, когато двама ездачи влязоха в двора на Стоун Хаус он дъ Хил. Беше късно. Твърде късно за гости. Но този път гостите бяха неканени, а и визитата им не беше проява на вежливост.
	Кейт скочи безшумно от коня и когато ботушките й докоснаха земята, коленете й се огънаха. Господи, май наистина остарявам, помисли си тя, изруга тихо и разтърка вкочанените си пръсти. Костите я боляха при всяка крачка, а и кобилата, която й беше дал гостилничарят, се оказа ужасна кранта.
	Кейт огледа празния двор и погледът й падна върху ивица светлина, която проникваше през малкия, обкован в желязо прозорец в каменната стена на фермерската къща.
	— Silenzio!* — изсъска Кейт, когато Роко се запъти с тежка стъпка към нея и ботушите му заскърцаха по чакъла. От гърлото й се изтръгна недоволна въздишка. Кога ли щеше да свърши тази нощ? Много й се искаше да беше оставила Роко в гостилницата, но знаеше, че няма да може да се справи без него. Ако възникнеха трудности, силата му щеше да й бъде абсолютно необходима. За съжаление той не умееше да язди и непрекъснато изоставаше зад нея, така че пътуването от „Мери Грейн Дрейгън“ дотук се бе проточило повече от час. На всичкото отгоре Роко се бе закачил на един увиснал клон и беше паднал от коня и на Кейт се бе наложило да гони уплашеното животно.
	[* Тишина! (ит.) — Б.ред.]
	Кейт стисна здраво грамадната ръка на телохранителя си и го поведе към осветения прозорец. Предпочиташе във всяка минута да знае къде се намира Роко. Вътре, осветено от топлото сияние на огъня в кухненската печка, спеше младо момиче. В скута му се беше сгушило кученце и също спеше дълбоко. На каменния под в краката й беше оставен плетен кош с останалите кученца, които Реа беше спасила следобеда. В помещението имаше и други кучета и всички спяха дълбоко. Очевидно кучета — пазачи, които милостивият стар глупак беше предпочел да прибере вътре в тази студена нощ. Момичето вероятно е внучката на стария Тейбър, предположи Кейт и се запита къде ли се е заврял старецът. Нямаше намерение да закача момичето, но ако то се събудеше и се намесеше…
	Докато премисляше следващата си стъпка, Кейт чу някакво остро изсвирване, донесено от вятъра. Хвърли бърз поглед към тъмните очертания на навеса в задния край на двора и на устните й се появи усмивка. Зад вратата, която беше само притворена, се процеждаше ивица светлина. Това й вдъхна нов кураж и тя се запъти през двора право към светлината. Удържайки с мъка напиращото на устните й проклятие към стария глупак, който с приказките си я бе принудил да прибегне към тази отчаяна стъпка, тя открехна безшумно вратата. Ако той си спомнеше името й, целият й план щеше да отиде по дяволите. Човек като него не можеше да мълчи, особено като седнеше с кана бира в кръчмата на „Мери Грийн Дрейгън“, заобиколен от тълпа любопитни. Нямаше да мине много време и дук Кемъри щеше да узнае за пристигането й.
	Ако я откриеха твърде рано, всичко щеше да отиде по дяволите! На всяка цена трябва да запазя инкогнитото си, каза си решително тя, плъзна се към навеса и черната й рокля се сля с дълбоките сенки на грамадния хамбар. Направи няколко крачки и спря, устремила поглед в приведената фигура, осветена от един-единствен фенер.
	— Ей сега идвам, Джейни — проговори през рамо старецът, усетил проникващия от вратата хладен въздух. — Влез си вътре, тук е много студено за теб — продължи той и сгърчените му от ревматизма ръце продължиха да изливат грижливо отмерени количества различни течности в шишенце с цвят на кехлибар. — Почти съм готов с лекарството за знаменития бик на Хавърсток, трябва само да ме почакаш малко до огъня.
	Никой не му отговори, не се чуха и отдалечаващи се стъпки. Мистър Тейбър вдигна глава и се взря в заобикалящия го мрак. След малко смръщи чело и се опита да разпознае забулената фигура, която закрачи към него.
	— Джейни? Ти ли си? Коя сте вие? — попита той и запуши грижливо сместа, приготвена за многократно награждавания бик на съседите му. После изтри ръце в мазния парцал и се изправи. — Коя сте вие, попитах — повтори той и посегна към тоягата си.
	— Аз съм, мистър Тейбър — отговори тихо Кейт.
	— Аха — въздъхна старецът и остави тоягата си. — Лейди Кейт.
	Кейт беше толкова изненадана, че не можа да си поеме дъх. Никога не беше помисляла, че някой е в състояние да я познае. Проклет да е, каза си гневно тя.
	— Точно така — изхихика старецът. — Не очаквахте да ви позная, нали? А аз ви казах, че никога не забравям хората, които съм срещал — продължи с гордост той. — Сетих се, докато вечерях. Значи вие сте чужденката, която е отседнала в „Дрейгън“. Вече чух и това.
	— Така ли? — промърмори Кейт и пристъпи към него.
	— Да, сигурно ви се струва странно. Може би трябва да се учудя, че не сте отседнала в Кемъри, но аз знам много добре, че между вас и дука не всичко е наред. Да не забравяме брат ви — заговори делово старият Тейбър и се опита да погледне зад Кейт, където се издигаше фигурата на Роко. — О, не, това не е младият лорд Пърси, освен ако не е пораснал поне с половин метър. Нима не е дошъл с вас?
	Ръцете на Кейт се свиха в юмруци, гласът й прозвуча задавено:
	— Той е мъртъв.
	— Наистина ли? — Старецът изглежда не се трогна особено от новината. — Свършил е зле, нали? Отдавна предполагах, че ще стане така.
	Кейт не можа да сдържи гневния си писък. Как си позволяваше този самодоволен стар глупак да говори за любимия й Пърси като за някакъв боклук!
	— Няма да ви лъжа, лейди Кейт — продължи Тейбър, — и ще ви кажа, че никога не съм ви харесвал. Това се отнася и за брат ви. И двамата сте зли по природа, да го знаете. Никога няма да забравя как безмилостно шибахте с камшика сладката си малка кобилка. Името й беше Доув, нали? — попита той и лицето му просветна от спомена.
	Кейт се изсмя невярващо.
	— Вие сте запомнили дори името на кобилата! Мили Боже, та аз отдавна съм я забравила!
	— Помня я добре — потвърди мистър Тейбър и изгледа мрачно забулената фигура насреща си. — Знаете ли колко пъти съм лекувал раните й? Но вие просто не искахте да се научите. Упорита и корава като камък, такава си бяхте и малката Доув скоро си счупи крака. Можеше да се мине и без това, казвам ви, казах го тогава и на стария дук.
	— Точно така — ядоса се още повече Кейт. Тя също беше започнала да си спомня. — Щом сте решили да съживите старите истории, нека поговорим и за лъжите, които непрекъснато дрънкахте пред дядо ми. Заради вас ми забраниха да влизам в обора. Непрекъснато ми създавахте трудности, старче, и по всичко личи, че още не сте се отучили от навика си да се месите в чуждите работи.
	Старият Тейбър кимна.
	— Вие никога не сте можели да понасяте някой да се изпречва на пътя ви. Двамата с лорд Пърси винаги искахте да налагате волята си. Още тогава знаех, че именно вие го подстрекавахте да върши зли дела. Много добре помня как вие двамата непрекъснато ковяхте интриги срещу младия лорд Люсиен. Обезобразихте лицето му, не помните ли! Никога не повярвах, че е било нещастна случайност, както твърдяхте пред стария дук. Жестоко от ваша страна, много жестоко.
	— Той си отмъсти още по-жестоко — отговори мрачно Кейт и направи още една стъпка напред.
	— Отдавна не бяхте идвали насам. Странно, че сте решили да се върнете. Негова светлост не е казал нито дума за това. Защо не отседнахте в Кемъри? Да, завръщането ви е наистина странно.
	Кейт избухна в смях.
	— Пак се правите на важен. Не можете да знаете всичко, нали? Остават няколко тайни, които още не сте разкрили. Защо непрекъснато си пъхате носа в чужди работи, старче? Сигурно си мислите, че сте живели толкова дълго, та сте видели всичко на този свят, нали?
	— Достатъчно съм преживял, милейди. Права сте, живях твърде дълго и знам, че не ми остава много време — отговори старият Тейбър и въпреки приведената си фигура и обруленото от вятъра лице, от цялото му същество се излъчваше просто и неоспоримо достойнство, недостъпно за Кейт. — Не искам да знам нищо за вас, милейди. Вие сте лоша жена — и всичко у вас е гнило. Не желая да омърсявам последните си дни със същество като вас. Скоро ще умра, усещам го в костите си, затова не ме е страх от вас, милейди. Искам само да ви предупредя — продължи той с треперещия си глас, опитвайки се напразно да му придаде малко твърдост. — Ако сте замислили някоя подлост, това ще ви струва главата. Дукът е добър човек и всички хора наоколо го обичат, него и семейството му. А Тейбърови от Стоун Хаус он дъ Хил служат на дуковете Кемъри от столетия насам и вие няма да намерите нито един съюзник за злодеянията си.
	Кейт се изсмя, побесняла от злоба.
	— Вие наистина притежавате пророческа дарба, старче. Макар да подозирам, че ще умрете доста по-рано, отколкото сте го предвидили — промърмори като на себе си тя и посегна към късата дръжка на тежкия чук, поставен на лавицата до нея.
	— А сега ви моля най-учтиво да си вървите, милейди — заключи мистър Тейбър, обърна й гръб и продължи да се занимава с лечебните си смески.
	Старият Тейбър от Стоун Хаус он дъ Хил не видя удара, който се стовари върху тила му, не чу и последвалата го доволна въздишка. Но със сигурност щеше да се трогне от отчаяния стон на Роко, когато великанът видя как старецът се свлече на дървената пейка.
	Кейт не усети нищо при вида на проснатата фигура.
	— Живял си достатъчно, дядка. Трябваше да си умрял още преди години.
	Внезапно Кейт забеляза, че Роко е застанал до нея, и изненадано вдигна очи към лицето му.
	— Защо ревеш, по дяволите? — изсъска тя, смаяна от подсмърчането и сълзите в очите му. — Господ да ни е на помощ! Ама ти си бил истински кретен! Не е нужно да си хабиш сълзите за този стар глупак. Не знаеш ли, че той щеше да ни качи на бесилката още преди да си успял да се обърнеш? Да вървим — продължи решително тя, — трябва да се върнем в гостилницата, преди изисканият господин Едуард Уолтъм да открие, че сме излизали. Не искам да го изгубя точно сега, когато ми е най-необходим. И този път се опитай да се задържиш на коня — завърши укорно тя. Мислите й бяха вече при следващата стъпка. — Чака ни още много работа. Нали трябва да се подготвим за утре. Денят обещава да бъде хубав — предрече тя и небрежно захвърли окървавения чук в един ъгъл.

	Четвъртък сутрин. Небето над Кемъри започваше да се прояснява. Един дързък петел изкукурига, макар че на хоризонта се тълпяха редица черни облаци, предвещаващи дъжд. Навсякъде в голямото имение слугите и гостите започваха да се надигат от леглата си и да се подготвят за предстоящия ден — дни за работа, други за забавления, според както им беше отредила съдбата.
	Пред обора се чуваше кучешки лай. Оборските ратаи се прозяваха и разтъркваха студените си ръце в нетърпеливо очакване на закуската. Утрото беше студено и храненето и поенето на животните, както и почистването на оборите, им се струваха безкрайно дълги. Но при Батърик конете винаги бяха на първо място.
	От кухненското крило долиташе оглушителен шум и тракане на тенджери и тигани. Мисис Пийчъм подканваше с остри викове сънените си помощнички. Прислужничките тичаха като подплашени пилци, постоянно застрашавани от огромната дървена лъжица, която главната готвачка размахваше като меч. Тя се гордееше със своята кухня не по-малко, отколкото Батърик с оборите си. Запалиха огън в големите кухненски печки и висящите над тях черни гърнета е вода завряха. Скоро в кухнята започна да се усеща обичайната смесица от аромати. Медни и месингови тигани е най-различна големина, тенджери за супа и риба, форми за пудинг и няколко тавички — всичко това беше извадено за приготвянето на закуската заедно е дългите плочи, под които бяха запалени дървени въглища и които служеха да поддържат яденето топло.
	Много скоро ароматните ухания на печено кафе, пържена наденица и яйца се примесиха с апетитните миризми на пресни палачинки, сладки и хляб. Четвърт теле се въртеше над огнището и трябваше непрекъснато да го поливат, за да остане сочно. В печката се печеше огромно парче бекон. Това беше за обеда. На голямата маса в средата на кухнята слугините чистеха пресни зеленчуци и приготвяха различните гарнитури към месото.
	Звънът от крехък порцелан и стъкло засили още повече шума в кухнята: вече беше време да приготви таблите. Повечето гости на Кемъри закусваха с по нещо леко в стаите си, докато се приготвяха да слязат долу, а някои завършваха тоалета си едва към обед. Семейството обаче винаги закусваше заедно: дукесата държеше да събере децата си на масата, преди да са се разпръснали на всички страни. Богатият опит я беше научил, че всеки ден може да се очаква нова беля.
	— … трябваше да ме изчакате — говореше възбудено малкият Робин. — Много ми се иска да бях видял този слуга. Наистина ли беше два метра и петдесет? По-висок даже от Уил и Джон Тейлър?
	— Не говори с пълна уста, Робин — произнесе предупредително дукесата и продължи да храни Ардън с рохко яйце.
	— Съжалявам, мамо. Просто не мога да си представя, че някой може да бъде толкова грамаден — отговори възбудено момчето, след като бе погълнало парчето наденица в устата си.
	— Беше наистина огромен — потвърди Джеймс.
	— Е, не чак толкова — намеси се развеселено Ейвън. — Но все пак беше внушителен мъж.
	— И какъв беше по народност? — попита любопитно Ричард. Понякога му се искаше да е още млад и да се скита на воля като племенниците си, но особено сега, когато щеше да става баща, се налагаше да се държи по-прилично.
	— Италианец — отговори Франсис.
	— Французин — възрази Джордж.
	— Сигурен съм, че говореха италиански — отговори упорито Франсис. — Странна личност беше онази дама, направо смешна.
	— О, Франсис, това не беше много учтиво — укори го дукесата.
	— Но е истина — не отстъпи синът й. — Беше цялата в черно, пред лицето й беше спуснато плътно було. Изобщо не видях лицето й.
	— Това не е нещо необикновено, Франсис — отбеляза дукът, който с удоволствие отпиваше от кафето си и се наслаждаваше на малкото спокойни мигове със семейството си. — Нали казахте, че е била в траур. Много хора започват да се държат странно, когато загубят любим човек.
	— Но тя каза, че е твоя стара позната, татко — усмихна се Франсис и впи поглед в изненаданото лице на баща си.
	— Така ли? — промърмори замислено дукът и се обърна развеселено към жена си. — А как й беше името?
	— Не ни каза. Обаче знаеше почти всичко за нас. Стори ми се ужасно тъжна, но вероятно причината е в това, че е загубила свой близък — отвърна Франсис.
	— Аха! — провикна се с искрящи очи дукесата. — Точно както се опасявах! Знаех си аз, че едни хубав ден тук ще се появи някоя от изоставените ти любовници. Сигурна съм, че много жени тъгуват за загубата на добре напълнената ти кесия. Ето че миналото се връща, драги мой.
	— Скъпа моя Сабрина, по-скоро се боя да не ни настигне твоето минало — парира я дукът и се обърна към седналия до него генерал.
	— Моля те, аз съм твърде стар за такива шегички. Най-после се оттеглих окончателно от активна служба. Не желая да ме тормозят с други грижи, освен като джентълмен от добър дом да прекарвам приятните дъждовни следобеди със семейството си — отговори през смях Терънс Флетчър и отново се съсредоточи върху закуската си.
	— Ти не си стар, чичо Терънс — възрази Реа Клер, която тъкмо беше влязла в трапезарията, и целуна обруленото му от вятъра чело. После зае мястото си до масата и заговори е виновен поглед към родителите си: — Съжалявам, че закъснях, но не можах да намеря амазонката си. Сякаш се е разтворила във въздуха. — Все пак Реа не изглеждаше особено загрижена. Костюмът й непременно щеше да се намери.
	— Ще попитам Канфийлд. Сигурно е решила да направи някои промени, защото е знаела, че ще искаш да го облечеш — отвърна й дукесата.
	— Къде си тръгнала толкова рано? — попита любопитно Робин.
	— Ще посетя мистър Тейбър и кученцата, които намерихме вчера. Той ми изпрати вест да намина покрай тях, ако имам време — обясни Реа.
	— И аз ще дойда — предложи бързо Робин, който много обичаше да ходи в Стоун Хаус он дъ Хил.
	— И аз — включи се веднага Стюарт и високият му момчешки глас заглуши виковете на Маги и Ана.
	— А какво ще стане с Шекспировото представление, което мистър Ормсби подготвя така неуморно? — намеси се решително дукесата и огледа изпълнените с нетърпение детски лица. — Всеки от вас има роля и мистър Ормсби положи големи усилия, за да не забравите текстовете си — напомни им тя. Домашният учител наистина работеше упорито от седмици насам. Под негово ръководство се шиеха костюми, правеха се кулиси, репетираха се звукови ефекти, изобщо, вдигаше се голям шум. Мистър Ормсби беше успял да укроти енергията на малките Доминик и Флетчър, или най-малкото да я отклони в правилната посока. Въпреки това представлението на „Както ви харесва“ сигурно щеше да прилича на скучно литературно четене, ако Ричард не се беше намесил в репетициите със спокойната си твърдост, с умението си да общува с племенниците и племенничките си.
	— Надявам се, че всички са научили ролите си — намеси се Ричард и изгледа строго малките артисти. Децата насреща му изглеждаха невинни като ангелчета.
	— Татко се погрижи да ги научим — отговори тъжно Джордж. — По целия път от Грийн Уилоус насам ни изпитваше. Вече си мислех, че сме се върнали в полка му — прибави той и запрати въображаемо гюлле към Джеймс, който седеше насреща му.
	— Мистър Ормсби ще ти бъде вечно благодарен, Терънс — рече с добре изиграна сериозност Ричард.
	— Господа да ме пази! — изсмя се генералът при мисълта за мекия и добродушен домашен учител, чийто свят се въртеше само около класните стаи на Кемъри. — Само ако ми беше паднал в полка… — прибави с намигване той.
	— Боя се, че щеше да го унищожиш без остатък — хили се дукът. — Всъщност, мистър Ормсби е много добър човек. Мисля, че гори от нетърпение Андрю да порасне по-бързо, за да почне да го учи. Уверен съм, че единствената цел в живота му е да обучава наследниците ми.
	— Знаете ли, много ми се иска да не бяха дали ролята на шута точно на мен — оплака се Джеймс. Новосъбудената му мъжка гордост страдаше, че трябва да представи една толкова смешна фигура.

	— Да не мислиш, че си единственият, който е недоволен! — засмя се Франсис и разкриви лице в гримаса. — А мен ме принудиха да изпълня ролята на тлъстия рицар сър Тоби Белч. — Той наду бузи, опита се да направи двойна брадичка и изрецитира грижливо подготвения текст: — „Добре дошъл, магарешка главо! Защо не изпеем един канон?“ А сега ще чуете някои от по-изисканите редове: „Бомби и гранати!“ „Ад и дяволи!“ Или: „Ай, какво правиш там, гълъбчето ми? Как си, гъсенцето ми?“ — Франсис избухна в луд смях. — Мистър Ормсби даже настоява да си подплатя дрехите с възглавници!
	— Защо трябва точно тази сутрин да репетираме? — изхленчи Робин и хвърли изпълнен е копнеж поглед към прозореца, през който проникваха ярки слънчеви лъчи. — Това е първият слънчев ден от седмици насам. Не е честно Реа да излезе на езда, а аз да не мога. Защо тя не репетира? — възмути се той. Мисълта, че сестра му би могла да излезе на разходка без него, беше непоносима.
	— Днес ще ни пробват костюмите — напомни му Франсис. — Реа вече е готова.
	— Мисля, че представлението ще бъде чудесно — отбеляза замечтано Ана, без да обръща внимание на гневните погледи на братовчедите и братята си. — Мислиш ли, че мама ще се почувства по-добре и ще може да ни гледа? — попита загрижено тя.
	— Мама е добре — успокои я е усмивка Терънс Флетчър. — Прекара неспокойна нощ и е решила да си поспи малко повече, това е. Сигурен съм, че ще слезе за обед и ще бъде бодра и свежа както винаги.
	Дукесата сведе поглед към ръцете си, обезпокоена от състоянието на сестра си. Разтревожи се, защото усети, че и Люсиен е забелязал нервността й, но какво можеше да му каже? Как да му обясни, че Мери има странни видения, в които не може да се намери почти никакъв смисъл? Най-после тя вдигна глава и овладяно посрещна питащия, но много нежен поглед на съпруга си. Знаеше, че той никога няма да проумее докрай страданията й, докато чакаше да се случи неизбежното. Лятото беше дълго и топло, а сега на вратата чукаше есента. Още не се беше случило нищо, но злото неизбежно щеше да дойде. Беше само въпрос на време — и двете с Мери го знаеха много добре. Никой не можеше да повлияе върху съдбата.

	Лейди Мери Флетчър се мяташе неспокойно в леглото и копринените завивки се свлякоха от рамото й, когато се обърна. Дългата й червена коса се беше разпръснала върху възглавниците и тя разтърсваше глава с все сила, сякаш искаше да отблъсне невидим нападател.
	По челото й избиха ситни капчици пот, спуснаха се към слепоочията и цялото й тяло се разтрепери от безименно вълнение. Събуди се от собствения си писък. Улови се за бузата, а с другата ръка се протегна за малкото огледало на нощното шкафче. Уплаши се още повече, когато видя тъмните кръгове под очите и сгърченото си от мъка лице.
	— О, мили Боже! — прошепна жената, обезумяла от страх пред неизвестното.
	После се отпусна във възглавниците и се опита да се овладее. Ала беглите образи от сънищата й напираха да излязат навън и ускориха дъха й. Ще замръзна, помисли тя и придърпа завивката над голите си рамене. Над леглото витаеше смъртта.
	— Стар… много стар човек… — шепнеше като на себе си Мери. — Вода… вода… толкова дълбока и черна… а аз не мога да плувам! — изплака тя и очите й се напълниха със сълзи. — Кръв от много… толкова много хора, и те… там е синьо… все сини тонове… сини очи… син океан… синьо небе… син костюм за езда… а какви нюанси! — Тялото й се отпусна и намери покой в съня.

	Каролайн Уинтърс се разглеждаше доволно в огледалото. Синият костюм за езда подчертаваше фигурата й — честно казано, той я стягаше почти непоносимо, но тя щеше да го носи при всички обстоятелства, макар че едва си поемаше въздух.
	— Шевовете всеки момент ще се пръснат, мис — предупреди я камериерката и неодобрително поклати глава.
	— Напротив, стои ми много добре — възрази сърдито Каролайн, която в никакъв случай нямаше да признае, че лейди Реа Клер е много по-стройна от нея. — Прилепва към тялото ми като ръкавица, но нали така трябва да стои всеки костюм за езда.
	— Като ръкавица, която ви е твърде малка, ако питате мен — промърмори под носа си слугинята. Господарката й не биваше да я чуе, защото можеше да се ядоса и да хвърли по главата й някоя четка за коса. Добре обучената камериерка измери с гневен поглед младата си господарка и синята амазонка, която уж беше „заета“ от лейди Реа Клер. Камериерката беше готова да се обзаложи на годишната си заплата, че лейди Реа Клер не знаеше нищо за този „заем“. Честно казано, мис Каролайн имаше дълги пръсти. Често се случваше вещите на други хора най-неочаквано да се оказват в багажа й. Въпреки това никой не укоряваше младата мис за деянията й. Тя винаги имаше готови обяснения или извинения и се измъкваше суха от водата. Този път обаче, каза си с тайно удовлетворение камериерката, мис Каролайн отиде твърде далеч.
	— Сигурна ли си в думите на онзи слуга? Наистина ли ти каза, че лейди Реа Клер възнамерява да излезе на езда тази сутрин? — попита Каролайн след няколко напразни опита да придърпа твърде късите ръкави на чуждия костюм.
	— Да, чух го със собствените си уши. Ще излезе веднага след закуска — обясни търпеливо прислужницата. — Камериерът на лорд Рендейл също го чу и веднага хукна да осведоми господаря си. И как няма да му каже, след като всички знаят колко влюбен е графът в младата лейди — допълни със злобна усмивка тя.
	Каролайн се обърна като ужилена.
	— По дяволите, престани да дрънкаш глупости, жено! Донеси ми ръкавиците — заповяда рязко тя и лицето й пламна от гняв. — За нищо на света няма да изпусна разходката с лейди Реа — допълни тя и вирна упорито ъгловатата си брадичка. После хвърли последен поглед в огледалото и закрачи навън, доволна от облечената си в синьо фигура. Мислите й бяха заети е предстоящата езда.

	— Ето я, лейди Реа. — Батърик лично доведе кобилката пред господарката й. — Красива и в добро настроение, както заслужава едно толкова хубаво утро.
	— Прекрасно — усмихна се Реа, помилва врата на Скайларк и пъхна в устата й парче ябълка.
	— Недейте така, милейди — укори я Батърик, макар че очите му се смееха. — Не бива да я глезите толкова. Храненията й са точно разпределени и… — На това място Батърик бе прекъснат от заповедническия глас на граф Рендейл, който искаше веднага да се приготви конят му. Мис Каролайн Уинтърс го следваше по петите и дългите пера на шапката й се развяваха като ветрило.
	— Сега вече не е нужно Боби да ме придружава. Ето че имам достатъчно компания — въздъхна Реа и се обърна към новодошлите. — Здравейте, Уесли, Каролайн — поздрави тя, опитвайки се да прикрие разочарованието от провалените си планове. Толкова се беше надявала на едно спокойно, прекарано в усамотение утро, а сега…
	Батърик стисна зъби и отиде да помогне на граф Рендейл. Графът беше отличен ездач, но главният коняр не изпитваше особено доверие към него. А малката мис… За нея беше по-добре да си седи до масата за чай. Никога не беше срещал жена, която толкова малко да разбира от коне. Сърцето го заболя при мисълта, че се налага да й предостави някоя от великолепните кобили на Негова светлост.
	— Чух, че възнамерявате да пояздите, лейди Реа Клер — поздрави граф Рендейл, засмян до уши. — И тъй като аз също имам желание да се поразходя, бих желал да ви придружа, ако нямате нищо против. В каква посока ще тръгнем? — осведоми се учтиво той. — Може би ще обиколим езерото? Храмът на слънцето все още е много красив, макар че зимата наближава.
	— Моето намерение е да отида в Стоун Хаус он дъ Хил, за да посетя шестте кученца, които намерих вчера — информира го с подигравателен поглед Реа. — Сигурен ли сте, че желаете да ме придружите? Дотам има доста път.
	Макар че едва успя да прикрие разочарованието си, графът усърдно закима.
	— Разбира се, лейди Реа Клер. Накъдето и да тръгнете, аз ще остана до вас — заяви подчертано весело той, придавайки двусмисленост на думите му.
	— Идвам и аз! — извика Каролайн и отклони вниманието на Реа от графа. Но той и без това се беше заел да дава точни и подробни указания как да оседлаят коня му.
	— След като вече си тук, разбира се, ще дойдеш с нас, аз и насън не бих помислила… — Реа замлъкна. Беше видяла амазонката на Каролайн. Ето къде била липсващата дреха! Обзелият я гняв се изрази само в кратко проблясване на виолетовите очи, впити в лицето на приятелката й.
	Тя не каза нищо, но погледът й беше достатъчно предупреждение за Каролайн. Най-после разглезената млада дама проумя, че този път си е позволила твърде много. Без да съзнава какво прави, тя отстъпи крачка назад и смутено сведе глава. Очакваше отмъщение и не знаеше какво ще бъде то.
	— Надявам се, че не ти е много тесен — проговори хладно Реа, обърна се с отвратено изражение и възседна кобилата си. Нямаше смисъл да се ядосва заради Каролайн, това момиче заслужаваше само съжаление. Мълчаливото неодобрение на Реа беше много по-страшно от пристъп на ярост. Учтивото презрение улучи приятелката й много повече, отколкото ако я бяха унизили публично.
	— Да тръгваме! — извика весело Реа и махна за сбогом на Батърик, който стоеше до вратата и гледаше след тримата ездачи. Скоро те се скриха зад дърветата, които обграждаха входната алея.
	Свежият есенен въздух миришеше на дъжд и дим и скоро охлади пламтящите страни на Реа. Младото момиче усети как гневът му се стопява и пусна Скайларк в галоп. Бързо оставиха зад себе си грижливо поддържаните морави на Кемъри и се понесоха по черния път между плетовете от диви растения и къпини. След като навлязоха в един завой, видяха пред себе си карета, която бавно трополеше по пътя. Без да иска, Реа си припомни вчерашния ден. Точно на това място каретата е тайнствената дама едва не беше връхлетяла върху тях…
	Тримата забавиха темпото, но каретата внезапно спря под ъгъл на пътя, така че нямаше откъде да се мине.
	— Какво, по дяволите, става? — изруга граф Рендейл и дръпна юздите с такава сила, че конят му се изправи на задните си крака и копитата му диво се размахаха във въздуха. — Този човек е обезумял! — обясни възбудено той и хвърли отровен поглед към кочияша. Тъкмо когато отново отвори уста, за да нареди нахалника, както заслужаваше, вратичката на каретата се отвори е трясък и отвътре изскочиха двама мъже. Каролайн изпищя от страх, конят й се подплаши и също се надигна на задните си крака. Само след миг истеричният товар беше хвърлен на земята.
	Граф Рейндейл нямаше ни най-малка представа какво означаваше всичко това, но със сигурност не беше очаквал едно — някакъв безсрамен индивид, облечен в мръсен сюртук от червено кадифе, познал много по-добри времена, извади пистолет и го насочи право в гърдите му. Все пак графът не беше нито идиот, нито страхливец и веднага реагира на опасността. Без да мисли дълго, той бръкна в джоба на безупречния си жакет и понечи да извади пистолета, който винаги носеше със себе си при излизане, тъй като пътищата на кралството гъмжаха от разбойници и всякаква паплач и джентълменът можеше да се опази от тях само с помощта на оръжието. Дръжката на пистолета легна в ръката му и му вдъхна кураж. Той го измъкна бавно от джоба си, възнамерявайки да даде добър урок на негодника, след което щеше да извади меча си и да се справи и с другата свиня, която дебнеше отзад. За съжаление обаче не успя да изпълни намерението си.
	Още преди да беше извадил пистолета си, в тихата местност отекна пистолетен изстрел, дошъл от друго оръжие. С невярващо изражение на лицето графът се свлече от коня пред очите на изгубилата ума и дума Реа Клер и е глух удар се строполи в една кална локва.
	— По дяволите! — измърмори мъжът, който беше стрелял и сведе гневен поглед към опръсканите си с кал панталони и чорапи. После, без да губи повече време, той се запъти с бърза крачка към двете жени и ги измери с мрачен поглед.
	Макар че краката едва я държаха, Реа изтича при припадналата Каролайн и застана пред нея, за да я защити от приближаващия се нападател. Очите й се разшириха от страх, когато убиецът на графа извади от джоба си шишенце с някаква течност и изля съдържанието й върху кърпичката си.
	Внезапно младото момиче осъзна, че не е в състояние да стори нищо нито за Уесли, нито за Каролайн. Единствената й надежда беше да избяга и да повика помощ. Преди мъжът да е заподозрял намеренията й, тя прескочи проснатата насред пътя Каролайн и хукна да бяга. Ала дългите, тежки поли й попречиха, както и хлъзгавата разкаляна земя, която не представляваше никаква опора. Една ръка я сграбчи за кръста и я обърна назад. Реа загуби равновесие и отвори уста да изпищи, но викът й заглъхна в кърпата, която мъжът притисна в устата и носа й. Миризмата беше отвратителна и само след секунди пред очите й се спусна черен мрак.
	Теди Уолтъм вдигна на ръце изгубилото съзнание момиче и погледна в лицето му. Толкова е лекичка, а е и истинска красавица, помисли си той в краткия миг на разкаяние, запленен от златната коса и невинното лице. По пътя към каретата си каза, че всичко е минало леко. Само дето не беше нужно да убиват непознатия мъж. Убийството със сигурност щеше да им създаде проблеми — този човек не беше кой да е, след като се намираше в компанията на дъщерята на дука! Но станалото беше станало, Теди Уолтъм нямаше възможност да съживи господина. Пък и откъде можеха да знаят, че момичето ще излезе на разходка с придружител, и то такъв, който умее да си служи с оръжието? Да, забулената лейди е пълна с изненади, каза си ядно Теди Уолтъм и лицето му помръкна още повече. Нали беше планирала номера си. Нали му беше казала, че всичко ще мине гладко…
	Изведнъж Теди Уолтъм се закова на място: момичето, което беше загубило съзнание и лежеше в калта, също имаше златна коса и красиво лице. Той положи упоената си жертва на пътя до другата, изправи се и смаяно огледа резултата. После отметна глава назад и избухна в смях.
	— Кое е толкова весело, по дяволите? — изграчи разярен глас от каретата. — Надявам се, че не сте видели рота червени сюртуци да се задават от долината. Само си представете какво ще кажат, като ви видят изправен пред загубилото съзнание момиче!
	— Пред две изпаднали в безсъзнание момичета — отговори с безрадостен смях Теди Уолтъм. — Ей, милейди! — изкрещя той, за да е сигурен, че Кейт ще го чуе. — Ще бъдете ли така добра да дойдете при мен?
	— Какво ви става, по дяволите? Пак ли не можете да си свършите работата? — попита ядосано гласът.
	— Най-добре е да дойдете, милейди — настоя Уолтъм, без да назовава причината.
	— Е, добре, но тежко ти, ако е нещо маловажно — отговори Кейт, скочи от седалката и закрачи през пътната кал.
	Теди Уолтъм с удоволствие би дал цяла купчина злато, за да може да види лицето й под гъстото було в мига, в който погледът й падна върху двете припаднали момичета. Най-после и тя да загуби ума и дума, каза си злобно той.
	— Дяволска работа! — пошепна неразбиращо Кейт.
	— Май наистина имаме проблем — установи саркастично Теди Уолтъм.
	— Много добре знаете, че имаме — изфуча разярено Кейт, без да откъсва очи от двете неподвижни фигури. Господи, колко си приличаха! Тя беше видяла дъщерята на Люсиен само веднъж и сега не можеше да я различи от другата. — Да не би пък да са близначки?
	— Какви близначки милейди? — учуди се Теди Уолтъм, но Кейт не благоволи да му отговори. — Хм… Жалко, че са в безсъзнание — продължи ухилено той. — Иначе можехме да ги попитаме кое момиче трябва да отвлечем. Работата става напечена. Какво ще правим сега?
	— Да, какво, по дяволите! Да не съм господ, та да знам! — изсъска тя и едва не се задави от ярост. — Най-добре е да вземем и двете. Все ми е едно коя е истинската.
	Теди Уолтъм решително поклати глава.
	— Не.
	— Не ли? — изрева Кейт, която беше на ръба на истерията.
	— В договора беше предвидено да отвлека една жена, не две. Това и ще направя, нищо повече. Нямам никакво намерение да влача със себе си две истерични женски. Кажете коя да взема? — повтори упорито той. Някъде дълбоко в него мъждукаше надеждата, че дамата ще се откаже от дръзкия си план.
	Кейт въздъхна примирено, погледна отново момичетата и внезапно избухна в луд смях.
	— Ама разбира се! Тази! — извика тържествуващо тя и посочи Каролайн Уинтърс. — Много добре помня синята й амазонка. Макар че в първия миг бях избрала другата. По някаква незнайна причина тя ми се струва истинската. Но все пак не бях напълно сигурна. Познавам само синия костюм за езда, затова ще вземем тази. Махнете другата от пътя. Не искам някой да заподозре нещо, преди да сме излезли от долината.
	— Това са първите разумни думи, които чувам от устата ви — промърмори Теди Уолтъм, който не можеше да се примири с извършеното тази сутрин — особено с трупа в канавката.
	Той понечи да вдигне на ръце отпуснатото тяло на Каролайн и в този миг забеляза слезлия от каретата Роко. Едрият слуга беше омазан с кръвта на граф Рендейл. Теди Уолтъм хвърли бърз поглед към канавката, където Роко беше захвърлил трупа, и си каза, че това е било детска игра за силния италианец. Ала отвращението му от малоумния великан бързо се превърна в страх, защото Роко закрачи право към него. Все пак той преглътна ужаса си и си пожела да се беше сетил да зареди отново пистолета си. Оказа се обаче, че страхът му е бил напразен, защото Роко спря точно пред него и падна на колене.
	— Хайде, бъди добро момче и отнеси тази дама в каретата — заговори с треперещ глас Теди Уолтъм. Облекчението, че се е спасил от сигурна смърт, беше толкова огромно, че краката му омекнаха.
	— Ангел болен — прошепна объркано Роко.
	— А аз ще завлека ей тази в ливадата — продължи Теди Уолтъм и посочи момичето в зелен костюм за езда. — Сигурно ще мине доста време, докато се събуди, а и тогава ще бъде толкова немощна, че едва ли ще може да върви. Надявам се да успеем да се измъкнем незабелязано.
	— Точно така — отбеляза сухо Кейт. Мислите й бяха изцяло заети с представата каква буря щеше да се разрази съвсем скоро в Кемъри. Как ли щеше да постъпи Люсиен, щом откриеше, че дъщеря му е изчезнала?
	— Не, Роко — обясни нетърпеливо Теди Уолтъм. — Говоря ти за другата. Вземи я и я отнеси в каретата. Не пипай тази. — Той не можеше да разбере защо слугата продължава да се взира като безпаметен в момичето със зеления костюм.
	— Болен. Ангел болен. Роко бързо него излекува — зашепна като в транс италианецът и хвърли толкова зъл поглед към възбудения Теди Уолтъм, че той се отдръпна като опарен.
	— Нищо й няма, Роко. Само е заспала — опита се да го успокои Теди, но напразно. — Какво му стана на този глупак? — обърна се той към Кейт.
	Кейт беше проследила е огромен интерес странното поведение на слугата си и сега отговори със съмнение в гласа:
	— И аз се питам същото.
	— Какво има да се питате? — ядоса се не на шега Теди Уолтъм и направи опит да привлече вниманието й върху себе си, но Кейт не се трогна и зададе няколко бързи въпроса на слугата си. Роко кимна и отговори нещо е дълбокия си глас на някакъв непознат език. После вдигна на ръце момичето в зелена амазонка и го притисна до могъщите си гърди с необичайна за него нежност.
	— Отървете се от тази — заповяда решително Кейт и най-после се обърна отново към Теди Уолтъм, който стоеше с отворена уста и не можеше да повярва, че Роко ще отнесе в каретата другото момиче.
	— Но тя не е истинската!
	— Не сте прав — отговори невъзмутимо Кейт и проследи как Роко настани на седалката припадналата Реа.
	— Нали казахте, че носи син костюм за езда? — Теди Уолтъм имаше чувството, че всички са полудели. Но какво ли можеше да се очаква от такива хора?
	— Роко харесва тази в зелено — отвърна сухо Кейт, събра полите си и закрачи към каретата.
	— И вие ще се доверите на неговата преценка? — опита невярващо Теди. — Божичко, знаех си аз! Трябваше да се върна в кръчмата още щом го видях на прага на стаята ви — заоплаква се той.
	— Вчера Роко беше много впечатлен от момичето. Никога не се е държал така странно — обясни най-после Кейт и погледна Теди Уолтъм в очите. — Затова съм сигурна, че знае коя е истинската. Поемам риска върху себе си, мистър Уолтъм.
	— Точно така, милейди — съгласи се Теди. Трябваше колкото се може по-бързо да се отърве от тази луда.
	Без да губи време, той вдигна тежкото тяло на мис Каролайн Уинтърс и го изтърколи по склона към канавката, само че от другата страна на пътя. Само един от конете беше останал на пътя, другите два бяха избягали от шума на изстрела. Теди Уолтъм размаха ръце и подгони последния кон по пътя, чак докато животното изчезна зад завоя. После се върна при каретата, скри се вътре и хлопна вратичката. Кочияшът потегли веднага. Двамата с Теди Уолтъм бяха стари познати. Този мъж умееше да изпълнява заповедите, да си държи устата и веднага да забравя какво е чул и видял.
	Когато каретата потегли, Теди Уолтъм заключи грижливо вратичката и се опита да си намери удобно местенце в ъгъла. Ала нито за миг не изпусна от поглед мълчаливия великан в отсрещния ъгъл. Изразът в тъмните очи, устремени право към него, никак не му харесваше.
	— Дано момичето не умре — промърмори загрижено Теди Уолтъм, забелязал затрудненото й дишане. После проследи като замаян как една грамадна ръка нежно отмахналия падналия на бледото чело кичур.
	— Какво ви е грижа? — изсъска разярено Кейт.
	— Защото ако с нея се случи нещо, и ние няма да напуснем каретата здрави и читави, милейди. Вашият малоумник ще удуши и двама ни, ако загуби своя „ангел“ — обясни уморено Теди.
	Кейт се изтръгна със сила от мечтанията, в които беше потънала, и едва сега забеляза с каква маниакална съсредоточеност Роко наблюдаваше припадналото момиче и с каква грижовност го държеше в прегръдката си.
	— Майчице! Красавицата и звярът! — изсмя се отсечено тя.
	— Ако бях на ваше място, щях да проявя малко повече предпазливост, милейди — препоръча й Теди Уолтъм. По гърба му пробягваха студени тръпки, а той толкова често беше изпадал в неприятни положения, та много добре познаваше признаците. Сега усещането беше много силно, а той на всяка цена държеше да оцелее.
	— Ама че страхливец! Никога не бях срещала такъв мъж — промърмори презрително Кейт.
	— Но аз току-що прострелях човек, милейди! — изрева Теди Уолтъм, вбесен от обидата. — А през това време вие си седяхте на сигурно място в каретата и чакахте вълнението да отмине. Проявявайте високомерието си, където искате, но Теди Уолтъм не иска и няма да се прави на герой заради вас. Останах жив, защото се научих да не будя спящите кучета — обясни той и хвърли многозначителен поглед към потъналия в съзерцание Роко.
	— Роко ми е много предан. Той се подчинява на всяка моя заповед и ми е верен като куче. А аз не съм страхлива като вас — продължи да го дразни Кейт. — Няма да му позволя да ви удуши, докато спите.
	Теди Уолтъм направи жалък опит да се усмихне.
	— Благодаря ви за това уверение. От днес нататък ще спя спокойно. Но сънищата ми ще бъдат много по-сладки, ако имам обещанието ви, че вие лично няма да ми прережете гърлото някоя нощ.
	— О, разбира се, че имате думата ми, мистър Уолтъм — успокои го Кейт. — Все още имам нужда от услугите ви.
	Кейт повярва, че е поставила на мястото му мистър Теди Уолтъм, и се обърна към момичето в ръцете на Роко. Посегна любопитно и докосна гладката му буза. Толкова нежна и мека, невинна. Ето каква била дъщерята на любимия братовчед Люсиен…
	— Дяволско изчадие на семето му! — изсъска толкова ядно тя, че Теди Уолтъм й хвърли страхлив поглед. — Най-после си в ръцете ми, сладурче — продължи невъзмутимо Кейт. — О, само да можех да видя проклетото лице на Люсиен, когато узнае за изчезването ти. Колкото и да страда, мъките му няма да бъдат по-страшни от моите, когато загубих Пърси. Но нека, нека да страда и да се гърчи в адски мъчения, докато се пита какво ли се е случило със скъпоценната му дъщеричка. Нека знае, че не е в състояние да стори нищо, освен да седи, да чака и да трепери.
	През воала и отворите на плътната маска очите на Кейт блестяха от безумно удовлетворение.
	— Уважаема дукесо, ти непременно ще се обърнеш в гроба си, когато разбереш, че един от прекрасните ти наследници е дошъл да сподели с теб студения ковчег. Защо не даде Кемъри на мен и Пърси? — попита злобно тя, излагайки на показ най-интимните си мисли. — Гордият дук Кемъри ще съжалява за деня, в който прогони мен и Пърси от законния ни дом. Нека се пържи в ада! Един ден Кемъри ще се срути върху грозната му глава, кълна се във всичко свято, и той ще коленичи пред мен и ще хленчи и ще моли за милост! Ще унищожа семейство Доминик без остатък! — закле се тържествено тя, втренчила поглед в момичето, във вените, на което течеше и нейна кръв, но чиято смъртна присъда беше подписала, без да й мигне окото. — Искам Люсиен да узнае, че някой е отвлякъл дъщеря му. Че животът й е в ръцете на похитителя.
	Кейт устреми поглед към скъпоценния пръстен, който святкаше на пръста на Реа Клер, и улови тясната моминска ръка. Прекрасен накит, украсен с диаманти и сапфири, с доста необикновена форма, много подходящ за целта й, защото Люсиен непременно щеше да го познае. Тя издърпа грубо пръстена и го огледа. Не, само той не беше достатъчен да измъчи Люсиен до смърт. Трябваше да му изпрати нещо много лично.
	Злобното й хихикане уплаши още повече Теди Уолтъм. По гърба му отново пробягаха студени тръпки, особено когато жената измъкна от колана си малка, но много опасна на вид кама. Кейт поглади с отсъстващ вид една къдрица, отделила се от косата на Реа, после я отряза със замах. Златната коса се уви като жива около пръстите й и тя потрепери. Лицето на момичето беше бледо и мирно като мъртвешка маска.
	— Убий я, Роко — проговори тя тихо и с толкова небрежен тон, че Теди Уолтъм разбра смисъла на думите й едва когато слугата затрепери като опъната тетива на лък.
	— Убий я, казах! — повтори ядосано тя, но верният слуга не й обърна внимание, а продължи да се взира като хипнотизиран в лицето на припадналата. — По дяволите, глупако! Направи, каквото ти казах, или ще се погрижа да те пратя в ада, Роко, кълна ти се! Не е толкова трудно. Вече си убивал за мен, не помниш ли? Убий я! — заповяда вбесено тя, но италианецът само вдигна глава и я изгледа безизразно.
	Теди Уолтъм не откъсваше поглед от разиграващата се сцена. Дори и той остана изненадан от пороя ругатни, който се изля върху главата на бедния слуга, и макар че не разбираше нито дума, можеше отлично да си представи какво се говореше. Сви се в своя ъгъл и си пожела да се разтвори във въздуха. За кой ли път се запита как той, обикновеният лондонски хлапак, е могъл да се забърка с тези луди. Но все едно какви обиди се разменят, каза си Теди и стомахът му се сви, дамата очевидно не е доволна и май ще получи сърдечен пристъп, особено след като чу отговора на слугата. Браво на него, помисли си Теди и загледа великана с ново уважение. Може би не е чак толкова малоумен, колкото изглежда. Теди преглътна и се приготви за нов сблъсък с разгневената дама.
	— Е, добре, тогава ще се пържиш в ада, обещавам ти го — изфуча Кейт, но Роко не се трогна ни най-малко от заплахите й. Грубите думи сякаш не се отнасяха до него.
	Най-после тя се обърна към сгушилия се в ъгъла Теди Уолтъм и заповяда с рязко движение на ръката:
	— Убийте момичето и го изхвърлете от каретата. Сигурно ще открият трупа й чак след седмици, а може би и след месеци. Вече имам доказателство, че е в моя власт, и не ми е нужна жива.
	— Не — отвърна невъзмутимо Теди Уолтъм.
	— Какво? — прошепна невярващо Кейт, неспособна да проумее внезапния бунт на слугите си. — Отказвате? Как смеете? За какво ви плащам? Можех спокойно да наема гостилничаря, той със сигурност щеше да свърши работата по-добре от вас. Проклинам деня, когато ви предложих тази работа — изскърца със зъби тя и стисна ръце в юмруци. — Ако си мислите, че ще получите повече пари от мен, мистър Уолтъм, да знаете, че се лъжете.
	— О, милейди — отговори с тих, но категоричен глас Теди Уолтъм — не разбирате ли, че ако се опитам да отнема момичето от вашия „верен“ великан, никога няма да получа пълното си възнаграждение! Единствената благодарност за усилията ми ще бъде счупеният ми врат. Ако непременно държите да я убиете, трябва да го направите сама — заяви предизвикателно той и поклати глава. — Вашият Роко очевидно се е влюбил до уши в малкото момиче със златни коси. Аз на ваше място бих внимавал много. Разбира се, има и друга възможност — продължи с усмивка той. — Последвайте съвета ми, милейди, аз имам богат опит в тези неща и знам как да се изплъзна от примката на палача. Препоръчвам ви да я оставите жива. Труповете имат отвратителния навик да се появяват в най-неподходящото време. Може да стане дяволски неприятно, ако я убием. Моят девиз гласи: „Ако можеш да избегнеш труповете, защо да тръгнеш доброволно към бесилката?“
	Кейт кипеше от гняв, защото изпитваше диво желание да пролее кръвта на някой от Доминикови, макар че, разбира се, кръвта на Люсиен щеше да бъде много по-сладка от тази на дъщеря му.
	— Е, добре — предаде се тя. — Правете каквото искате с тая хлапачка, но се погрижете да не усложнява живота ми с присъствието си. Иначе наистина ще усетите примката на палача около врабешкия си врат.
	Теди Уолтъм си пое облекчено дъх, макар да разбираше, че историята още не е приключила напълно. Но поне не му се беше наложило да убие дъщерята на един дук и да се изправи открито срещу Роко. Това бяха двете неща, които искаше да избегне на всяка цена, защото държеше да опази скъпоценната си кожа. Аристократите и особено дуковете можеха да бъдат смъртоносни неприятели, защото никой в страната нямаше власт да им поиска сметка и те отговаряха единствено пред себе си. А този дук Кемъри беше известен като особено безмилостен тип. Всеки човек, успял да нанесе удар по дамата, която го беше наела, заслужаваше дълбокото уважение на Теди Уолтъм. А на дука това се беше удало дори няколко пъти. Все пак Теди Уолтъм не държеше да се показва пред очите на Негова светлост, затова поклати изтощено глава и продължи да размишлява. Имаше чувството, че дори да успее да се измъкне безнаказано от тази бъркотия, до края на живота си ще се обръща страхливо през рамо, за да провери дали побеснелият от гняв дук Кемъри не го е сграбчил за косата, за да го измъкне от любимата му кръчма в Лаймхаус и да го захвърли в някоя мръсна килия в Нюгейт. А ако дукът имаше достатъчно власт, той със сигурност щеше да нареди да набучат отсечената му глава на кол, макар че това не се правеше от години, и да я изложат в Темпъл Бар, за да й се наслаждава цял Лондон.
	— Е, какво измислихте? — Резкият глас на Кейт прекъсна недобрите мисли на Теди и го върна в не по-малко опасната действителност.
	— Какво да измисля? — учуди се той.
	— Какво ще правим с момичето, по дяволите!
	— Доколкото виждам, сме на път към Лондон?
	— Така е — призна колебливо Кейт, която нямаше намерение да разкрива плановете си на този негодник. Вече се съмняваше сериозно в него.
	— Тогава бих предложил, милейди, да стигнем там по най-бързия начин — продължи делово Теди. — Дори бих предложил да спираме само за да сменим конете и да се нахраним. Роко и момичето със сигурност ще събудят любопитството на хората. Освен това — прибави страхливо той, — кой знае какво ни дебне по пътищата.
	Кейт кимна.
	— Този път съм абсолютно съгласна с вас, мистър Уолтъм. Нямам никакво намерение да оставам ненужно дълго по тези места. Трябва да призная, че изпитвам известно любопитство — продължи иронично тя — как възнамерявате да постъпите с малката ни приятелка. Надявам се, че няма да ми натрапите присъствието й чак до Лондон?
	Теди Уолтъм изгледа крехката моминска фигура, загърната грижливо в големите ръце на Роко.
	— В Лондон имам много приятели, милейди, и поне дузина от тях ще се избият, за да получат такава красавица. — Това още не беше в състояние да задоволи любопитството й, но Теди Уолтъм нямаше намерение да разкрие картите си. — Мисля, че бихме могли да извлечем известни материални облаги от отвличането, стига само да подхванем работата, както трябва. Да, мисля, че Лондон сега е най-подходящото място за нас, милейди.
	— Много добре, мистър Теди — отбеляза Кейт и безуспешно се опита да се разположи по-удобно в ъгъла си. София, която досега беше мълчала и сякаш не виждаше и не чуваше нищо от онова, което ставаше край нея, побърза да завие с одеяло коленете й. Единствената цел в живота й беше да се грижи за удобствата на обожаваната си господарка. — Сега разбирам, че съм преценила способностите ви твърде прибързано и съм ви подценявала — продължи с ледена усмивка Кейт.
	Аз обаче на ви подценявам, милейди, каза си на ум Теди Уолтъм и облегна глава на меката кожена възглавница. Нямаше доверие на тази жена и нямаше да си позволи дори кратък сън, докато беше близо до нея.

	— Тази кръв не е от коня, Ваша светлост — обяви със сериозен глас Батърик и думите му отекнаха като погребална камбана в задъханата тишина на обора. Той срещна погледа на дука и големите му, сръчни ръце увиснаха безпомощно. Само да не трябваше да му кажа това, помисли си той и отчаянието му нарасна. Положението беше лошо, много лошо. Никой нямаше представа какво се е случило — знаеха само, че лейди Реа Клер и граф Рендейл са изчезнали.
	Дук Кемъри въздъхна, но не беше изненадан. Това можеше да се очаква. Но какво ли се беше случило?
	Страшната мисъл, че е било извършено престъпление, изникна в съзнанието му, но в това просто нямаше смисъл. Никой от Кемъри и околностите, който имаше поне малко ум в главата си, не би се осмелил да посегне към дъщеря му. Реа Клер беше известна навсякъде. Какво ли беше станало? Дали не бяха претърпели злополука? Може би дъщеря му беше паднала от коня и лежеше в безсъзнание на земята? Но къде беше граф Рендейл? Какво бяха сторили с него?
	— Само ако младата мис можеше да ни разкаже нещо, Ваша светлост — промълви колебливо Батърик и кимна с глава към къщата, където лежеше припадналата Каролайн Уинтърс. След като конете се върнаха в Кемъри без ездачи, той веднага бе изпратил карета, няколко слуги и оборски ратаи да претърсят околността. По това време страхът му не беше толкова голям, защото знаеше, че и младата лейди, и графът са отлични ездачи. Но че един от тях, да не говорим за двамата, е паднал от коня… тази мисъл изобщо не му харесваше. Изпрати едно момче в къщата, за да съобщи за случилото се на дука и зачака заповедите му. След малко се върна единият от слугите и вестите, които донесе, бяха повече от страшни. Никой не беше подготвен за гледката, която се разкри пред очите им, когато отвориха вратичката на каретата. Каролайн Уинтърс, изпаднала в дълбоко безсъзнание, с разкъсан син костюм за езда.
	Самият дук отнесе на ръце раненото момиче и го положи в мекото легло. Откакто я бяха намерили да върви като замаяна по пътя, от устата й не беше излязла нито дума. Едното й око беше подуто и посиняло. Никой не знаеше колко време се е влачила така, нито откъде е дошла. Каролайн Уинтърс беше единствената, която знаеше отговора на толкова много въпроси. Но засега е нея не можеше да се говори. Бяха изпратили за лекаря, но той се бавеше. Можеха само да чакат.
	— Тръгнаха за Стоун Хаус он дъ Хил — проговори замислено дукът. — Питам се дали са стигнали дотам.
	— Сигурно са искали да посетят стария мистър Тейбър и да видят добре ли са кученцата — предположи Батърик.
	— Реа е получила писмо от стареца, в което я е помолил да намине покрай него — обясни дукът и лицето му омекна при мисълта за любимата му дъщеря. Тя беше толкова добра. Може би именно добротата я беше въвлякла в сериозна опасност…
	— Той ли е написал писмото? — попита Батърик.
	— Не съм много сигурен. Като си помисля, струва ми се малко странно, че са го донесли толкова рано.
	— Тук сте прав, но повече ме смущава фактът, че старият мистър Тейбър не може нито да чете, нито да пише. Ваша светлост — обясни тихо Батърик.
	— Може да го е написал някой от семейството — възрази дукът, който не разбираше за какво намеква конярят му.
	— Той е съвсем сам в дома си, само с една внучка — обясни търпеливо Батърик. — А тя е още съвсем малка. Сигурен съм, че не се е научила да чете и пише. Повечето Тейбърови не смятат това за нужно.
	— Оседлай коня ми, Батърик — заповяда дукът. — И един за генерала.
	— Веднага, Ваша светлост — отговори Батърик и се обърна към зяпналите ги ратаи. — Ще разберем какво се крие зад тая работа, или да не ми е името Олд Кинг Бат.
	— О, да — усмихна се дукът. — Оседлай и един кон за себе си.
	Батърик се ухили с цялото си лице.
	— Тъй вярно, Ваша светлост. За мен ще бъде чест.

	Стаята, в която спеше Каролайн Уинтърс, беше потънала в тишина. Както дукеса Кемъри, така и лейди Мери Флетчър, които бдяха над леглото й, изглеждаха забележително спокойни, макар че страховете им надвишаваха много грижата за пострадалото момиче. И двете помнеха думите, казани в началото на лятото. Думи, които бяха станали действителност. Нито дукесата, нито лейди Мери бяха произнесли на глас тревожните си предположения, защото всяка знаеше за какво мисли другата.
	Дукесата наблюдаваше замислено как сестра й опипва изпоцапания костюм за езда, с който беше облечена Каролайн и който със сигурност принадлежеше на Реа Клер. Все още не беше ясно защо го носеше Каролайн. За миг, когато внесоха в къщата безжизненото тяло, тя помисли, че пострадалата е дъщеря й. Но после, дано Бог й прости, сърцето й направи огромен скок от радост, като видя, че е Каролайн. Беше толкова благодарна, че дъщеря й е останала жива и здрава, и беше погледнала към вратата с надеждата, че Реа всеки момент ще се върне в къщи. Но тя не се появи и никой нямаше представа къде е. Тя и граф Рендейл сякаш бяха потънали в земята.
	Загрижените й виолетови очи се отправиха отново към момичето, което много приличаше на дъщеря й. Тя се опита да преглътне буцата, заседнала в гърлото й, докато в главата й се гонеха хиляди различни мисли, една от друга по-ужасяващи. Не, не биваше да мисли за най-лошото. Всичко щеше да се оправи. Трябваше да се оправи.
	Откъм леглото долетя лек стон. Дукесата и лейди Мери затаиха дъх и страхливо зачакаха знак, че момичето се е събудило. Ала бледите ресници и устни останаха затворени.
	Сър Джереми се отпусна в стола си, сякаш му се бяха подкосили краката. Той приемаше случилото се направо трагично, дукесата разбираше страданията му, но не намираше нито една дума за утеха на мъжа, който бдеше при дъщеря си с подути от плач очи.
	— Ще направим всичко, което е по силите ни, за да й помогнем, Джереми — заговори най-после тя. — Докторът ще дойде скоро, а разбира се, имаме и Роули — допълни тя и посочи камериерката с тъжно лице, която тихо чакаше в края на леглото. — Тя е много опитна лечителка. Имаме й безгранично доверие. Сигурно можеш да си представиш колко порязвания, цицини и детски болести е излекувала — обясни дукесата и се опита да се усмихне. — И то не само на моите деца, а и тези на Мери.
	— Права сте, Ваша светлост — обади се Роули, за да помогне на господарката си. — Помня как веднъж малкият лорд Робин се изтърколи надолу по стълбата и си разцепи главата. Два дни мълча като риба, просто да не повярваш. А на третия, тъкмо когато бях задрямала, той просто скочил от леглото и хукнал към кухнята, както си бил по нощница. Там го и намерих. Седеше си най-спокойно на масата и ядеше сладкиш с праскови. Не се бойте — заключи Роули и енергично разтърси глава, — при удари по главата няма по-добро средство от дългия сън.
	Сър Джереми вдигна глава и в очите му просветна надежда.
	— Така ли мислите? Струва ми се, че дишането се е успокоило, Роули. А и лицето не е вече толкова червено.
	— Нали ви казах! Трябва само да я затоплим. А щом се събуди, ще получи голяма доза от специалното лекарство на мисис Тейлър — отговори Роули, щастлива, че са заговорили на любимата й тема, лечебното изкуство. — Толкова бързо ще се изправи на крака, сякаш е седнала върху игла. Знаете ли какво се сещам, сър Джереми — продължи невъзмутимо тя и кимна с глава на дукесата, преди да се обърне отново към объркания, но внимателен слушател, — когато работех като камериерка в един лондонски бордей…
	Дукесата и Мери излязоха на пръсти от стаята и предоставиха сър Джереми и дъщеря му на грижите на Роули. Тръгнаха мълчаливо по коридора — ръка за ръка, както правеха като деца, когато тичаха със смях по сладко ухаещите прясно окосени ливади. Дукесата усети, че сестра й е студена и скована, притисна нежно ръката й и срещна неспокойния поглед на сивите й очи.
	— Знам, че няма смисъл да ти го казвам, Мери — започна дукесата, — но не бива да се чувстваш виновна за онова, което се случи.
	— Или тепърва ще се случи, Мери — допълни потиснато сестра й. — Непрекъснато си повтарям, че не бива да се изненадвам, когато нещо от сънищата ми стане действителност, и въпреки това всеки път се стряскам до смърт.
	— Снощи пак си имала видение, нали? — попита Сабрина.
	Мери кимна.
	— Кратки картини, нищо повече. Но тази сутрин беше много по-страшно. Видях насън синия костюм за езда. Но нима можех да зная, че ще го облече Каролайн?
	— Каролайн не е трябвало да го облича, Мери — възрази дукесата. — Костюмът е на Реа — допълни тя и се вгледа в сестра си, очаквайки реакцията й.
	Мери спря да диша.
	— Никога не съм предвиждала нещо, което да се отнася за човек извън нашето семейство. Защо сега видях случилото се с Каролайн?
	— Доколкото разбирам, защото е била облечена с амазонката на Реа — опита се да я успокои Сабрина.
	Мери прехапа треперещата си устна.
	— Тогава значи…
	— Значи опасността е била за Реа, не за Каролайн — отговори направо дукесата, обличайки в думи страховете на сестра си. — Каролайн е попаднала там съвсем случайно. Все пак това не обяснява какво се е случило с дъщеря ми — заяви тя и гласът й трепереше от гняв и страх. — Трябва да разбера какво е станало. Трябва да сторя нещо, за да й помогна. Моля те, кажи ми какво точно си видяла в съня си.
	— Обичайните объркани картини — въздъхна Мери. — Някакъв стар човек. Вода. Струва ми се, беше морето. Сини очи. Какво може да ти помогне това? — попита тя, вбесена от собствената си безпомощност. Как да помогне на сестра си? — О, имаше и още нещо. Стори ми се, че ще се удавя. Чувството беше ужасно, с цялата тази вода наоколо.
	— Е, поне за това можем да бъдем благодарни — засмя се безрадостно дукесата.
	Мери я погледна и учудено смръщи чело.
	— За какво, за Бога?
	— Реа може да плува. Когато гостувахме във Верик Хаус, водех Франсис и Реа на едно езеро в гората, където много обичах да плувам, когато още живеехме там — обясни дукесата и при спомена лицето й засия. — Реа и Франсис свикнаха бързо с водата и много скоро плуваха така, сякаш им е вродено. А това означава, мила моя, че не Реа е била тази, която си видяла да се дави. Това все пак е утеха за мен, Мери, и много ти благодаря за нея.
	— Много ми се иска да можех да ти дам повече…
	— За момента и това е достатъчно — отговори замислено Сабрина и двете влязоха в салона, където се беше събрало цялото семейство. Всички чакаха с нетърпение вести за състоянието на Каролайн и обяснение за изчезването на Реа.
	При влизането на двете жени разговорът замря, погледите на присъстващите се устремиха с очакване към лицата им.
	— Каролайн спи мирно и тихо — съобщи дукесата и отказа чашата чай, която й подаде сериозната Ана Флетчър. Ала когато срещна погледа на две загрижени кафяви очи, се намръщи. — Сара! Защо не си в леглото? Не бива да се напрягаш! — заговори укорно тя и се запъти към разтревожената си снаха, която беше толкова напълняла, че едва успя да се изправи.
	— Знам, че си загрижена за мен, Сабрина — отговори виновно, но твърдо Сара, — но не бих понесла да лежа в леглото си и да не знам какво става. Моля те, не искай това от мен! Ще се чувствам много по-добре, ако седя тук, при вас, вместо да се скрия в стаята си и да се измъчвам до смърт. Чувствам се добре, наистина, Сабрина.
	— Не ти вярвам — отговори със съчувствена усмивка дукесата. — Но те моля поне да седнеш. Направи го заради мен и заради Ричард — допълни тя, отпусна се изтощено на дивана и протегна ледените си ръце към огъня.
	— Още ли не е дошла в съзнание? — попита генералът и премести тежестта върху здравия си крак.
	— Не, Терънс. Положих много усилия да успокоя сър Джереми, но той не се поддаде на увещанията ми. Засипа Каролайн с толкова внимание, че ме е страх да си помисля какво би сторил, ако я загуби — обясни дукесата.
	— Не мислиш, че тя ще умре, нали? — попита Ричард и очилата му блеснаха, огрени от пламъците.
	— Не, разбира се, че не, но понякога е много трудно да се установи колко тежка е една рана в главата — отговори безпомощно сестра му. — Ти си виждал много рани по бойните полета, Терънс, какво ще кажеш сега?
	Без да съзнава какво прави, генералът потърка белега на бедрото си, там, където все още се усещаше пронизващата болка от неприятелския меч, и си припомни хилядите млади мъже, ранени или убити през войната.
	— Вероятно е получила силен удар по главата, но мисля, че състоянието й — особено след като ми обяснихте, че Каролайн е лесно възбудима млада дама, — се дължи на чиста истерия. Разбира се, мога само да предполагам какво се е случило в действителност, но смятам, че от удара е изпаднала в безсъзнание и по някое време се е събудила изоставена на усамотено място. Фактът, че е трябвало да се върне пеша в Кемъри, е бил твърде драматично преживяване за нея, като се има предвид, че е свръхчувствителна.
	— Каквото и да се е случило на пътя, Каролайн няма да ни каже нищо смислено — заяви мрачно Джеймс и очите му заблестяха от гняв при мисълта за изчезването на Реа.
	— Джеймс! — укори го остро генералът. — Това беше достойно за презрение. Срамувам се за теб.
	Джеймс преглътна с мъка сълзите си и увеси глава.
	— Съжалявам, татко — проговори задавено той.
	Ейвън и Франсис размениха изпълнени е разбиране погледи. Онова, което беше казал Джеймс, не беше много прилично, но всички знаеха, че е истина. Франсис направи гримаса, разтърси глава и хвърли бърз поглед към Робин, който се взираше втренчено в огъня, а после се обърна към братовчедите си. Облеклото им би изглеждало повече от комично, ако положението не беше толкова сериозно. Нали днес трябваше да пробват костюмите си. Мистър Ормсби тичаше забързано насам-натам и крякаше като кокошка, пазеща пиленцата си, когато Робин забеляза необичайното оживление долу в обора. Това беше и последното, което мистър Ормсби видя от артистичната си трупа.
	Мери успя да убеди сестра си да приеме чаша чай и посегна да й налее, когато вратата на салона се отвори с трясък и се появи дукът. Лицето му беше мрачно и замислено. Изпълнените с очакване лица не бяха в състояние да улеснят задачата му, особено когато срещна виолетовите очи на жена си — от нея нищо не можеше да се скрие.
	— Отивам в Стоун Хаус он дъ Хил. Реа имаше намерение да посети стария Тейбър и се надявам да науча нещо повече от него. Каролайн каза ли вече нещо? — попита бързо той.
	— Не, още спи — отвърна Мери, докато дукесата не откъсваше очи от съпруга си.
	— Ще те придружа, Люсиен — предложи генералът и се надигна, забравил скования си крак пред перспективата да извърши едно добро дело.
	Дукът се усмихна с благодарност.
	— Така си и помислих, затова помолих Батърик да оседлае коня ти. — Сега трябваше да предотврати неизбежното, защото жена му също се надигна. — Не, Сабрина, не желая да идваш с нас.
	— По дяволите, Люсиен, разбира се, че ще дойда — възрази твърдо тя. — Реа е и моя дъщеря и аз няма да стоя тук и да чакам — заяви с диво святкащи очи тя.
	Дукът улови треперещите й ръце и я притисна до гърдите си.
	— Исках само да те пощадя, скъпа моя. Нямам представа какво ни очаква.
	— Знам, Люсиен — отвърна тихо Сабрина. — Но досега сме споделяли всичко. Не ме изключвай и този път.
	— И аз ще дойда с вас, татко — обади се смело Франсис.
	— Аз също, сър — включи се Ейвън. Джордж и Джеймс веднага се присъединиха към тях.
	Ричард вече стоеше до сестра си. Нямаше нужда да говори, всички знаеха, че той няма да остане в Кемъри, докато останалите търсят Реа.
	Преди да се е обадил още някой, дукът вдигна ръка, за да ги спре.
	— Не позволявам всички членове на семейството ми да препускат като луди из околността. Трогнат съм от готовността ви да ме придружите, но смятам, че търсенето трябва да бъде правилно организирано и да се върви стъпка по стъпка. Ако си съгласен, Терънс — обърна се той към генерала и кимна почтително, — смятам, че ти си най-подходящ за тази работа.
	— Благодаря ти, Люсиен. Обещавам ти да сторя всичко, за да я намерим — отговори тихо сър Терънс и премина към обичайния си заповеднически тон: — Бих предложил Франсис и Ейвън да оглавят два отряда, които да поемат търсенето в две различни посоки. Ейвън, ти ще тръгнеш по пътя на изток, а Франсис ще поеме в западна посока. Така ще претърсим по-голяма област. Освен това желая да започнете търсенето от точно определено място и да се насочите от две страни към Стоун Хаус он дъ Хил. Така ще знаем точно кои места са претърсени и ще затворим кръга около пътя, по който е тръгнала Реа. Съгласен ли си с плана ми, Люсиен? — попита генералът, който не искаше да оспорва авторитета на дука в собствения му дом.
	— Ще действаме според думите ти — отговори дукът и се обърна към жена си: — Щом настояваш да ни придружиш, Сабрина, бих желал да тръгнеш с мен — заяви той и гласът му не търпеше противоречие. — Ричард?
	Младият мъж сложи ръка около кръста на сестра си.
	— И аз ще дойда с вас, благодаря. Сара? — обърна се той към жена си. — Ще се справиш ли сама?
	— Не бива да оставаш тук, Ричард. Не се тревожи за мен — отговори с окуражителна усмивка тя. — Няма да родя наследника ти в твое отсъствие.
	— Ами аз? Ами те? — попита Робин и посочи малките си братовчеди, после енергично си проправи път напред. — И аз искам да помогна в търсенето на Реа.
	— Бих предпочел да останеш в Кемъри, сине — отговори дукът и тонът му не допускаше възражение.
	— Но аз…
	— Без, но, Робин. Някой трябва да остане при леля Мери и Сара, нали? Ами ако се получи вест от Реа? Кой ще ни осведоми? — Дукът се опитваше да вразуми непокорния си син, но като забеляза треперещите му устни и невъзможността му да овладее мъката си, протегна ръка и нежно повдигна брадичката му. Погледна го право в очите и продължи: — Очаквам от теб да се погрижиш за реда в Кемъри, синко.
	— Разбира се, сър — отвърна задавено момчето. — Ще се грижа за леля Мери и за Сара. Можеш да разчиташ на мен, татко.
	— Не съм се съмнявал в това, Робин — рече дукът и помилва непокорните тъмни къдрици. После огледа внимателно редицата решителни лица. — Е, добре. Нека не губим повече време.
	Когато групата ездачи от Кемъри влязоха в двора на Стоун Хаус он дъ Хил, всичко беше тихо. Тънък синкав дим се издигаше на кълба от комина в хладния есенен въздух. Всичко изглеждаше наред. Големите порти на обора бяха широко отворени и дворът беше посипан с пресен кравешки тор, доказателство, че някой наскоро беше извел кравите на паша. От далечината долиташе мученето им.
	Батърик побърза да скочи от коня и помогна на дукесата да слезе от седлото, още преди дукът или Ричард да са успели да й се притекат на помощ. Сабрина яздеше едър червеникавокафяв жребец, открай време считан от коняря за твърде неподходящ за една дама, особено за крехката и нежна дукеса. Ала Сабрина не търпеше да критикуват любимеца й и досега не беше падала нито веднъж от гърба му. Понякога Батърик имаше чувството, че господарката му би предпочела да язди с мъжко седло, но това, разбира се, беше нечувано и никой не би го допуснал.
	— Всичко изглежда нормално — отбеляза Ричард и огледа внимателно тихия двор.
	— Какво изглежда и какво е в действителност, това са две напълно различни неща, лорд Ричард — отвърна поучително Батърик. — Винаги трябва да гледаме под повърхността и аз правя именно това. Там е скрита истината.
	Ричард измери с учуден поглед главния коняр.
	— Невероятно — промърмори той. — Да проверя ли дали има някой в къщи?
	— Вероятно са излезли с кравите… — Батърик млъкна и на лицето му се появи усмивка. — Ами да, нали ви казах!
	Четиримата се смълчаха и се вслушаха в ясния младежки глас, който беше запял от близкото пасище:
P>
	Беше в деня на Свети Мартин,
	когато падат зелените листа,
	тогава сър Джон Грейми от Уест Каунти
	се влюби в Барбара Алън.
	Той изпрати ратая си право в града,
	на мястото, където беше дамата му:
	„О, върви, иди бързо при господаря,
	ако ти си дамата Барбара Алън!“
	О, хей-о, хей-о…
P$
	— Олеле! — изпищя страхливо момичето, когато зави зад ъгъла и изведнъж се озова пред петима ездачи, изпълнили двора с едрите си коне. Второ изпищяване последва първото, този път изразяващо почтителна изненада, тъй като малката веднага бе познала дук и дукеса Кемъри. Момичето побърза да направи реверанс и едва тогава се сети за полите си, които беше вдигнало високо и завързало, за да не ги окаля по пътя си през полята. По налъмите му също бяха полепнали буци кал. Лицето му се обля в червенина, то побърза да смъкне полите си и да скрие фустата си от любопитните погледи.
	— Ваша светлост… — малката преглътна и очите й се разшириха от учудване.
	— Това е Джейни Тейбър, праправнучката на стария мистър Тейбър — представи я Батърик, който познаваше всички членове на семейството. — Прав ли съм, Джейни?
	— Не, мистър Батърик — отвърна плахо момичето.
	— Аз съм му прапраправнучка. Той е ужасно стар — добави с усмивка тя.
	— Джейни — заговори с топла усмивка дукесата, — дойдохме да посетим прадядо ти. Наблизо ли е той? Може би си е в къщи?
	Джейни обаче поклати глава и сламенорусите къдрици се разпиляха по лицето й.
	— О, не, Ваша светлост, излязъл е много рано сутринта. Дядо е винаги в движение. Никога не седи на едно място.
	— А знаеш ли накъде е тръгнал? Искаме да поговорим с него. Трябвало е да се срещне с лейди Реа Клер, дъщерята на дука и дукесата, Джейни — опита се да обясни Батърик.
	— Не знам нищо за това, сър. Днес изобщо не съм го виждала. Излязъл е, преди да съм станала. И снощи не го видях — призна виновно тя. — Седях до огъня и съм заспала. Нахраних кученцата, които лейди Реа Клер му донесе, и ги настаних в кухнята. О, лейди Реа Клер е толкова красива! — прошепна замечтано тя.
	Батърик се покашля възмутено.
	— Виж какво, Джейни, сега нямаме време за такива глупости…
	Дукът направи властен жест с ръка, за да го накара да млъкне.
	— Трябва да намерим дядо ти, Джейни. Много е важно. Имаш ли представа къде може да е отишъл? — попита меко той.
	— Н-не — заекна момичето, без да може да откъсне очи от белязаното му лице. — Когато го прихванат, стига чак до другия край на долината.
	Дукът въздъхна и избягна въпросителния поглед на жена си.
	— А виждала ли си лейди Реа Клер тази сутрин? Или граф Рендейл?
	— Не, сър, не. Имах толкова много работа — отговори момичето и като усети, че отговорът му разочарова важните посетители, продължи с обясненията: — Издоих кравите и ги изведох на паша. А те са толкова упорити, че загубих много време. Сега трябва да опека хляб и да избия маслото. А най-лошото е, че кокошките не мътят, където им е мястото. Сигурно е заради дъжда и…
	— Люсиен, Ричард! — извика Терънс Флетчър от хамбара. Докато другите разговаряха с Джейни Тейбър, той бе претърсил двора за признаци на скорошна активност — следи от копита, отпечатъци от крака или нещо друго.
	Дукесата изтича загрижено към него, защото лицето му, макар и често мрачно, сега изглеждаше толкова разтревожено, каквото не го бе виждала от години.
	— Какво има, Терънс? — попита тя, когато стигна до него, и се опита да погледне през рамото му в тъмния хамбар.
	— Погрижи се момичето да остане отвън! — посъветва я е многозначителен поглед той и се обърна към Люсиен. — Сабрина не бива да влиза в хамбара. — Ала и сам знаеше, че настояването му е напразно. Дукесата мина решително покрай него, но след малко спря и е нетърпение зачака някой да я придружи.
	Люсиен вдигна безпомощно рамене. Той познаваше ината на жена си и не му оставаше нищо друго, освен да я последва. Генералът, следван по петите от любопитния Батърик, тръгна след тях и малката Джейни остана с отворена уста на вратата.
	— Ей там — обади се Терънс и посочи един тъмен ъгъл на хамбара. — Старецът. Мъртъв е — обясни той и отстъпи настрана, за да могат и останалите да го видят.
	Старият мистър Тейбър лежеше на сламата с разперени ръце, сякаш се беше опитал да се залови за нещо при падането си. На тила му се виждаше голямо кърваво петно.
	— Бедният старец! — прошепна с болка Сабрина.
	— Може би се е спънал и си е ударил главата в ръба на масата — предположи Терънс, забелязал окървавеното дърво.
	— Толкова тъжно. Той беше добър човек, Люсиен — изрече с болка Сабрина. — Но е вярно, че напоследък изглеждаше доста отслабнал.
	— Той беше много стар, Сабрина — отговори дукът. Откак се помнеше, старият мистър Тейбър беше жива легенда в Кемъри. Всички го обичаха. — Много ще ни липсва.
	— Така е, Ваша светлост — намеси се рязко Батърик и лицето му пламна от гняв. — Той беше добър човек, почтен човек и не заслужаваше да умре по този начин.
	Терънс Флетчър го изгледа изненадано.
	— Какво говорите, човече?
	— Тази смърт не е била естествена. Старецът е бил убит, ето какво искам да кажа — обясни мрачно Батърик и вирна брадичка, сякаш се готвеше за битка.
	— Велики Боже, какво означава това, Батърик? — изрева генералът.
	— Казвам истината — обясни спокойно конярят. Дори заповедническият тон на генерала не беше в състояние да го сплаши. — Ще ви кажа защо мисля така, макар да съм сигурен, че вие и сам щяхте да го забележите, генерале, ако имахте моята недоверчива натура.
	— И коя е истината?
	— Мистър Тейбър е умрял още снощи. — Тази потресаваща новина беше произнесена съвсем тихо. — Затова си помислих, че тези изстинали пръсти не са били в състояние да напишат писмото до лейди Реа Клер — обясни той и това ужасяващо откритие сякаш процепи тишината.
	Дукесата не можеше да откъсне поглед от изстиналия труп на стария мистър Тейбър.
	— Не разбирам. Защо са го убили? Господи, Люсиен! Та той беше поне на сто години! Нима един толкова добър човек като стария мистър Тейбър би могъл да представлява заплаха за някого?
	— Онова, което не проумявам — намеси се загрижено Терънс, — е връзката между смъртта на стареца и онова, което се е случило с Реа Клер и граф Рендейл. И кой, по дяволите, е написал онова проклето писмо?
	Батърик коленичи до мъртвото тяло и след малко вдигна глава.
	— Опитал се е да нарисува нещо на земята — обясни той, много доволен, че е успял да намери някаква следа, колкото и неясна да беше тя.
	— Птица? — извика неразбиращо Терънс Флетчър и се опита да различи линиите в здраво отъпкания глинен под, като се приведе над рамото на Батърик.
	Сабрина се протегна напред, после дори коленичи.
	— Прилича на гълъб — промълви учудено тя.
	— Точно така, Ваша светлост — съгласи се Батърик. — Но не мога да си представя защо в последните минути от живота си старият Тейбър е нарисувал точно гълъб.
	Дукесата се надигна с треперещи крака и побърза да се отдалечи от трупа. Затвори за момент очи и облегна главата си на една дървена греда. После усети как ръцете на Люсиен я обгърнаха и се сгуши в утешителната топлина на прегръдката му.
	— О, Люсиен! — Гласът й пресекваше от сълзи. — Какво ще правим сега? Какво ли е станало с дъщеря ни?
	Дукът я обърна с лице към себе си и я погледна право в очите. Никога досега не се беше чувствал толкова безпомощен.
	— Обещавам ти да я намеря, Рина, и се заклевам във всичко свято, че няма да се откажа. Кълна се в живота си, ще претърся целия свят и ще я намеря.

	— Ей, какво искаш да кажеш с това, че си видяла моя Томи с някаква мръсница в Чипсайд? — изкрещя някакъв глас. — Лъжеш ме, нали? Позеленяла си от завист, че си хванах такъв мъж, а ти ще си умреш стара мома! Много ти се иска да беше избрал теб, нали? Само че няма да ти се уреди въпросът, да го знаеш. И не е нужно да идваш при мен с такива новини. Все такива ги говориш, скверниш дори паметта на мъртвите. Мама беше почтена жена и… — Останалата част от изречението заглъхна в улицата, защото двете жени забързаха по калдъръма, за да избегнат проливния дъжд.
	Мъжът, който ги наблюдаваше, остана скрит в сянката, макар че най-голямото му желание в момента беше да седне до топлата печка с голяма кана топла бира — най-сигурното средство срещу студа. За съжаление тази перспектива беше много далечна. Затова се сви в една ниша и изчака шумната групичка пияни моряци да се отдалечи на безопасно разстояние. Много добре знаеше, че в това настроение те обичаха да хвърлят мирните минувачи в уличната кал.
	Теди Уолтъм се огледа предпазливо, после решително изскочи от сигурното си убежище и започна своето пътешествие по извитите лондонски улички. Слава Богу, каретата беше стигнала в столицата за рекордно кратко време и беше много жалко, че не можеха да разпространят голямата новина, защото надали скоро щеше да се намери кочияш, способен да бие рекорда им. Все пак той изпита истинска радост да види отново града, в който се беше родил, и да усети мириса му. Върнаха се в „Кингс Месинджърс Ин“, тъй като там се отбиваха някои важни личности и повечето знаеха, че кръчмата е любимото място на Теди Уолтъм. Той прекара почти целия следващ ден в скитане из Лондон, в посещения при стари приятели и трябваше да изтърпи доста недоверчиви погледи от хора, които не можеха да разберат защо тъкмо сега му е притрябвал Еди-кой си… Освен това трябваше да бъде сигурен, че изпратените вести ще достигнат до него. Това беше и причината да излезе в неприветливата лондонска нощ. Имаше уговорка да се срещне с един познат. Той забави крачка при мисълта за предстоящия разговор с една доста неприятна личност, но звънтящите монети в джоба му насочиха крачките му в правилна посока.
	Много му се искаше да пийне едно малко в кафенето насреща, което познаваше добре, но бързо промени решението си, защото имаше нужда от ясна глава при преговорите с лудата лейди. Видя тъмната маса на каретата и още преди да чуе пръхтенето на конете й, си каза, че за нищо на света няма да се уплаши от предстоящия сблъсък. Затова изправи глава и тръгна с отмерена крачка към вратичката, която се отвори да го посрещне.
	— Какво стана? — попита нетърпеливо Кейт. Влажният студ проникваше през кадифената й наметка, през полите и фустите и тя едва успяваше да удържи тракането на зъбите си. Затова и настроението й беше под нулата.
	— След час, милейди — отговори мрачно Теди Уолтъм и се сви в един ъгъл. Помириса любопитно застоялия въздух и устните му се опънаха. — Дали сте й още една доза, нали?
	— Много сте наблюдателен — отбеляза саркастично Кейт. — Започваше да се събужда. Да не би да предпочитате някоя ревяща, изпаднала в истерия женичка, която да привлече вниманието на полицията? — попита тя и Теди нямаше как да не се съгласи с нея.
	— Просто не искам момичето да умре — отговори той и хвърли мрачен поглед към упоената фигурка, увита в дебело палто, която Роко притискаше до гърдите си.
	— Надявам се сделката да не пропадне като първата, която уж беше напълно сигурна — промърмори сърдито Кейт и тонът й не оставяше и следа от съмнение за мнението й по отношение на способностите му. — Господи, не повярвах на ушите си, когато онзи идиот се изтърколи надолу по стълбата! Помолих ви да действате дискретно, а вие какво направихте? — Кейт даде воля на злобата си. — Как посмяхте да поканите този пиян клоун в собствената ми стая! Онази дебелана Фаргър и без това беше станала подозрителна и все подпитваше за момичето. Вече не съм сигурна, че вярва в историята, която си съчиних, че малката е моя племенница, че страда от непоносима мигрена и стаята през цялото време трябва да е затъмнена и тиха. Сигурно ни подозира, че сме донесли в гостилницата й едра шарка. Снощи я спипах да души покрай вратата. Най-добре е да не се връщаме повече там — завърши предупредително тя.
	— Точно така. Тази вечер трябва да се отървем от момичето — съгласи се Теди. — Но няма да стане нужда да измъчвате мекото си сърце с размишления как да я премахнете, защото аз вече разговарях с един приятел, който много се заинтересува от стоката. Този път няма да имаме проблеми.
	— Надявам се да излезете прав — отвърна сухо Кейт, без да се впечатлява особено от уверенията му. — Кой е този приятел?
	— Той е надзирател на товара на един търговски кораб, който прави курсове между Лондон и Чарлзтаун в колониите. Карат там не само обикновени стоки. Изненадах се, като научих колко много хора извличат добра печалба от контрабанда на „прислужници“. Та моят човек ми каза, че на кораба му има място за още един пътник. Ще отплават с прилива. За да възбудя апетита му, описах малката красавица в най-ярки краски. Готов е да ни плати, колкото поискаме, защото знае, че в колониите ще получи добра печалба.
	Кейт запляска въодушевено с ръце.
	— В колониите! — провикна се възхитено тя и резкият й, безмилостен смях огласи каретата. — Господи, това е чудесно! Дъщерята на страшния дук Кемъри ще бъде продадена като робиня! Прекрасно! — Тялото й се разтърсваше от смях. — Вие надминахте себе си, мистър Уолтъм. Много жалко, че Пърси не можа да се запознае с вас. Сигурно щеше да ви хареса.
	Теди Уолтъм смръщи чело и си каза, че ако споменатият Пърси прилича поне наполовина на забулената лейди пред него, той не изпитва ни най-малко желание да се изпречи на пътя му.
	— Уговорих среща е приятеля си на едно скрито място край реката — обясни той.
	— Много добре, мистър Уолтъм — похвали го Кейт и почука по покрива на каретата. — Дайте указания на кочияша.
	— А, да — сети се внезапно Теди Уолтъм. — Мисля, че вие държите лично да предадете момичето в ръцете на приятеля ми — рече той и хвърли многозначителен поглед към Роко. — Все пак знаете най-добре как да се справите с онзи там…
	— Разбира се, мистър Уолтъм — отвърна безгрижно Кейт. — Няма да имаме трудности, повярвайте.
	— Добре — промърмори Теди, полагайки усилия да изглежда безучастен, макар че тонът на дамата никак не му харесваше.
	Оставиха каретата в един тъмен ъгъл, за да не събужда любопитството на минувачите, и продължиха пеша по лондонския калдъръм. Накрая завиха в тясна, осеяна с боклуци уличка.
	Теди Уолтъм чуваше приглушените ругатни на дамата, която се препъваше във вонящите отпадъци, изхвърляни от прозорците.
	— Много мило местенце — отбеляза хапливо тя и сатенените й обувки преминаха смело през купчина нечистотии.
	— Нали ми наредихте да бъда дискретен — напомни й Теди Уолтъм и в гласа му прозвуча задоволство. После подуха в ръцете си, за да ги стопли, ала дъхът му се разтвори в пара и той усети как влагата и мъглата проникват през дрехите му. Чу приближаващи се стъпки и тръгна към края на уличката. Дамата и Роко с товара си останаха назад.
	Когато наближи изхода, Теди Уолтъм чу как стъпките продължиха пътя си. От гърлото му се изтръгна недоволна въздишка и той се обърна отново към придружителите си. Чу тих разговор и улови нетърпението в гласа на дамата. Ухили се, доволен от притесненото й положение. Я да видим как щеше да убеди Роко, че трябва да й предаде момичето. Той се приведе с хихикане, за да оправи чорапа си, и в този миг тишината бе разкъсана от пистолетен изстрел. Теди се стресна и подскочи високо във въздуха, ехото отекна оглушително между ниските сгради, минаха няколко секунди и той видя, онемял от учудване, как грамадният слуга рухна на земята като отсечено дърво. Теди Уолтъм спря да диша, но само след миг се окопити и хукна към застиналата фигура на забулената дама.
	— Проклетница! — изсъска той и страхливо се огледа. Слава Богу, нито един прозорец не се отвори, не се появи нито една любопитна глава и Теди много скоро разбра, че високите крясъци и песни, които долитаха от близката кръчма, са заглушили шума от изстрела. Или причината беше тази, или всички обитатели на уличката си отспиваха след преливане. А може би бяха мъртви като Роко. Обезумял от ужас, Теди се взря в мъртвия слуга, после вдигна глава към мълчаливата жена, която бе изпратила куршум в гърдите му.
	— Защо направихте това, по дяволите? — изсъска ядно той.
	— Защото отказа да ми даде момичето. Обърна ми гръб и поиска да избяга — отговори глухо тя, все още не можейки да проумее станалото. — Трябваше да го спра. Да не мислите, че вие щяхте да се справите по-добре? — В гласа й звучеше равнодушие. — Освен това той вече изпълни предназначението си и започна да ми пречи. Той ме предаде — мен, жената, която му даваше подслон и храна и му купуваше хубави дрехи вместо дрипите, с които дойде при мен. И как ми се отблагодари за всичко това? — Гласът на Кейт пресекваше от гняв. — Предаде ме заради някаква си хлапачка с ангелско лице, която дори не си е помръднала пръста заради него — освен че го завлече в ада. Хубава жертва, нали, мистър Уолтъм? — попита тя и хвърли презрителен поглед към слугата, който и в смъртта си продължаваше да прегръща момичето.
	Теди едва не повърна. В гърлото му се беше насъбрала отровна жлъчка. Господи, тази жена е цялата от лед, каза си той, без да изпуска от очи пистолета, който Кейт все още стискаше в ръката си. Доколкото познаваше дамата, тя беше скрила поне още един в корсета си. Щом можа да убие толкова хладнокръвно верния си слуга, какво ли щеше да направи с Теди Уолтъм, когато и той изпълнеше целта си и станеше излишен?
	— Теди Уолтъм? Теди Уолтъм, ти ли си тук? — извика от мрака мъжки глас. — Ако си ти, веднага ми отговори! — продължи предупредително непознатият. Само Теди можеше да знае със сигурност дали извикалият с приятел или враг.
	— Аз съм, аз съм, стари морски Вълко — отговори облекчено Теди, познал гласа на приятеля си.
	Той прекрачи мъртвия Роко и хукна към края на уличката, без да обръща внимание на приглушено зададения въпрос на Кейт какво да правят с трупа. Нека и тя си поблъска главата, каза си злобно той, изисканата дама сама се постави в това неловко положение. Обърна се и проследи напразните й усилия да изтръгне момичето от мъртвата хватка на Роко.
	— Здрасти, Даниел! — Теди Уолтъм поздрави познатия си като стар, отдавна невиждан приятел. — Откога не сме се виждали? Сигурно имаш сол в кръвта, та все те тегли към морето — засмя се той и обърна приятеля си към края на уличката, като сложи ръка на рамото му. — А аз се разболявам от морска болест дори когато пътувам по Темза!
	— Животът в морето не е никак лош, Теди — отвърна глухо мъжът. — Във всеки случай е по-добре, отколкото да изгниеш в затвора за длъжници. Би трябвало да си го разбрал. Толкова пъти си бил там, та вече сигурно знаеш кои килии са добри и кои лоши — изсмя се дрезгаво той.
	— Няма добра килия, приятелю — отговори сериозно Теди Уолтъм, който си беше дал клетва никога вече да не позволява да го пъхнат в затвора.
	— Прав си, стари момко — отговори Даниел, освободи се от ръката му и огледа внимателно улицата.
	— Какво прави онзи там? Господи, колко е грамаден. Радвам се, че не може да се изправи на крака, защото никак няма да ми е приятно, ако ми препречи пътя. Всъщност, като си помисля, бих предпочел изобщо да не съм го видял — прибави той и в погледа му светна недоверие.
	— Пиян е до козирката — отговори с висок шепот Теди Уолтъм, за да го чуе застаналата наблизо Кейт.
	— Няма да ни пречи.
	— Е, това ме успокоява — промърмори Даниел и колебливо пристъпи напред. — А коя е жената? Надявам се, че не е стоката, която ще откарам в колониите?
	— За съжаление Бог не чува всичките ни молитви — отговори тихо Теди Уолтъм и си пожела океанът да застане между него и лудата лейди. — Не, стоката лежи на земята. Упоена е и няма да ти създава ядове, Даниел — обясни той и коленичи до неподвижната фигура.
	— Първо да видя какво купувам. Няма да платя нито пени, ако лицето й е грозно или има кожа като изсушена слива — отговори предупредително Даниел, без да изпуска от очи забулената фигура в сянката.
	— Не се бой. Нима Теди Уолтъм някога е мамил приятелите си? — попита мъжът и извади кибрит. След няколко опита успя да запали парчето свещ, което измъкна от джоба си, и го поднесе към безжизнената фигура на момичето. Пламъчето освети невинното лице на лейди Реа Клер Доминик, дъщеря на дук и дукеса Кемъри.
	Даниел Люис пое остро въздух. Остана толкова изненадан, че дълго време не можа да каже нито дума.
	— Майчице, ама тя била истинска красавица! Откъде намери това сладурче? — попита невярващо той.
	Уолтъм се направи, че не чува.
	— Както вече ти казах, Теди Уолтъм никога не мами приятелите си. Е, ще я вземеш ли в колониите, или да си търсим друг купувач?
	Даниел Люис се надигна и пъхна ръцете си дълбоко в джобовете. Тялото му се поклащаше, цялото му лице изразяваше съмнение.
	— Побързайте, няма да стоим тук цяла нощ — обади се нетърпеливо Кейт, която нямаше намерение да се пазари. Всички знаеха, че морякът ще вземе стоката.
	Теди Уолтъм я изгледа унищожително, но Даниел Люис също мръзнеше, а и неподвижната фигура на великана в краката му никак не му харесваше. Изглеждаше твърде тих за вкуса му, не хъркаше и не пъхтеше, както правеха пияните, не даваше никакви признаци на живот. От друга страна обаче, грамаден мъж като него сигурно трябваше да изпие цяла бъчва ром, за да се натряска и да падне в безсъзнание насред улицата.
	— Мислех, че ти отговаряш за сделката, Теди. Колко искаш? — попита бързо той. Тъмната уличка и двете фигури, които го бяха заобиколили, му вдъхваха страх. Той се отказа дори от пазарлъка и не поиска да се намали сумата, защото знаеше, че в колониите ще получи поне тройно повече. Рядко се продаваха такива красиви момичета. Да вървят по дяволите, и Теди, и придружителката му! Най-разумното беше да приеме първото предложение.

	Каретата изглеждаше странно празна, когато Кейт и Теди Уолтъм се върнаха в „Кингс Месинджърс Ин“. Те бяха уредили сделката за рекордно кратко време, тъй като клиентът плати без пререкания исканата цена. Между двамата цареше потискащо мълчание. Всеки седеше като онемял в своя ъгъл и сякаш напълно беше забравил за присъствието на другия.
	Внезапно гласът на Кейт наруши тишината:
	— Мисля, че тази вечер се справихме чудесно, Теди — отбеляза доволно тя и Теди Уолтъм отлично си представи лицето й въпреки гъстото було.
	Стъписан от факта, че го нарекоха Теди, той отговори едносрично:
	— Така е, сделката не беше лоша.
	Кейт се изсмя развеселено.
	— Трябва да призная — и това въпреки здравия разум, че постепенно започвам да се привързвам към вас, Теди Уолтъм. — Мъжът срещу нея бе обзет от ужас. — Да, така е, вече съм почти сигурна, че ще се разбираме отлично.
	Теди усети как гърлото му пресъхва.
	— Ами, доколкото виждам, моята работа при вас е свършена, милейди. Не ни остава нищо, освен да се разделим.
	— О, Теди! — изсмя се Кейт. — Та веселбата едва сега започва.
	Теди кимна в тъмното, макар да не разбираше какво му се готви.
	— Сигурно се опасявате да не възникнат трудности след загубата на слугата ви, нали? Бяхте свикнали да е винаги до вас. Но след като си отмъстихте на дука, не мислите ли, че старата сметка е вече уредена? — попита с надежда той.
	— О, Теди, ей сега ще разберете, че се лъжете — отговори Кейт, която отдавна обмисляше следващата си стъпка. — Тази вечер се чувствам толкова добре! Не ме измъчват нито страхове, нито съмнения. Вярно е, че изгубих Роко, но нали имам вас, Теди.
	Мъжът едва не се скри под седалката. Последното, което искаше, беше да бъде вързан за полите на тази луда до края на дните си. Беше повече от сигурно, че краят ще бъде близък и ужасен, и макар че жена като нея заслужаваше участта си, той нямаше никакво намерение да присъства на публичното й обесване.
	— Ах, Теди — въздъхна доволно Кейт, — тази вечер трябва да празнуваме. Как мислите, дали да си поръчаме от вкусния гълъбов пастет на мисис Фаргър? Ще се погрижа да имате и достатъчно ром, за да си прокарвате хапките. Такава нощ заслужава нещо по-особено — изхихика тя — Макар да се съмнявам, че в Кемъри празнуват. Как мислите, Теди, дали вече са получили колетчето ми? — попита тя и без да чака отговор, тихо запя песента за Грийнслийве. Теди Уолтъм нямаше нужда да види лицето й, за да знае, че спътницата му се усмихва.

	— Не мога да понеса мисълта за още едно безвкусно ядене — проговори дукесата, когато икономът обяви, че обедът е на масата. — И въпреки това ще се преструвам, че нищо не се е случило, макар че всеки път, когато вдигна глава, срещам поне половин дузина изпълнени с надежда и страх очи, които следят всяко мое движение. Понякога се чувствам толкова безпомощна, че ми се иска да зарева като бебе, но не мога да им причиня това. Няма да разруша вярата на децата, че накрая доброто ще възтържествува. Може би много скоро ще се изправя лице в лице е този отвратителен дълг, но не днес, не днес — заяви твърдо тя. — Няма да се предам, Мери. Няма да се преклоня пред неприятел, чието лице не съм видяла.
	Мери се усмихна с тъга. Под очите й имаше дълбоки тъмни сенки, последните дни бяха изтощили до смърт не само сестра й, но и нея.
	— Винаги съм се възхищавала на твърдостта ти, Рина. Ти не се предаваш никога. Продължаваш да се бориш, все едно колко е тежко положението ти. Минаха вече толкова години, но аз помня отлично как се молех Бог да ми даде поне малко от твоята сила на духа и волята. И тогава мислех, а сега съм убедена, че сестра ми е непобедима.
	Дукесата протегна ръка и улови треперещите пръсти на сестра си.
	— Милата ми — прошепна с обич тя. — Ти винаги си знаела какво да кажеш, за да ме утешиш. Засрамваш ме с думите си, защото дълбоко в сърцето си се чувствам страхливка — призна тихо тя. Не бяха много хората, които имаха право да чуят това признание.
	— Само глупаците не знаят що е страх, Рина.
	— Слава Богу, че поне не съм глупачка — усмихна се измъчено дукесата и отпи глътка шери. — Само да можех да не седя бездейна тук и да чакам! Защо не съм сега с Люсиен! — възмути се тя и скочи от мястото си.
	— Дано открият нещо — прошепна Мери, обличайки в думи молитвите си.
	— Боя се, че няма да постигнат нищо — възрази дукесата.
	— Не вярваш в историята на Каролайн, нали?
	— Нито една-едничка дума. Всичко е лъжа — отговори остро Сабрина и виолетовите й очи засвяткаха гневно. — Цигани! — изсъска презрително тя, ала презрението й не се отнасяше до отхвърлените от обществото цигани, а до личността, която разпространяваше глупостите за тях. — Последният табор напусна Кемъри преди две седмици. Съмнявам се, че в нашата долина са дошли цигани, способни да отвлекат едно английско момиче. Те не общуват с хора, които не принадлежат към племето им. Освен това Люсиен винаги е разрешавал на циганите да разпъват шатрите си в земята му, а същото правеше и дядо му преди него. Той твърдеше, че циганите носят щастие. Никога не са ни създавали неприятности, а местните хора, най-вече по-младите фермери, посещаваха лагерите им, за да въртят търговия. Циганите познават Реа и никога не биха злоупотребили с доверието на Люсиен или с моето, като я отвлекат. Ето затова не вярвам в историята, която ни поднесе мис Каролайн Уинтърс — завърши разгорещено тя.
	— Но защо й е било да лъже? — въздъхна тъжно Мери. — Това би било много жестоко от нейна страна. Не мога да разбера как се е осмелила да постъпи по този начин…
	— Ти виждаш у хората само доброто, Мери. Ти се отнасяш с доверие към всички, не си като мен. Питаш ме защо Каролайн е излъгала. Предполагам — заговори замислено тя, — че младата дама умира от удоволствие да е в центъра на вниманието. През последните дни всички я засипват с грижи. Откакто се е събудила, бедният Джереми се скъсва да тича насам-натам, за да изпълнява прищевките й. Поведението й е достойно за презрение. Коя дъщеря използва така безсрамно любовта и великодушието на баща си? Казахме й, че Реа и граф Рендейл са изчезнали, но тя няма никаква представа как е станало това. И не можа да измисли нищо по-добро, освен една невероятна история за цигани. Тя трябва да задоволи жаждата си да бъде постоянно обект на внимание и в резултат на това днес по-малко от всякога разбирам какво е сполетяло дъщеря ми. Понякога трябва да положа дяволски усилия, за да се овладея, иначе ще я сграбча и ще я удуша! — изфуча разгневено дукесата и дори Мери не разбра сериозно ли говори сестра й или не.
	— Питам се кога ли ще се върнат Люсиен и Терънс — прошепна Мери и се опита да си представи колко мили може да има до циганския лагер.
	— Кой знае — отвърна дукесата. — Във всеки случай ще им се наложи да търсят извън нашия район. Все още съм на мнение, че първо трябваше да претърсят по-обстойно околностите на Кемъри. Ясно ми е, че огледаха навсякъде, но въпреки това… — Гласът й беше изпълнен със съмнение. — Имам чувството, че е по-добре да продължат търсенето тук. Затова и побеснях от лъжите на Каролайн. Само губим скъпоценно време.
	— Кога е погребението на мистър Тейбър? — попита Мери, опитвайки се да смени темата.
	— Утре. Решиха да изчакат, докато синът му се върне от Бат. Двамата е Люсиен също ще присъстваме. Той беше много мил старец и не биваше да умре така. Беше неспособен да убие дори муха.
	Вратата към салона се отвори. Влезе сър Джереми, подкрепяйки грижовно изтощената Каролайн, която тежко се опираше на рамото му. Сър Джереми поздрави дукесата и лейди Мери, а Каролайн изобрази на лицето си смела усмивка и благосклонно кимна с глава. Беше толкова заета със самата себе си, че изобщо не забеляза погледите, които си размениха двете сестри. Позволи на баща си да я настани на дивана, а той се погрижи да снабди дъщеричката си с всички удобства и уви коленете й с дебело одеяло.
	— Добре ли ти е така, скъпа? — попита загрижено той и приглади още веднъж одеялото. — Ей сега ще дойда при теб. Искам само да облекча малко крака си — извини се той и закуцука през стаята към голямото кресло в стил „Кралица Ана“, пред което беше поставено ниско столче за крака. Отпусна се върху възглавниците и издаде доволна въздишка.
	— Нали няма да заспиш, татко? — попита капризно Каролайн, забелязала, че главата му се намести удобно в извивката на облегалката. От опит знаеше, че само след няколко минути ще чуе доволно хъркане.
	— О, разбира се, че не, скъпа — отговори сър Джереми и вдигна глава, защото в този момент влязоха двама прислужници с табла за чай и кристална гарафа, пълна с бренди.
	— Позволих си да ви донеса нещичко, милейди — обясни почтително Мейсън, който придружаваше прислужниците. — Нещо освежително за сър Джереми и мис Каролайн, кана прясно кафе за Ваша светлост и топъл чай за лейди Мери. Надявам се, че не съм проявил твърде голяма дързост, Ваша светлост. Но като се има предвид, че Негова светлост още не се е върнал, реших, че ще пожелаете да отложите обяда и…
	— Отлично предложение, Мейсън — усмихна се дукесата. — Мисля, че трябва да започнете от сър Джереми. Изглежда ми много ожаднял.
	— Винаги съм казвал, че Люсиен е имал дяволски късмет, като те е направил своя съпруга, Сабрина — отговори сър Джереми и лицето му грейна, когато напълниха чашата му с отлежало бренди.
	Каролайн си избра най-вкусните сладкиши, тортички и други сладки неща, поднесени й от слугата в ливрея и за момент забрави всичките си проблеми. Сега най-важното беше да задоволи апетита си, който не беше пострадал ни най-малко от смъртоносната опасност, на която се беше изложила.
	Дукесата направи на иконома знак да не събужда лейди Сара, която мирно дремеше в креслото до огъня. Все пак младата жена усети погледа на зълва си и ресниците й затрепкаха. Тя се стресна, надигна глава и смутено се огледа.
	— О, моля за извинение — прошепна виновно тя и пламна от срам, че е заспала в присъствието на дукесата. — Но просто не мога да остана будна, умората постоянно ме надвива — обясни плахо тя. Погледът й спря върху сър Джереми, който мирно хъркаше.
	— Ето, виждаш ли — усмихна се е обич дукесата. — Нямаш причини да се срамуваш.
	Сара се опита да се намести по-удобно в креслото си, но когато вдигна очи, срещна презрителния поглед на Каролайн и не мръдна повече. Ръцете й неволно притиснаха закръгления корем.
	Каролайн изпухтя презрително, възмутена от дързостта, с която тази жена излагаше на показ деликатното си състояние, и отново посвети вниманието си на примамливите сладкиши върху таблата.
	— Каролайн — започна безизразно дукесата, — моля те да ми разкажеш още веднъж за циганите, които уж са те нападнали.
	Каролайн се задави с чая си и хвърли плах поглед към господарката на дома, обезпокоена от пронизващия поглед на виолетовите очи.
	— О, нали знаете, че не обичам да си спомням случилото се — протестира тя, без да може да скрие нервното си треперене. — Прилошава ми само като си помисля.
	— Направи ми тази услуга, Каролайн, и си спомни какво точно се случи — помоли учтиво дукесата. Ала нечистата съвест на девойката възприе тази молба като заповед, особено след като гласът на дукесата прозвуча така ледено и твърдо.
	Каролайн се покашля и хвърли умолителен поглед към баща си, който мирно похъркваше в креслото си.
	— Ами… беше направо ужасно — започна тя и втренчи поглед в дантеления си маншет. — Те… те изглеждаха толкова зли и… и… говореха на чужд език. О, а дрехите им, те пък… — Каролайн се изсмя нервно, като видя недоверчивия поглед на дукесата. — Те бяха просто неописуеми.
	— Да, да, мога да си представя, че ти е трудно да ги опишеш — промърмори дукесата. — Продължавай, моля те.
	Каролайн прехапа устни.
	— Ами те… Да, те водеха със себе си танцуваща мечка! Бях сигурна, че ще я насъскат срещу мен. Струва ми се, че мечката нападна бедния Уесли. Той ме защитаваше така смело, разбира се, и Реа Клер също. Звярът ръмжеше страховито. Сигурно не са го хранили цяла вечност. Нали знаете, че циганите се отнасят много зле с животните си. А после — продължи Каролайн, която започваше да се опиянява от измислиците си, — после мечката направо полудя от глад. Искаше да пие кръв, сигурна съм. О, беше толкова ужасно! — изплака тя и лицето й се обля в сълзи, защото беше повярвала в съчинението си. — О, бедният, бедният Уесли — изхленчи жално тя. — Само да можех да видя отново милото му лице, щях да… — В този момент пред вратата на салона се чу шум и Каролайн спря тирадата си. Когато вратата се отвори с трясък, от гърлото й се изтръгна оглушителен писък и сър Джереми се строполи от стола си като улучен от гръм. Брендито се изля върху панталона му, мътният му поглед се устреми към Каролайн, която се свлече безжизнено на килима.
	— Велики Боже! Какво става тук? — попита глухо бащата и се обърна към вратата, за да разбере кое е уплашило до смърт любимото му дете. — Господи! Това не може да бъде! Господи! — изграчи той и се взря ужасено в граф Рендейл, застанал на прага на бяло — златния салон начело на цял куп ужасени лакеи в униформи.
	Много малко хора биха познали граф Рендейл в този му вид. Франтът, който винаги държеше да се появява в обществото безупречно облечен и фризиран, сега приличаше на човек, избягал от ада. Никой не можеше да си представи как е оцелял. Жакетът и панталоните му бяха изпокъсани, опръскани с кал и кръв. Един от белите му чорапи висеше на парцали по босия му крак, другият беше обут в разкривен, омазан ботуш. Класическите черти на лицето му бяха изподраскани, осеяни със синини и корички засъхнала кръв. Перуката му беше изчезнала, кестенявите къдрици падаха на мръсни кичури покрай бледото лице.
	— Уесли! — извика тихо дукесата и изтича към замаяния граф. — Уесли, аз съм, Сабрина, дукеса Кемъри.
	Стъклените очи на графа се втренчиха в приближаващата се фигура, но не я познаха. Пред погледа му витаеха мътни образи. Той усети присъствието на още няколко души в салона и зад себе си, чу стъпките им. Аха, каза си е мрачна усмивка той, ей сега ще покажа на този негодник кой има думата тук.
	— Проклетници! — изрева той и преди някой да е разбрал какво възнамерява, измъкна от жакета си пистолет и диво го размаха.
	— Сабрина, стой на мястото си! — проговори предупредително сър Джереми, който не смееше да предприеме нищо, защото държеше в прегръдките си примрялата си дъщеря. Но се придвижи напред и застана пред креслото на лейди Сара, за да предпази поне нея от евентуалния изстрел.
	— Рина, недей! — проплака Мери, когато сестра й продължи да се придвижва бавно към обезумелия граф Рендейл, който се олюляваше и се държеше на крака само благодарение силата на волята си. — Този човек не е на себе си. Не можа да те познае. Рина! — изпищя тя, когато дулото на пистолета докосна гърдите на дукесата.
	— Уесли, Уесли, аз съм, Реа Клер. Моля ви, Уесли, не насочвайте пистолета си срещу мен — зашепна настойчиво дукесата и мекият й глас извика в съзнанието на мъжа прекрасните дни в Кемъри, замайващия образ на едно младо момиче…
	— Хванете го! — изкрещя дукесата, когато графът се свлече в безсъзнание на пода. — О, Господи! — изплака тя. Едва сега видя грамадното кърваво петно на ризата му. Коленичи на килима и докосна горещото му чело. — Изпратете за лекаря и кажете на Роули, че имаме нужда от нея. Трябва да се погрижим за графа, защото животът му виси на косъм — нареди строго дукесата. Слугите веднага преминаха към действие и вдигнаха окървавеното тяло на ранения, който едва дишаше. Отнесоха го внимателно в леглото му, което лесно можеше да се превърне в негов смъртен одър.
	Тази нощ животът на граф Рендейл се крепеше на един съвсем тънък конец и веднъж или два пъти той дори прекрачи прага на смъртта. Ала дълбоко в него мъждукаше гордостта и упоритостта на всички Лотънови и именно тя му помогна да остане в света на живите. Нямаше да позволи да умре от ръката на един прост, мръсен тип в износен кадифен жакет. Досега никой Лотън не беше загинал от ръката на обикновен крадец или разбойник, затова граф Рендейл не се предаде нито за миг и успя да спаси живота си. Друг мъж, не толкова убеден в собствената си значимост, сигурно не би се справил с това изпитание.
	Дукеса Кемъри се стресна от неспокойния си сън и скочи. Тя бе оказала да си легне и седя до леглото на графа чак до зазоряване, когато на небето се появиха първите розови ивици. Едва тогава умората я надви и тя си позволи няколко часа почивка. Все още изтощена, тя се отпусна назад във възглавниците и се замисли за неочакваната поява на граф Рендейл.
	Люсиен и Терънс, Франсис, Ейвън и Ричард се върнаха само час след драматичното нахлуване на Уесли. Никой не се изненада, че не бяха открили и следа от циганите, които описваше Каролайн. Бяха препускали дълго под студения дъжд и това правеше факта, че търсенето остана без резултат, още по-жесток. След като дойде в съзнание, Каролайн получи пристъп на истерия и призна, че е измислила историята с циганите. Видът на полумъртвия граф Рендейл беше отрезвил разглезената млада дама. За първи път в живота си тя бе разбрала, че лъжите, които излизаха без усилия от устните й, бяха достойни за презрение и можеха да причинят много вреди. За съжаление тя не знаеше почти нищо от случилото се в онази злокобна сутрин.
	Сър Джереми беше дълбоко засегнат и засрамен. За първи път очите му се отвориха за грешките на дъщеря му. Веднага беше заявил, че още на другата сутрин ще отведе в Уинтърс Хол гневната, но необичайно тиха Каролайн, и дукесата беше готова да се обзаложи, че в бъдеще младата мис ще има много по-строг родител.
	Сабрина облегна главата си на копринената възглавница и черните къдрици се разпиляха по завивките. Разпуснатата коса и увисналите рамене излъчваха безгранична тъга и когато влезе в спалнята й, сърцето на дука се сви от болка. Господарят на дома беше станал и беше облечен за започващия ден, за който никой не знаеше до какво ще доведе.
	— Рина — проговори глухо той. Остави на раклата таблата с горещ шоколад и порцеланови чашки, приседна до жена си и взе ръцете й в своите.
	— Какво ще правим сега, Люсиен? — попита тя и гласът й беше само дрезгав шепот. — Загубихме дъщеря си и много ме е страх, че няма да си я върнем.
	— Никога не казвай това, Рина — отвърна дукът и я раздруса леко, за да го погледне в очите. — Обещах ти, че ще я върна в къщи, и ще го направя. Ала се чувствам безпомощен да облекча мъката ти — прошепна той и притисна лицето й до гърдите си.
	— Нали си тук, при мен, нямам нужда от нищо друго — отговори просто тя.
	— Заклевам ти се, Рина — продължи Люсиен и зарови лице в ухаещата й коса, — заклевам се във всичко свято, че дъщеря ни ще се върне. Няма да намеря покой, докато не узная истината и не намеря Реа Клер. — Гласът му звучеше толкова убедително, че дукесата беше готова да му повярва.

	Вече беше почти обяд, когато дукът спря пред вратата на детската стая. Изпитваше боязън да пристъпи прага й, защото отвътре се чуваха весели гласчета, хихикане и препирни. В продължение на един дълъг миг обмисли възможността да скрие тайната от Рина, но знаеше, че тя никога няма да му го прости. Двамата бяха споделили много години любов, сега трябваше да споделят и страданието.
	Дукът вирна упорито брадичка и белегът му побеля от напрежение. После завъртя бравата и влезе в стаята. Спря на прага и се загледа мълчаливо в жена си, която играеше с близначетата на пода. Стройните й, обути в копринени чорапи глезени надничаха под червените поли.
	Дукесата скоро усети присъствието на мъжа си и се обърна към вратата. Усмихна му се, но като видя лицето му, замръзна на мястото си. По очите му личеше, че нещо се е случило.
	— Да не би графът да е починал? — попита тихо тя. Тази вест нямаше да я изненада, защото последния път, когато беше стояла до леглото му, бедният Уесли се гърчеше от пристъпите на треската. Когато Люсиен поклати глава, тя попита загрижено: — Или Сара вече ще ражда?
	— Не — отговори дукът и си пожела от цялото си сърце някой друг да й беше донесъл страшната вест. — Дойде пратеник.
	— Реа! Имаш вести от Реа! — извика дукесата и скочи на крака.
	— Рина — започна мъжът й, без да знае как да продължи. — Получих пакетче. От неизвестен подател.
	Сабрина се втурна към него, близначетата я последваха на несигурните си крачета.
	— Люсиен! Какво има в пакетчето? Кажи ми!
	Дукът я отведе на пейката под прозореца и там й показа какво съдържа изпратеното послание.
	Сабрина изплака задавено и помилва къдрицата, чийто цвят й беше толкова добре познат. Толкова пъти беше сравнявала косите на Реа и Люсиен, припомни си тя, после е треперещи пръсти вдигна красивия пръстен, украсен е диаманти и сапфири.
	— Помниш ли как се зарадва Реа, когато й подарихме пръстена? — попита през сълзи тя. — Тя го обичаше повече от всичките си накити. О, мили Боже, какво означава това, Люсиен? Защо отвлякоха дъщеря ни? Защо ни измъчват така, защо, защо? — изкрещя тя и не чу как вратата се отвори и в стаята влязоха Робин и Франсис. Като видяха майка си да плаче, момчетата спряха уплашено на прага.
	— За съжаление това не е всичко, любов моя — рече дукът и се презря, че щеше да й причини още мъка. — Пръстенът и къдрицата бяха придружени от писмо. Може би е нещо като обяснение, или е загадка, която трябва да бъде разгадана. Но, по дяволите, в моите очи това е истинска лудост!
	Сабрина вдигна към него обляното си в сълзи лице и макар че всичко се размазваше пред очите й, направи опит да прочете редовете върху пергамента.
	— По дяволите! Нищо не виждам, Люсиен. Прочети го ти, моля те — прошепна тя и притисна Андрю до гърдите си.
	Дукът втренчи поглед в пергамента, после бавно и отчетливо зачете набързо надрасканите стихове:
P>
	— Розите имат тръни, кладенецът е пълен с тиня;
	Облаците и мракът омърсяват луната и слънцето,
	А в най-сладкия плод расте гаден червей.
	Всички хора грешат.
P$
	— Какво означава това? — изхълца Сабрина. — Защо, за Бога, са ни изпратили това стихотворение?
	Люсиен поклати глава и прокара палец по белега си, загледан замислено в загадъчното писмо.
	— Не съм сигурен, Рина. Но кой би могъл да проумее какво става в главата на някакъв луд?
	Сабрина потръпна от ужас.
	— О, не, Люсиен, само това не! Моля те, не ми позволявай да мисля, че дъщеря ни е в ръцете на някой безумец!
	Дукът с удоволствие би си отхапал езика, но какво друго можеше да й каже? Защо да я лъже, след като вече имаха доказателство, че някой е отвлякъл Реа Клер? Нямаше ли да бъде още по-жестоко, ако й беше вдъхнал напразни надежди, които после щяха да бъдат разрушени? Може би това беше част от жестоката игра, която някой играеше с тях?
	Очите на дука потъмняха и той напразно се опита да прогони избликналата в гърдите му омраза и жажда за отмъщение. Беше осъзнал, че някаква невидима ръка умело ги манипулира. Проумя, че някой нарочно раздухва грижите и страховете им, може би с надеждата, че тези изблици на вълнение ще ги разрушат и погълнат.
	— Какво ли искат от нас, Люсиен? — проплака Сабрина.
	Дукът се наведе и вдигна малката си дъщеря, която беше възседнала ботуша му. Отмахна меко златните кичури от лицето й и е обич целуна чипото й носле. Малките й ръце се заиграха с шнура, на който висеше печатът му, и той погледна над главицата й право в питащите очи на жена си.
	— Предполагам, че ще получим искане за откуп. Каква друга причина би имало да отвлекат дъщеря ни? Трябва да я откупим, Рина. Знаеш, че съм готов да заложа Кемъри, само и само да я получа жива и невредима — произнесе тихо той. Ала в очите му светеше жива жажда за отмъщение. Един ден щеше да намери хората, дръзнали да посегнат на дъщеря му, и да ги смачка като мухи. Всеки, който познаваше дук Кемъри, знаеше, че той не произнася празни заплахи. Един ден щеше да се наслади на отмъщението си и дори ако това не се случеше утре или следващата седмица, все едно, денят на разплатата неизбежно щеше да дойде.
	Най-после Люсиен забеляза двамата си сина, която стояха мълчаливо до вратата. Лицето на Робин беше обляно в сълзи и той се опитваше да заглуши хълцанията си в рамото на Франсис. Големият брат обгърна с ръка тесните рамене на момчето и над главата му погледна баща си право в очите. Внезапно дукът направи впечатляващото откритие, че синът му е станал мъж. Нямаше нужда от думи, двамата знаеха, че ще сторят всичко, за да си върнат онова, което им бяха отнели.
	Сабрина, дукеса Кемъри, обърна глава и обходи с невиждащ поглед мокрите от дъжда поля навън. Това беше Кемъри, нейният дом. Обърна се и погледна съпруга и децата си. Те бяха нейният живот. А там, някъде далеч, изтръгната от майчината й прегръдка, беше Реа Клер, най-голямото й дете. Сладката, мила дъщеричка, която в този миг сигурно изпитваше дълбоко отчаяние и бездънен страх. Сигурно мръзнеше или трепереше от глад, сигурно беше объркана и самотна, докато майка й седеше пред разпаления огън, обкръжена от семейството си. Сабрина простена, вбесена от собствената си безпомощност. Не смееше дори да мисли как ще се отнесе съдбата към първородната й дъщеря.

	Последният пасажер се качи на борда на „Лондон лейди“ под защитата на мрака. Скоро котвата бе вдигната и раздрънканият плавателен съд пое курс към колониите. Доковете бяха пусти. Никой не бе дошъл да се сбогува със самотния пътник или да му пожелае добър път и скорошно завръщане. Пътникът бе доставен на борда като бъчва вино, единствените поздрави за сбогом бяха ревът и смеховете от близката пристанищна кръчма. Подслонът, който бе предложен на последния пасажер на „Лондон лейди“, беше един тъмен, влажен ъгъл на междинната палуба, където миришеше отвратително на застояла вода, катран и боя. Но там имаше и друга миризма, която пронизваше целия кораб. Тя беше много по-силна и се долавяше навсякъде. Миризмата на страха.


>	Пета глава
E>
	Времето тече, събитията променят своя курс,
	От мото към доброто, от щастието към злощастието.
@	Робърт Саутуел
E$

	Танцуващите златни пламъчета в камината се отразяваха като играещи сенки по червените стени и белите тавани на библиотеката. Големият стенен часовник от черешово дърво тиктакаше равномерно и месинговите му стрелки се придвижваха, без да бързат, по гладкия циферблат. Полираният под от желязно дърво беше покрит с ориенталски килим. Цветовете на шарките му се повтаряха в сапфиреносините завеси пред големите прозорци и в разкошната яркочервена дамаска на креслата.
	Самотен клон, останал без нито едно листо, се блъскаше в стъклото на прозореца. Навън плющеше дъжд. Потропването на водните капки най-после събуди вниманието на мъжа, седнал на стол пред камината и подпрял удобно обутите си в ботуши крака върху месинговата скара. В скута му спеше мирно едър котарак с оранжева козина, приличен на тигър. Мъжът се намести внимателно в стола си и потръпна от болката в счупеното ребро.
	Данте Лейтън присви сивите си очи и хвърли изпитателен поглед към барометъра в махагонов обков. Но и без да го погледне, знаеше, че налягането спада и над Чарлзтаун се надига буря. Виждаше светкавиците, които прорязваха необичайно тъмното следобедно небе, чуваше гръмотевиците, които караха кристалния полилей над масата да прозвънва уплашено.
	Данте отпи голяма глътка бренди с надеждата, че тя ще облекчи глухата болка в гърдите му и ще съкрати безкрайните часове бездействие, на които беше осъден след станалата злополука. Хвърли бърз поглед към масичката за игра, изработена от орехово дърво, украсена с четири сребърни свещника, готови за запалване, щом падне мракът. Докато раздадат и последната карта, свещите няколко пъти щяха да изгорят до край и да бъдат заменени с нови. Накрая вечно недоволният Кърби щеше да вдигне тежките завеси и да даде път на първите утринни лъчи. Май това е единственият начин да се наслаждавам на болестта си, каза си Данте и се ухили. Късметът на карти никога не го изоставяше, така беше и през последните дни, за голямо неудоволствие на гостите му.
	Данте облегна глава на меката възглавница и си припомни един друг късмет, който обаче се беше обърнал в катастрофа и бе изложил на опасност „Морския дракон“ и екипажа му. Всъщност, това си беше чиста случайност, защото „Морският дракон“ беше изминавал стотици пъти курса между Чарлзтаун и Западно индийските острови, без да счупи нито една бъчва с меласа или да се разлее дори чаша с вино. Но този път попаднаха в истински ураган, който ги повлече към бреговете на Савана и едва не ги прати на дъното. С разкъсан такелаж, изпопадали платна и една счупена мачта, „Морският дракон“ все пак бе успял да достигне до пристанището, преди следващата буря да го е нападнала в теснините. За Данте последната част от пътя беше само мрак и болка, защото бе улучен от една отчупила се рейка и вятърът го измете от кърмата като парче дърво. Имаше късмет, че се отърва само с няколко счупени ребра и изкълчен глезен, защото куката в края на рейката като нищо можеше да му откъсне главата.
	Няколко членове на екипажа също бяха получили наранявания: Барнаби Кларк, който беше на вахта на кормилото, си счупи ръката. Дървеното колело внезапно се завъртя, една от дръжките се удари в ръката му и разтроши костта. Соумс Фитсимънс също бе ударен от отчупена рейка, изпаднала от такелажа, и дълго лежа в безсъзнание. Другарите му обаче твърдяха, че рейката се е счупила едва _след_ срещата с дебелата му глава. Алистър Марлоу си беше счупил малкия пръст и се чувстваше ужасно неловко за незначителното си нараняване.
	Докато екипажът се възстановяваше, „Морският дракон“ остана закотвен за дока, за да бъде ремонтиран и снабден с нова мачта, такелаж и рей. Само след месец корабът щеше да бъде готов за ново плаване и капитанът възнамеряваше отново да потегли към Западно индийските острови, разбира се, при благоприятен вятър в платната.
	Данте си припомни злокобния вихър, който нахлу така внезапно в платната им, и се запита дали пък това не е било сигнал за края на късмета му. Според него раните, които беше получил, имаха и своята добра страна, тъй като изискваха продължителна почивка на легло и му даваха добър претекст да отклонява повечето от поканите, с които го засипваше обществото на Чарлзтаун. Това скокообразно увеличение на популярността му в града беше започнало с пристигането на една известна млада дама от Лондон, която разпространи из цялото крайбрежие сведенията за капитан Данте Лейтън, с които се беше сдобила в Англия. Най-важното разбира се беше, че капитанът на „Морския дракон“ всъщност е маркиз Джакоби, издънка на стар и благороден английски род. Наистина беше странно какво впечатление правеше една благородническа титла. И въпреки това, каза си с цинична усмивка Данте, аз съм си същият човек, смятан само до преди няколко месеца за недостоен да влезе в доброто общество на града. Тогава не му позволяваха дори да поздравява добродетелните дъщери на местните богаташи.
	Всъщност миналата му слава беше за предпочитане, защото сега беше превърнал в желан обект за всяка млада дама от Чарлзтаун, решена да си намери мъж, да не говорим за честолюбивите им и незнаещи задръжки майки. Лека-полека го обземаше усещането, че ще се чувства по-сигурен в едно пиратско гнездо, отколкото в ярко осветен салон, пълен с бъдещи тъщи, оспорващи си благосклонността му. Никога досега не беше чувал толкова клеветнически забележки за въображаемите стълбове на обществото. Струваше му се, че в ушите му звучи все едно и също: как едно добро име е било стъпкано в калта. Беше започнал да се плаши не само от стоманените погледи на изпълнените с надежда възрастни дами, не, много по-опасни бяха гордите бащи, които и сега го измерваха с пренебрежителни погледи, но тайно в себе си размишляваха какво ли е влиянието му в двора и дали е достатъчно перспективен зет.
	Въпреки че учтиво отклоняваше поканите, те продължаваха да пристигат непрекъснато. Беше се опитал да разясни на хората, че възстановяването му изисква спокойствие и тишина, но тогава започнаха да го обсипват с подаръци и да се явяват в дома му като ангели на милосърдието, за да подсигурят позициите си. Данте се кълнеше, че ако опита още някой чудотворен домашен мехлем или си хапне от някой лепкав, приготвен специално за нето сладкиш, не може да гарантира за себе си. А дребният му кривокрак стюард пръв щеше да усети върху себе си гнева му, че е допуснал в къщата поредната красива самарянка.
	Имаше обаче и хора, които беснееха от злоба и завист заради сегашното му положение. Данте беше уверен, че, стига да поискаше, можеше да има практически всяка жена от Чарлзтаун. Тази представа го развеселяваше, но не го караше да се чувства поласкан, тъй като знаеше много добре, че Алистър Марлоу, Хюстън Кърби или дори Лонгакрес биха имали същия успех, ако се окажеше, че някои от тях е в действителност английски маркиз. Единствено титлата караше сърната на неомъжените млади дами на Чарлзтаун да бият толкова силно.
	Имаше обаче и други, които бяха на мнение, че късметът на Данте Лейтън е пострадал много повече, отколкото бе успяла да му причини злополуката при последното пътуване. Ако се съдеше по слуховете, „Морският дракон“ бил на път към потънало съкровище. Както твърдяха някои хора, Данте Лейтън спечелил картата на съкровището при игра на карти в Сейнт Еустатиус и на нея било отбелязано къде е потънал натоварен със злато испански галеон. Картата сигурно била истинска, защото капитанът на „Морския дракон“ бил известен като разумен и разсъдлив мъж, а някои дори твърдяха, че бил също така студенокръвен като митичното животно, на което нарекъл бригантината си. Ако капитан Лейтън наистина е тръгнал да търси потъналото съкровище, това в никакъв случай не било приказка за деца. Засега обаче капитанът и екипажът на „Морския дракон“ бяха пожънали само присмеха на почтените хора. Несметните богатства, на които се бяха надявали, се оказаха само няколко ръждиви парчета сребро, куп изпочупени порцеланови чаши, ръждясал астролабия и компас в изгнила кожена кутийка. Що се отнася до товара на кораба, там имаше само жалки остатъци от сандъци и бъчви, някога пълни със скъпоценни екзотични подправки, отдавна размити в морето. Вместо потънал испански кораб, натоварен догоре със златни слитъци, те бяха намерили отдавна потопен холандски търговски кораб — а в неговия трюм със сигурност не беше имало злато.
	Беше крайно време „Морският дракон“ да престане да предизвиква съдбата, казваха старите моряци, които се мотаеха без работа из пристанището. Все мъже, които знаеха, че гордото и красиво море умее да поглъща и най-здравите кораби като сухи клонки, а дръзките им капитани и безстрашни моряци намират вечния си гроб в дълбините му.
	Странна усмивка пробяга по замисленото лице на Данте Лейтън, като си припомни слуховете, които се носеха из Чарлзтаун за съдбоносното пътуване на „Морския дракон“. Алистър и Кърби не бяха пропуснали да го уведомят. Данте се взря в пламъците, които запалиха искри в сивите му очи, и се запита какво ли щяха да си кажат старите морски вълци, ако можеха да прочетат мислите му. Сигурно щяха да заподозрат капитана на „Морския дракон“ в съглашателство с дявола, помисли си той и устните му се опънаха в злобна усмивка.
	— Милорд? — обади се Хюстън Кърби, застанал зад голямото кресло на капитана. — Имаме гост, милорд — съобщи невъзмутимо той, но тонът му не оставяше и сянка от съмнение какво е мнението му за тази личност.
	— О, милорд — продължи бързо Кърби, преди Данте да е попитал за името на посетителя, — котката ще напълни панталоните ви с косми. Знаете ли колко е трудно да се изчеткат — обясни укорно той и хвърли отровен поглед към доволния котарак, който беше отворил едното си око и го наблюдаваше с отегчение.
	— Кой е гостът, Кърби? — попита намръщено Данте. — Мисля, че трябва да го… — Но той не можа да продължи, защото вратата на салона се отвори с трясък и вътре нахлу едър мъж с дръзко лице.
	— Капитан Лейтън! Радвам се да ви видя отново на крака. Видях ви да препускате по Трад Стрийт на големия си жребец и си рекох: не е лошо да направиш посещение на капитана. Не, че някога бихте ме срещнали на гърба на един такъв звяр като вашия! Не, сър, никога! Берти Макей не върши глупости. Той не е идиот. Никой не го е виждал да язди и няма да го види. Не разбирам вие как го правите — изговори на един дъх старият контрабандист и изгледа с присвити очи конкурента си. — После обаче си казах: Берти, този капитан Лейтън е пълен с изненади. В него е скрито много повече, отколкото си мислим. Той е добър капитан, трябва да призная. Берти Макей отдава всекиму заслуженото. Имах възможност да се убедя, че сте не само добър капитан, а и отличен ездач. Освен това съм чувал, че сте сигурен стрелец и смел фехтувач. Имали сте няколко дуела, нали, капитане?
	— Ох, трябва да ви помоля за извинение — извини се с преувеличено смирение Берти Макей. — Не е много прилично да ви наричам капитан, нали? Сега трябва да се обръщаме към вас с _милорд_, май така беше — поправи се той и смехът му огласи стаята. — Господи, старият Берти Макей остана направо поразен, честно. Само като си представя, че капитанът на „Морския дракон“ е истински маркиз! Брендито започна да ми горчи в устата, казвам ви. Обаче — продължи той и вдигна поучително пръст, — мисля, че бих могъл да изтърпя още много неща, а тъй като умирам от жажда и трябва да продължа да говоря… — намекна дръзко той и хвърли поглед към чашата с бренди в ръката на Данте Лейтън.
	— О, разбира се, капитан Макей — усмихна се Данте и посочи един стол, поставен далеч от топлината на огъня. — Заповядайте да пием по едно бренди. Кърби, дай чаша за капитана на „Ани Джейн“ — заповяда той, без да обръща внимание на презрителното изпухтяване на дребния стюард.
	— Много сте гостоприемен, капитане — отвърна ухилено Бърти Макей, сграбчи стола, бутна го близо до огъня и намести едрата си фигура на седалката. Крехката рамка на стола изохка протестиращо.
	Бърти Макей се разположи удобно и изгледа с доволна физиономия Данте Лейтън, но много скоро усмивката му избледня. Едва сега беше забелязал едрия котарак в скута на домакина си.
	— Този май не ме харесва, а? Как злобно гледа само… — проговори объркано той. Макар че можеше да го изхвърли от стаята само с един тласък на силните си ръце, котаракът го караше да се чувства несигурен. Проклетите гадинки винаги са ми създавали проблеми и сигурно ще продължават да го правят, каза си той и потръпна от ужас.
	— Мисля, че той разбира вашето отношение към него, капитане — обясни сухо Данте и помилва настръхналата козина на Ямайка.
	— Точно така. Никога не съм понасял тези коварни животни. Винаги имам чувството, че знаят нещо, което аз не знам, освен това не понасям да се отъркват в мен. Много са тихи, а аз искам да чувам, когато към мен върви човек или животно, за да знам какво ме очаква и да мога да извадя пистолета си — обясни Берти Макей с усмивка, която разтреперваше сърцата на много от познатите му. Тази усмивка много рядко предвещаваше добро за нещастната личност, към която беше отправена.
	— Хм… — Бърти Макей въздъхна доволно. Вече бе опразнил половината чаша, поднесена му от не твърде услужливия Хюстън Кърби. — Това стопля старите ми кости по-добре от огъня в камината. Навън е доста хладно — обясни небрежно той. Големите му пръсти потропваха в неравномерен ритъм по облегалката на стола. — Доколкото чух, „Морският дракон“ вече е готов за отплаване? Нали не мислите да се разделите с него? — попита любопитно той и в същото време поклати глава, защото знаеше отговора. — Не, нали? Така си и мислех. Жалко, защото отдавна мечтая да притежавам такъв прекрасен бриг като „Морския дракон“. Чудесно малко корабче е той — обясни капитанът и гръмкият му глас отекна в полутъмния салон.
	— Благодаря ви, капитан Макей, но се съмнявам, че сте дошли тук, за да ми направите комплимент за кораба ми — отговори Данте Лейтън. Нямаше никакво желание да слуша празното бъбрене вя съперника си. Трябваше да узнае истинската причина за появата му.
	Берти Макей се ухили зарадвано.
	— Така е, прав сте, капитане. Но моля ви се, казвайте ми Берти, настоявам всичките ми приятели да ме наричат така — обясни той и погледна очаквателно мъжа, който от много години насам беше негов ожесточен съперник. — Аз съм човек, който обича да говори открито, и никога не съм се смятал за глупак. Освен това — прибави той с предупредителен блясък в тъмните си очи, който с един замах изтри дружелюбието от дебелото му червено лице, — не ми е приятно други да ме смятат за глупав.
	— Сигурен съм, че никой, който е с ума си, не би си помислил такова нещо, капитане — отбеляза Данте и продължи да милва задрямалия в скута му Ямайка.
	— Радвам се да го чуя. Да, сър, наистина ми се струва, че бихме могли да станем добри приятели — отговори Берти Макей и намигна.
	Сивите очи на Данте Лейтън се присвиха и той огледа внимателно обезпокояващо дружелюбния си посетител. Знаеше, че старият контрабандист е най-опасен, когато се държи така. Нищо неподозиращите му жертви твърде често се заблуждаваха от заразяващата му усмивка и гръмогласния смях, но много скоро установяваха, че бащински настроеният великан е в състояние да им изтръгне сърцето със същата тази усмивка, с която им подаваше ръка. Добродушният му вид лъжеше. Никой не би могъл да предположи, че един толкова весел човек е способен на дела, които граничат с пиратство и коварно убийство. Малко бяха хората, които познаваха истинското му лице. Повечето почтени граждани на Чарлзтаун, особено онези, на които веселият контрабандист доставяше стоките си, отказваха да повярват, че Берти Макей, верен съпруг и баща на пет малки дечица, може да бъде убиец. Почти никой не вярваше, че капитанът би могъл да изпрати някой човек на онзи свят, освен в случай на неизбежна самоотбрана.
	Капитан Кътбърт Макей беше опора на доброто общество в Чарлзтаун. Той придружаваше семейството си в черквата, даваше милостиня на бедните и никога не го виждаха да пирува в долнопробните кръчми. Знаеше се, че е верен на шотландската си съпруга Ани Джейн и никога не я мами. Двамата бяха дошли в колоните като млада двойка, за да потърсят щастието си в новите земи. Често го чуваха да казва, че никоя жена не може да се мери с неговата Ани Джейн, а когато слушателят успееше да хвърли поглед към този образец на благородство, към този обект на вечна вярност, той се съгласяваше с капитана, защото Ани Джейн Макей имаше красиво лице, стройна фигура, слънчев характер и неизличим шотландски акцент, с който веднага ти ставаше симпатична.
	Ако Кътбърт Макей имаше някакъв порок, това беше ярко изявеното му пристрастие към елегантното облекло. Жакетите и панталоните му се шиеха от най-добрия лондонски шивач. Два пъти в годината той задължително посещаваше столицата, за да се облече според най-новата мода. Сюртукът, с който се беше нагласил сега, издаваше ръка на майстор. Маншетите бяха много широки, точно по модата, дискретно украсени с дантела. Копринената жилетка беше избродирана със златен конец и много подхождаше на златните копчета на сюртука. Панталонът от черно копринено кадифе като че ли не беше в съответствие с останалото, но Берти Макей не можеше да се откаже от черното кадифе. Ленената вратовръзка обаче беше безупречна, да не говорим за чорапите без нито една гънчица и обувките с разкошни токи.
	— Какво, за Бога, би могло да доведе до този съюз между двама стари съперници? — попита с ясно изразено отегчение Данте.
	— Виждам, че схващате бързо, капитане. — Берти Макей беше много доволен от противника си. — Вярно е, че досега бяхме съперници, но мисля, че е дошло времето да погребем миналото. Аз, от своя страна, ще забравя всичките си предразсъдъци спрямо вас, капитан Лейтън — предложи великодушно той. — Аз съм богобоязлив човек и не храня в сърцето си злоба.
	Данте Лейтън си разреши да се усмихне.
	— Нямах представа, че се ползвам с благоволението ви, капитан Макей. Но вие не задоволихте любопитството ми — прибави цинично той. — Какво точно трябва да платя за великодушието?
	Бърти Макей разпери ръце и лицето му показа, че е бил засегнат.
	— О, капитане, това беше удар под пояса. Не мога да си представя, че се отнасяте с такова пренебрежение към честното ми предложение и приятелство, и нямате доверие в мотивите ми! — извика той и разтърси разкошната си перука. — Засегнахте ме болезнено, сър, да го знаете.
	Данте присви очи, но не каза нито дума. По-добре да изчака следващия драматичен монолог, който може би щеше да разкрие нещо по-съществено.
	— Всъщност, капитане, аз смятам, че по-скоро аз ще окажа услуга на вас, отколкото вие на мене — обясни самодоволно Берти Макей.
	— Любопитството ми се засилва, капитане — отговори Данте, без да покаже особена заинтересованост към предложението на Макей за приключване на старата вражда.
	— Чували ли сте баснята за кучето и костите? Не? В нея се съдържа поука за всички ни — заговори отново Берти Макей и се намести по-удобно на стола си. После отпи глътка бренди, за да смаже гърлото си, и продължи: — Имало едно куче, което умирало от глад. Представлявало жалка гледка, като се мъкнело с увиснала опашка по улиците и едва избягвало ботушите, които го ритали. Мислело си, че е ударил последният му час, когато съдбата най-после проявила благосклонност. Един ден чуло, че някакъв месар щял да изхвърля остатъци. А между остатъците имало една кост, която можела да го храни до края на дните му. Никога вече глад! Да, кучето направо се разтреперило от вълнение, мога да кажа това и без да съм врачка. Но, както често се случва, слухът за тази вълшебна кост се разпространил по целия град и преди бедното животно да успее да се огледа, всеки пълен с бълхи уличен пес хукнал да я търси. Бедното малко куче нямало нито минута спокойствие. Можете ли да си представите как са го гонили, капитане? Нещастното животно не можело дори да си вдигне крака, без някой ръмжащ събрат да го сграбчи за лапата. И така, денят вече свършвал, а кучето разбирало, че няма да успее да се добере до заветната кост, ако глутницата продължава да е по петите му. Единственото му предимство било, че само то знаело кой е месарят, който ще изхвърли костите. И с онази хитрост, която спохожда само решителните, кучето повело събратята си по улиците на града и почнато да се рови в боклуците на всички месари. И накрая, когато повечето кучета се отказали, защото не намерили нищо, то се върнало в къщи, доволно от себе си. Обаче — добави със сериозен глас Берти Макей — там го чакало другото куче.
	Данте Лейтън вдиша заинтересовано едната си вежда и на устните му се появи усмивка.
	— Друго куче ли, капитане? Без съмнение някой високопланински териер?
	Берти Макей се ухили широко.
	— О, капитане, вие сте най-светлата глава, с която съм се сблъсквал. Никога не сте ме разочаровали, сър, никога! Вие, капитан Лейтън, имате остър ум — засмя се той и развеселено се удари по бедрото. — И така, другото куче си било недоверчиво по природа и си помислило, че на първото куче не може да се има доверие, защото самото то на няколко пъти успявало да заблуди по същия начин глутницата улични песове. Второто куче решило да последва нашия герой и знаете ли какво намерило? — попита с невинно изражение Берти Макей. — Видяло приятеля си — продължи той, без да изчака отговора — да чака търпеливо пред дюкяна на един месар, покрай който глутницата била минала, без да го забележи. А сега е време да се запитаме — какво чака кучето? Дали пък не е вълшебния кокал? Но всяко куче в града смятало, че такъв кокал не съществува, защото след дългата гонитба било принудено да се прибере в къщи с празен стомах. Всички били убедени, че кучето е направило голяма глупост, като е загубило толкова време в едно безсмислено приключение. И тъкмо, второто куче има две възможности, капитане. Но само от първото куче зависи какво решение в крайна сметка ще вземе — заключи и отново се усмихна с бащинската си усмивка.
	— Наистина ли? — попита учтиво Данте. — И как си го представяте, капитане?
	— Според второто куче първият пес има две възможности: или да се съюзи с него и заедно да откраднат кокала… — Берти Макей помълча малко и продължи многозначително: — … или да загуби кокала и тогава той самият да го грабне. Защото второто куче като нищо би могло да насъска по следите му цялата глутница улични песове и тогава тежко му. Нищо няма да му остане, нищичко. Може да загуби дори живота си — завърши категорично Берти Макей и в салона се възцари напрегната тишина.
	Данте Лейтън се усмихна, но в очите му се появиха опасни пламъчета.
	— И как е постъпил бедният пес от баснята? — попита тихо той.
	Берти Макей засия с цялото си лице.
	— Разбира се, той се доверил на другото куче и двамата заедно откраднали кокала. Нали ви казах, че е бил много хитър пес? По-добре да разделиш плячката, отколкото да останеш с празни ръце, нали, капитане?
	— Може би — отговори небрежно Данте Лейтън. — Но преди всичко — продължи със загадъчна усмивка той, — решението зависи от стойността на плячката, не е ли така, капитане?
	Дружелюбният израз на Берти Макей избледня като звездите на разсъмване.
	— О, да, имате право.
	— Баснята ви беше много интересна, капитане — продължи Данте и въздъхна отегчено. — Но аз не разбирам смисъла й, не разбирам и защо би могла да изиграе известна роля за отстраняването на неразбирателствата помежду ни. О! — извика той, сякаш току-що му беше хрумнало нещо важно. — Но вие така и не ми разказахте какъв е моралът на баснята, капитане! Факт е обаче, че всяка басня има морал — усмихна се миролюбиво той. За съжаление усмивката на съперника му никак не беше окуражителна.
	— Точно така, капитан Лейтън, баснята наистина има поука — отговори с треперещи устни Берти Макей. — Много по-добре е да разделиш плячката с приятел, който може да ти стане съюзник, отколкото да се озовеш сам срещу цяла глутница врагове и да изгубиш всичко.
	Кестенявите къдрици на Данте блеснаха на светлината на огъня, сивите му очи обаче останаха устремени в пращящите цепеници.
	— Това е забележителна философия, капитане. За нещастие обаче аз не съм човек, който обича да дели. Освен това не познавам почти никого, когото бих могъл да нарека свой приятел и да му имам пълно доверие — обясни той с тих глас и Берти Макей трябваше да се наведе, за да го чуе. — Признавам, една глутница вълци може да се сдобие с по-голяма плячка, отколкото един-единствен вълк, но този единак има възможност да се промъкне незабелязан там, където глутницата неизбежно би направила впечатление. Единакът се движи бързо и безшумно, капитане. Може да удари, когато си поиска, и да изчезне, преди да го е забелязал друг, освен жертвата. — Данте сякаш водеше най-обикновена светска беседа и Берти надали щеше да забележи заплахата, скрита в думите му. Но един поглед на ледените сиви очи беше достатъчен да го убеди.
	— Разбира се, всичко това е чиста спекулация — заяви твърдо Данте, — защото аз не притежавам нищо ценно, което бихте поискали да споделите с мен. Никога не споделям жените си с други мъже, но доколкото знам, вие сте щастлив съпруг и баща. Не деля и жребеца си, но вие и не яздите, нали, капитане? — попита той и изгледа замислено съперника си. — Изразихте желание да притежавате „Морския дракон“, но ние и двамата знаем, че на борда може да има само един капитан, и тъй като собственикът случайно съм аз… — Последните му думи заглъхнаха и в стаята се възцари потискаща тишина.
	Гръмкият смях на Берти дойде неочаквано и стресна Ямайка от сладкия сън. Котаракът скочи от скута на капитана, стрелна се между краката на Хюстън Кърби и направо го събори върху излъскания под. Стюардът тъкмо беше влязъл в салона с нова бутилка бренди върху сребърна табла. Кърби светкавично сграбчи бутилката, но част от съдържанието й се изля върху панталона и ризата му.
	— Както изглежда, вече няма да пия брендито ви, капитане — проговори многозначително Берти Макей и избухна в луд смях, предизвикан от жалкото положение на стюарда.
	Кърби хвърли унищожителен поглед към капитана на „Ани Джейн“, надигна се тромаво и кипящ от гняв, затърси жалката гадина, която го беше направила смешен пред омразния съперник. Но колкото и да претърсваше стаята с искрящи от яд сини очи, никъде не се виждаше дори едно червено косъмче. Тъмните сенки по стените прикриваха злосторника. Без да каже нито дума, Хюстън Кърби закрачи тежко навън, болезнено засегнат в достойнството си.
	— Да, капитан Лейтън, ето че още веднъж отговорихте на очакванията ми. Отдавна предполагах, че сте страшно дебелоглав. Добре, но все пак е жалко, защото дребното ни съперничество в миналото ми доставяше огромно удоволствие.
	— Та това звучи почти така, сякаш вече съм напуснал този свят — отбеляза Данте, но лицето му не изразяваше нищо от онова, което ставаше в главата му.
	— Не, не, дори напротив — отговори разгорещено Берти Макей. — Разбира се, човек никога не може да бъде сигурен дали ще се завърне от някое пътуване или не. Океанът е голям, много голям. Много неща могат да се случат и някои са напълно неочаквани. Един капитан трябва да размисли много добре, преди да вдигне платна. Може изведнъж да попадне в буря от ядове, разбирате ли ме, драги? Аз на ваше място бих проявил максимална предпазливост, капитан Лейтън, особено сега, когато „Морският дракон“ ще бъде принуден да разчита единствено на себе си. Вашият кораб няма приятели в Чарлзтаун. Или поне такива, на които може да разчита — заяви поучително той. — Е, сега е време да си вървя. Често обикалям пристанището и се срещам с какви ли не хора. Мислехме, че бихме могли да се обединим, да основем компания, да хвърлим всичките си средства в една обща кесия. Всички имаме своето честолюбие, но и контрабандата започва да ни омръзва. Честно казано, рискът става все по-голям — обясни доверително той. — Надявахме се поне веднъж да поработим заедно и да напълним кесиите си за следващите години. Това не ви ли напомня за баснята, капитане? Ще се радвам да видя „Морския дракон“ отново с издути платна в открито море. Желая ви приятен следобед. — Берти Макей се поклони дълбоко и ухилено се запъти към вратата. Данте го проследи с развеселен поглед.
	— Нещо се мъти. Усещам го от сто метра срещу вятъра — отбеляза мрачно Хюстън Кърби и застана пред капитана си.
	Данте погледна дребния стюард и с мъка удържа смеха си при вида на ризата и панталона му.
	— Надявам се, че не сте помирисали самия себе си, Кърби. И не дишайте много дълбоко, че може да се напиете.
	— Все още съм достатъчно трезвен, за да заловя онзи червен дявол — изсъска Кърби и огледа внимателно стаята с надеждата да открие жертвата си.
	— А аз си помислих, че ще се помирите с Ямайка, защото и двамата не можете да понасяте капитана на „Ани Джейн“ — усмихна се Данте. — Знаете ли как изфуча насреща му Ямайка?
	— Наистина ли му изфуча? — поиска да се увери Кърби и агресивността му веднага отслабна. — Ами, добре тогава, аз винаги съм казвал, че котакът не е глупав. Той има нюх към плъховете, не по-лош от моя.
	— Да, мисля, че сте прав, Кърби — съгласи се през смях Данте. — Човек не бива да се пречка на пътя на хора като Берти Макей. Готов съм дори да повярвам, че е дошъл да ме предупреди колко опасно е да открия съкровището.
	Хюстън Кърби изсвири през зъби.
	— Не е повярвал в историята за холандския търговски кораб, така ли?
	— Разбира се, че не. Но аз не съм го и очаквал. На негово място и аз не бих повярвал. Прозрял е малката ни хитрост, но тя не беше предназначена само за него. Исках да отвлека вниманието на глутницата улични песове от „Морския дракон“ и мисля, че успях — обясни замислено Данте. Помнеше колко му беше неприятно да излъже дори собствения си екипаж, но това беше единствената възможност да се запази в тайна истинското местонахождение на испанския галеон. На борда имаше твърде много мъже, които не знаеха да си държат езика зад зъбите, особено когато се запиеха в някоя пристанищна кръчма. Именно затова той бе взел решение да опази тайната дори от собствения си екипаж. Ако неговите хора вярваха, че търсенето е било напразно, другите търсачи на щастието също щяха да повярват. И без това трябваше да положат големи усилия, докато се изплъзнат от флотата главорези, чакали и скандално известни контрабандисти, които постоянно следваха кораба му с надеждата да се доберат до съкровището. Ако бяха разгадали играта на капитан Лейтън, те нямаше да се ядосат толкова много — но откъде можеха да знаят, че той и без това възнамерява да примами някои от тях на мястото на находката, обаче едва след намирането на съкровището?
	Данте предполагаше, че Лонгакрес е прозрял истината, защото беше разгледал подробно картата още когато „Морският дракон“ хвърли котва пред Тринидад. Лонгакрес обикаляше Карибието още от детските си години. Първата му служба беше като юнга на пиратски кораб. Вече познаваше стотици карти на потънали съкровища и нищо не беше в състояние да го заблуди. Данте не му позволи да отдели много време на картата, но Лонгакрес си разбираше от занаята. Оттогава капитанът на няколко пъти беше залавял стария пират да го наблюдава изпитателно. Очевидно Лонгакрес изчакваше, но не изпускаше капитана си от очи.
	За разлика от него, Алистър Марлоу беше посветен още от самото начало. Надзирателят на товара знаеше отдавна на кое място е потънал холандският търговски кораб. Двамата с Данте го бяха открили съвсем случайно, докато търсеха сигурни заливи по Бахамските острови, където „Морският дракон“ можеше да хвърли котва и да предприеме някои ремонти в случай на нужда — или в случай, че на хоризонта се появят твърде много от бригантините на Негово кралско величество.
	Един ден „Морският дракон“ хвърли котва в една зелено-синя лагуна от наветрената страна на необитаем остров. След като оставиха моряците да претърсят сушата за прясна вода, Данте и Алистър се върнаха с лодката на „Морския дракон“. Докато гребяха към кораба, те забелязаха зад един издаден в морето скален нос неясна фигура на галеон между коралите. Отидоха да го огледат отблизо и установиха, че става въпрос за потънал кораб.
	Алистър се потопи във водата и претърси внимателно находката. Данте го чакаше на носа на лодката и дори от това разстояние можа да установи, че корабът е от седемнадесети век. Голяма част от внушителната му кърма беше още цяла. Няколко бронзови оръдия, полузатънали в пясъка, бяха разпръснати около изгнилия кил.
	Алистър на няколко пъти изскочи на повърхността и метна на дъното на лодката разни обезщетени от водата предмети, а накрая се прехвърли през борда с помощта на Данте. Без да си поеме дъх, той вдигна съкровищата си и ухилено ги показа на капитана. Западно индийското слънце опари безмилостно шепата корозирали сребърни Dubbelstuivers — стари холандски монети. Заедно с един ръждясал меч те бяха единствената плячка от потъналия холандски търговски кораб.
	Безполезният меч бе върнат отново в мокрия си гроб, а по настояване на Данте холандските монети бяха прибрани на сигурно място в джобовете на Алистър като възнаграждение за усилията му. Двамата скоро забравиха случката — до преди месец, когато тя се оказа спасителната им идея.
	При мисълта за това как двамата с Алистър бяха нарисували копие на картата, Данте се ухили доволно. Картата беше същата, само мястото на кръстчето беше леко променено. Дребен детайл, но той отведе „Морския дракон“ югоизточно от първоначалното място, точно в залива, където мирно почиваше холандският търговски кораб. Ако ги бяха заловили в тази измама, двамата щяха да бъдат много затруднени в обясненията си — разбира се, ако разгневените моряци им дадяха възможност да се оправдаят.
	В първия миг, след като откриха потъналия кораб, екипажът на „Морския дракон“ изпадна в буйна радост. Ала след като моряците, които умееха да плуват, се потопиха в залива, където лежаха останките, разочарованието беше всеобщо. Нямаше никакво съкровище! Обаче не им остана много време да оплакват лошия си късмет, защото няколко от съперниците им контрабандисти се появиха иззад скалния нос с вдигнати платна и повече от очевидни намерения.
	За разлика от екипажа си, Данте Лейтън не се стресна от предупредителните изстрели. Той даде няколко резки заповеди, моряците се втурнаха към котвеното въже, леко свитите платна на „Морския дракон“ бързо се напълниха с вятъра и корабът излезе от малкия залив. Бяха по-бързи от враговете си и успяха да се изплъзнат невредими, като оставиха измамените контрабандисти да се бият на спокойствие за холандския търговски кораб и безполезния му товар.
	Когато се отдалечиха достатъчно, оръдията на „Морския дракон“ дадоха дружен залп. Данте много искаше да разбере кой от лешоядите е имал нещастието да се присъедини към холандския търговски кораб на дъното на морето.
	— Онзи искаше дял от плячката, нали? — Резкият глас на Хюстън Кърби върна капитана на „Морския дракон“ в действителността.
	Данте се ухили. Нищо не оставаше скрито от острия взор на Хюстън Кърби. Без ни най-малко усилие дребният стюард успяваше да изтръгне от всяка матрона тайната на истинската й възраст, а всеки знаеше, че това не е проста работа.
	— Берти Макей иска или да стане наш съдружник, или… — Данте направи многозначителна пауза. — … или капитанът и екипажът на „Морския дракон“ никога няма да имат възможността да похарчат дори част от намереното.
	— Виж го ти, проклетият негодник — измърмори Кърби. Все още го беше срам, че се е представил толкова зле пред капитана на „Ани Джейн“. — За какъв се смята всъщност? — попита войнствено той.
	— Трябва да знаеш, че Берти Макей не е човек, който произнася празни заплахи. Освен това не е от хората, които биха допуснали да ги надхитрят — отговори уморено Данте, който познаваше много добре съперника си.
	— И какво ще прави сега? — попита Кърби, забравил гнева си пред сериозния тон на капитана.
	Данте се замисли над въпроса и трепкащите светлинки на пламъците затанцуваха по непроницаемото му лице.
	— Макей има намерение да се съюзи с другите капитани, които не са особено добре настроени към мен и не биха имали нищо против да уредим старите си сметки.
	— Така е, капитане, през годините си създадохме доста врагове — въздъхна потиснато Кърби, който знаеше много добре, че изключителният късмет на господаря му и безогледните му действия бяха предизвикали гняв и завист у по-малко късметлиите.
	Данте Лейтън беше човек, на когото беше по-добре да не се изпречваш на пътя. Може да бъде жесток и безмилостен противник. Никому не бих пожелал такъв враг, каза си Хюстън Кърби и си припомни мъжете, които бяха проявили достатъчно глупост да повярват, че биха могли да предадат капитана на „Морския дракон“. Достатъчно хора бяха имали нещастието да изпитат върху себе си силата на гнева му и вече никой не смееше да го подценява. Съперниците му знаеха това и му оказваха дължимото уважение. Никой от тях, все едно колко беше безстрашен, не проявяваше лекомислието да кръстоса носа си с неговия. Ако обаче успееха да се съюзят, тогава… Кърби изобщо не искаше да мисли за това. Обединени, капитаните от Чарлзтаун щяха да разполагат с много повече възможности не само да проследят „Морския дракон“, но и дори да го пратят на дъното.
	Най-голямата грижа на Кърби беше за капитана. Ако тръгнеха да търсят потъналия испански галеон, щяха да се изложат на голяма опасност. Кърби захапа долната си устна и се запита дали би се осмелил да изкаже гласно мислите си. Много добре знаеше, че може да си позволява доста повече от останалите членове на екипажа, и въпреки това имаше една граница, която беше по-добре да не прекрачва. Той служеше от много години при Данте Лейтън и имаше възможност да проследи как младият, разглезен маркиз Джакоби се превърна в твърд, отмъстителен мъж, който имаше само една цел в живота си — да се разправи с човека, разрушил семейството му.
	Кърби разтърси глава, защото разбираше чувствата на господаря си и му съчувстваше. Майката на Данте, лейди Илейн, беше прекрасна жена, хубава като картинка и точно там беше трагедията, защото всички я обичаха.
	Да, той също мразеше негодника, който бе причинил смъртта на лейди Илейн. Все пак той беше служил на фамилията Лейтън дълго преди майката на капитана да влезе в семейството чрез женитбата си. Беше дори облагодетелстван от съдбата да се роди в двореца Мердрако, а това означаваше, че лоялността към семейството и единствения му наследник е дълбоко вкоренена в душата му. Копнежът по Мердрако тровеше сънищата му също като на капитана, той жадуваше да пролее кръвта на негодника не по-малко от своя господар. Но кръвожадността не беше в състояние да замъгли главата му, както беше станало с Данте Лейтън, и той никога не забравяше, че е може би единственият, който ще бъде в състояние да възпре убийствените намерения на последния маркиз Джакоби.
	— Капитане — започна смутено стюардът. — Милорд — опита се отново той, това май звучеше по-добре. — Питам се дали не е по-умно да оставим съкровището да почива спокойно на морското дъно. Разбира се, ако изобщо съществува потънал испански галеон, в което се съмнявам. Не е редно да се избиваме заради него. Този път рискуваме твърде много, или поне така мисля аз — заключи Кърби, надявайки се гласът му да е прозвучал убедително. Ала надеждата му потъна в пясъка, когато срещна ироничния поглед на капитана си.
	— Така ли мислиш, Кърби? — попита тихо Данте и стоманеният му поглед напомни на стюарда повече от всякога стария маркиз, дядото на днешния господар на Мердрако, непримирим стар джентълмен, който в продължение на почти половин век беше управлявал земите си с желязна ръка. Все още помнеше как беше стоял пред него с треперещи колене и светлосивите очи, същите като на внука му, го бяха пронизвали безмилостно.
	— Подозирам, че възможността наистина да открием съкровище ви плаши до смърт, Кърби — продължи с усмивка Данте Лейтън. — И в същото време съм убеден, че не се съмнявате в уменията ми да изведа „Морския дракон“ от всяка опасност, а се боите главно от онова, което ще се случи после. — И той погледна дребния стюард право в очите.
	Хюстън Кърби светкавично скри очи под гъстите си мигли и Данте не можа да види реакцията му. След малко вдиша рамене и рече:
	— Не ни остава нищо друго, освен да изчакаме. Може би и двамата се лъжем. Може би ще се случи нещо съвсем различно от онова, което очакваме.
	— Знам, че каквото и да се случи, ще мога да разчитам на вас, Кърби — отговори Данте Лейтън. Стюардът му беше верен до смърт, макар че помежду им често възникваха пререкания.
	— Така е, капитане — отговори просто Кърби. — За вас и за Мердрако и за лейди Илейн съм готов да вляза и в ада, милорд. Струва ми се, че точно натам сме се запътили — прибави с измъчена усмивка той и погледна през рамо, сякаш някой беше застанал зад него. — Старият маркиз ще се обърне в гроба, ако допусна да се случи нещо с вас.
	Данте се усмихна и в усмивката му беше цялата му привързаност към дребния стюард, който беше неотстъпно до него още от детските му години. Знаеше, че трябва да се смята за щастлив, че е спечелил обичта и лоялността на Хюстън Кърби. Той беше един смешен дребосък, който винаги решаваше от пръв поглед дали харесва някого или не. Беше пълен с предразсъдъци, обичаше да командва и често се гневеше, но в действителност беше като квачка, която пазеше с всички сили капитана и екипажа на „Морския дракон“.
	— Какво има за вечеря, Кърби? — попита тихо той. — Изведнъж огладнях.
	— Така си и помислих още като видях Берти Макей да се намъква гордо-гордо в кабинета ви. Телешкото се върти на шиша, а във фурната има две сочни патици. Ябълковият сладкиш е вече готов — съобщи тържествено Кърби. — Знам, че обикновено ви идва апетитът, когато сте замислили някоя дяволия, но по-рано рискувахте само задника си. Сега обаче… — Кърби разтърси посивелите си къдрици. — … знаете ли, нямам никакво желание да ми извият врата. Е, разбира се, с попътен вятър в платната „Морският дракон“ може… — Той замлъкна и се вслуша. От улицата долетя плющене на юзди, последвано от скърцане на колела. Каретата спря точно пред тяхната врата.
	— Гости, капитане — промърмори Кърби и си припомни купищата порцеланови чашки, които го чакаха в кухнята след последното посещение. Трябваше веднага да ги измие, защото гостенките вероятно бяха от женски род и щеше да се наложи да им сервира чай.
	Той открехна леко завесата, погледна към улицата и презрително изпухтя.
	— Мисис Хелън Джордън и онази стара бъбрица, леля й — съобщи тихо той и се отдръпна от прозореца. — Най-добре е да отида да измия чашите, защото дамите непременно ще останат за чая. Никак не ми е приятно да разрязвам хубавия ябълков сладкиш, докато е още топъл, да го знаете — продължи да мърмори той. Нямаше по-добър майстор от него на сочните, напоени е вино торти със сметана и бадеми. — Последния път стояха много по-дълго, отколкото е прилично, и лелята опразни цяла чиния тортички — напомни недоволно той и се запъти към вратата, оставяйки след себе си упойващ аромат на бренди. — Надменни дамички, и двете, държат се като че имат в жилите си кралска кръв, и то само защото мъжът на дъртата е богат търговец. Сигурно се мислят за аристократки, пфу! Нищо не разбират те, нищичко — чуваше се съскащият му глас. — Младата вдовица играе ролята на госпожица от изискан дом, макар че не е по-добра от някоя пристанищна к… — Недовършената дума отекна в тишината на салона. — Простете, милорд, не биваше да казвам това — извини се учтиво стюардът, макар че много държеше да обясни на капитана си колко неподходяща е за него тази Хелън Джордън. Когато искаше да постигне нещо, младата дама се умилкваше като котка, но щом се обърнеше с гръб, започваше да сипе огън и жулел. Когато капитанът не можеше да я чуе, от аристократичното й лустро не оставаше и следа. Няколко пъти се беше отивала да дава заповеди на Кърби в собствената му кухня. Дребосъкът и досега побесняваше от яд, като се сетеше за нахалството й.
	О, да, тя играеше ролята на изисканата дама, но сега горчиво съжаляваше за деня, в който бе решила, че е твърде добра за капитан Данте Лейтън. Кърби едва не се изсмя с глас. Как ли се беше почувствала, когато бе узнала, че контрабандистът от Чарлзтаун в действителност е английски аристократ? Колко жалко, че не бе могъл да види лицето на дамичката, когато й го бяха казали. А имаше време, когато капитанът можеше да стане неин, да, имаше. Тя обаче повярва, че в Лондон ще си намери нещо по-добро, и го напусна. Кърби се ухили доволно. Мисис Хелън Джордън щеше да си получи онова, което й беше отредила съдбата, но никога нямаше да постигне целта на живота си: да стане маркиза Джакоби.
	— Не се тревожете за хубавия си сладкиш, Кърби — прекъсна размишленията му Данте и дребният стюард замръзна на мястото си. — Тази вечер няма да приема никого. Обзе ме необяснима умора.
	По лицето на Хюстън Кърби се разля дяволска усмивка. Все още го беше страх, че капитанът отново може да падне в разтворените обятия на нахалната дама.
	— Много добре, капитане, ще кажа на дамите, че не приемате посетители — повтори със задоволство той. — О, те са ужасно упорити, особено лелята, затова ще бъде най-добре да им обясня, че сте се почувствали зле.
	— Кажете им каквото желаете, Кърби — отговори Данте. — Но ги задръжте далеч от очите ми — нареди строго той. — Кажете им, че се къпя. Все ми е едно какво ще ги излъжете, само да си отидат.
	— Готово, капитане, ще го уредя. Оставете на мен — обеща тържествено Кърби и очите му засвяткаха злобно. Нямаше нищо по-приятно от перспективата да откаже на младата мадам достъп до къщата на господаря си.
	Данте поседя още малко пред огъня, докато чу, че каретата се отдалечава, и се надигна. Всъщност не беше лошо да полежи малко във ваната, горещата вода щеше да го отпусне.
	Само след половин час Данте Лейтън вече сапунисваше доволно косматите си гърди. Топлината се отразяваше благотворно на натъртените му ребра, напрегнатото чувство в гръдния кош беше изчезнало. Кърби тъкмо беше изсипал във ваната поредната кофа гореща вода и беше излязъл да се погрижи за вечерята. Както винаги, той беше подготвил грижливо всичко за господаря си: ризата и панталонът го чакаха на леглото, на масичката до ваната беше поставена чаша бренди.
	Данте въздъхна доволно, гребна от сапунената пяна и разтърка косата си. После се потопи, за да се изплакне, и отърси водата от лицето си. Чу, че вратата се отваря, и властно протегна ръка.
	— Подайте ми хавлията, Кърби. Очите ми са пълни със сапун — извика той и силно разтърка парещите си клепачи.
	Мека, затоплена на огъня хавлия бе положена в протегнатата му ръка. Данте промърмори някаква благодарност и изтри лицето си.
	— Какво беше това, по дяволите! — изруга внезапно той, когато до челото му се докоснаха меки женски устни. Отпусна се обратно във ваната и сапунената вода се разплиска по стаята. — Хелън — промърмори той, не особено изненадан от внезапната поява на смаяната жена, която само до преди миг сияеше от задоволство, че е успяла да надхитри самозабравилия се прислужник на любимия си.
	— О, Данте, виж какво направи! — изхленчи тя, ужасена от измокрените си поли. — Роклята ми е ушита в Лондон по специална кройка и никъде в колониите няма втора като нея, а ти я унищожи напълно. Облякох я само заради теб, сърце мое — прошепна тя и направи отчаян опит да изтърси червения сатен.
	— Щом се промъкваш зад гърба на един мъж, докато се къпе, трябва да очакваш, че ще получиш повече, отколкото ти е приятно — отговори невъзмутимо той.
	— Това обещание ли е? — попита Хелън и се усмихна с добре познатата му изкусителна усмивка.
	Данте я изгледа замислено и не за първи път отбеляза новата прическа, която й правеха след завръщането от Лондон. Собствената й черна коса беше скрита под цял водопад изкуствени къдрици, обилно напудрени и вдигнати в сложна форма. Слава Богу, досега никога не беше виждал подобно нещо. Как ли успява да държи главата си дръзко изправена под този необичаен товар, запита се неволно той. Хелън Джордан произхождаше от хугенотско семейство, дядовците й бяха избягали от Франция, за да се спасят от религиозните преследвания и войните с католиците. Красива жена, с очи като абанос и кожа с цвят на слонова кост. Красотата й имаше нещо екзотично и това беше добре дошло в субтропичния климат на колониите, чиито летни горещини обезличаваха бледите руси красавици.
	Хелън Джордън беше като тъмна роза в този най-европейски град на колониите. Като млада вдовица тя нямаше защо да се съобразява с ограниченията, които бяха наложени върху повечето млади, неомъжени дами на Чарлзтаун. Когато си поставеха за цел да омагьосат някой мъж, момичетата трябваше да внимават името им да остане неопетнено. Хелън обаче можеше да се забавлява на воля, стига да проявяваше малко дискретност. Все пак славата й се носеше из целия град и много хора в Чарлзтаун щяха да бъдат доволни, ако името на дръзката мисис Джордън се забъркаше в някоя скандална афера.
	— Много мило — отбеляза Данте.
	— Това ли е всичко? — попита Хелън и смехът й прозвуча горчиво. — Знаеш ли колко ми струваше тази рокля? Цените в Лондон са неописуеми. Шивачката ми в Чарлзтаун щеше да ми ушие поне сто за толкова пари.
	Данте се усмихна лениво.
	— Може да е вярно, но никоя от тях нямаше да бъде истински лондонски модел, а за това се плаща, нали? Ти държиш приятелите ти да знаят, че си облечена с ушита специално за теб рокля според най-новата лондонска мода. А завистливите им погледи си струват разходите, нали, мила моя?
	— Колко добре ме познаваш, Данте — отвърна жената, объркана от саркастичния му тон.
	— Как влезе? Обзалагам се, че не е било с помощта на Кърби — отговори усмихнато мъжът.
	— Влязох през градинската врата. Резето е счупено, но надявам се, не си забравил, че много пъти съм се промъквала оттам. Дръзкият ти слуга изобщо не ме видя. Но това няма значение, защото не мога да си представя, че една зарезена врата е в състояние да ме спре. Ти ме очакваше, нали? — попита през смях Хелън, сякаш трябваше да се разбира от само себе си, че тя е винаги добре дошла. — Случаят беше благоприятен да се отърва от леля Маргарет. Ако не се беше сетил да откажеш да ни приемеш, сега щяхме да седим в салона под зоркото й око. А така е много по-приятно, нали, mon cher? — попита тя и се приведе над ваната. Обшитото с дантели деколте се разтвори и разкри пред отегчения поглед на мъжа розовите връхчета на гърдите и.
	Тя го погледна дълбоко в очите и Данте прочете в черните им дълбини хаос от противоречиви чувства. Хелън се приближи до хладната му уста и зашепна възбудено:
	— Защо не заповядаш на стюарда си да ни сервира вечерята горе, за да не ни смущават? Ти просто не можеш да си представиш колко ми липсваше, скъпи. — Гласът й звучеше изкусително, устните й се плъзгаха по твърдата му буза, спряха се на ухото и езикът й помилва чувствителната му повърхност. Дланите й притиснаха раменете му и тя се опита да го притегли към себе си, но внезапният изблик на страст не намери отклик. Данте остана студен като камък. Без да каже нито дума, той скочи от изстиващата вода и Хелън трябваше да го пусне.
	Младата жена отстъпи крачка назад и гневно прехапа устни. Нещата не протичаха така, както се беше надявала. Остави ми само малко време, каза си тя и измери с нахален поглед мускулестото му тяло, опънатата кожа на раменете и гърдите му, когато посегна към хавлията. Данте Лейтън щеше отново да стане неин. Ако изобщо съществува истински красив мъж, това е той, помисли си развълнувано Хелън. С неволна въздишка тя проследи как мъжът уви кърпата около хълбоците си и скри от възхитения й поглед онази част от анатомията си, която умееше да запалва огън в тялото й, непреживяван никога досега. Нямаше смисъл да си спомня за починалия си съпруг, богат търговец и стар приятел на вуйчо й, за когото се беше омъжила едва шестнадесетгодишна. Той беше добър човек, обсипваше я с подаръци и обич, но в леглото задоволяваше само собствената си похот и не се грижеше за потребностите й. След това тя се чувстваше незадоволена и копнееше да потърси удоволствие другаде.
	Когато се любеше с Данте, чувството за празнота никога не се появяваше. Той знаеше как да задоволи една жена, да се съобрази с желанията й. Копнежът да се разтопи отново в прегръдките му беше станал неудържим. Колко време беше минало, откакто се бяха любили за последен път?
	Надвита от собствените си чувства, тя наблюдаваше безпомощно отдалечаването му. Сякаш виждаше бъдещето си: цял живот щеше да тича след него, полудяла от страст по тялото му и от жажда да получи титлата му.
	— Данте! — простена задавено тя. Той я чу и се обърна, и погледът на сивите му очи спря устрема на страстта й.
	— Да? — промърмори учтиво той, сякаш беше срещнал обикновена позната на улицата, а не бившата си годеница и любовница.
	— Трябва да си поговорим, Данте. О, mon cher, моля те, имам да ти кажа толкова неща, да ти обясня — изхленчи с натежал от сълзи глас тя.
	— Нямаме какво да си кажем, Хелън — отговори с безразличие мъжът. — Както виждаш, не съм облечен подходящо за продължителен разговор — допълни той и посочи кърпата около бедрата си.
	— Данте! — прошепна умоляващо Хелън. Сега, когато най-после беше успяла да остане насаме с него, нямаше да се предаде толкова лесно. Откакто той се беше върнал от Западно индийските острови, а тя от Англия, той очебийно я избягваше. Но ако можеше да прекара час или два в спалнята му, със сигурност щеше да го убеди в любовта си.
	— Няма смисъл, Хелън — отряза я Данте, сякаш беше прочел мислите й. — Ти взе своето решение, когато замина за Лондон, за да си намериш мъж със синя кръв. Разбрах, че титлата означава много за теб. Не си очаквала, че по време на престоя си в Лондон ще узнаеш нещо толкова обезпокояващо, че да те накара да се върнеш в къщи с развети платна. Защо сега се опитваш да си възвърнеш онова, което захвърли и стъпка в калта? Не, мила моя — заключи сухо той, — вече е късно.
	— Не, Данте, не е така! — извика тя и се хвърли към него, за да се притисне до топлото му тяло и да усети голата му плът върху своята. Но Данте без усилия я отстрани от себе си.
	— Ти дойде при мен и ми каза, че носиш моето дете под сърцето си. Беше отчаяна и уплашена, макар че това беше напълно ненужно, защото аз никога не бих те захвърлил, Хелън. Предложих ти името си, име, с което винаги съм се гордял и от което нямаше защо да се срамуваш. — Гласът на Данте беше тих, но думите му режеха като с нож. — Много добре си спомням, че не беше особено въодушевена от предложението ми, но аз приписах това на факта, че си била стресната от несигурното бъдеще, очертаващо се за теб и за детето ти. Все пак ти прие предложението ми, нали? Върна се в дома на вуйчо си и се зае с приготовления за сватбата ни. Името и бъдещето ти бяха осигурени. Както се полага на примерен годеник, аз те придружавах на безчислени забавления и трябва да признаеш, скъпа… — Данте спря за миг и я изгледа подигравателно. — … че се държах много почтено.
	— Данте, моля те — започна Хелън и лицето й потъмня. Знаеше какво ще последва.
	— Не, недей, мила моя — прекъсна я мъжът. — Остави ме да се доизкажа, защото разкритията ми обещават да бъдат интересни и поучителни. Без мое знание вуйчо ти — отчасти и за да те изненада — подготвил пътуване до Лондон. Но след като се сгодихме, ти не можеше да го придружиш, както възнамеряваше. А той щеше да посети и Париж, град, който винаги си мечтала да видиш. О, да — заключи с подигравателно съжаление Данте, — това сигурно е било истински шок за теб, мила моя.
	— Разбира се, че бях разочарована — отвърна Хелън, — но повече заради вуйчо, отколкото заради самата мен, защото той ми е като баща и ти го знаеш. Той и леля Маргарет са ме отгледали от малка. Вуйчо толкова се радваше, че ще може да ми покаже Лондон, а той има добри връзки там. Бях ходила в столицата само веднъж, със съпруга си, но той прекарваше цялото си време в складовете на пристанището и ме оставяше сам-сама в гостилницата. Освен това не познаваше никого — обясни мрачно Хелън. Споменът за това първо посещение в Лондон не беше престанал да я мъчи.
	— Точно така, мила моя. Най-после имаше случай да заминеш за Лондон при съвсем други условия. Като млада, красива вдовица, придружена от богат, известен вуйчо, ти щеше да се запознаеш с всички лондонски забележителности. Сигурно си прекарала много безсънни нощи, защото изкушението е голямо, признавам. Но имаше един голям проблем, нали? Как щеше да омагьосваш лондонските господа с дебелия си корем? Как би могла да хванеш на въдицата си богат съпруг, след като носеше под сърцето си чуждо дете? Затова прибягна до драстични мерки. Пътуването до Лондон трябваше да се осъществи — на всяка цена.
	— К-какво, за Бога, искаш да кажеш? — заекна Хелън и сърцето й заби като лудо.
	— Какво си разтворила в чашата си с чай, някое отровно биле ли? Горчиво ли беше? Сигурно си била много отчаяна, иначе не би взела такава голяма доза, за да предизвикаш аборт. Не помисли ли, че здравето ти би могло да пострада? — попита безмилостно Данте.
	— Не! Данте, недей! Откъде, за Бога, ти дойде на ум тази нелепа мисъл? — попита с цялата си убедителност Хелън. — Нима мислиш, че съм способна на подобно нещо? Никога не бих ти причинила това, след като ми предложи името си. Когато се възстанових от първия шок, аз поисках детето ти, Данте. О, защо си толкова жесток? Все пак аз бях тази, която понесе загубата, нали!
	— Ти не искаше детето ми да израсне в твоята утроба, мила моя — не искаше и името ми. Или поне — продължи мъжът с помръкнало лице — не искаше любовта ни да даде плод, макар и само докато узна, че женитбата ни може да те направи маркиза Джакоби. По онова време ме смяташе за прост контрабандист и авантюрист. А ти се целеше много по-високо, скъпа, макар че нямаше нищо против да се ползваш от услугите ми в леглото, докато си търсеше нов съпруг с титла. Едва когато ти се стори, че всичко е загубено, се примири с моето обикновено име. Точно в този момент обаче ти предложиха изход, който наля ново масло в огъня на честолюбивите ти планове и те накара веднага да забравиш любовника си и детето му.
	— Не, Данте, това не е истина! — изплака Хелън, но сълзите, които течаха по лицето й, бяха от гняв. — Защо объркваш всичко? О, любими, не бъди несправедлив към мен! Загубих детето ти по съвсем естествен начин, готова съм да се закълна в това. Питай лекаря ми, той знае цялата истина. Бях таткова болна, за малко не умрях. О, Данте, бях толкова щастлива, когато узнах, че ще родя детето ти! Толкова отдавна го исках. Знам, ти мислиш, че никога не съм искала да стана твоя съпруга, но аз те оставях да вярваш в това, защото бях сигурна, че ти нямаш никакво намерение да се жениш. Държах се така, сякаш бракът не означаваше нищо за мен, защото исках да остана с теб все едно колко ми струваше това. Дълго отричах собствените си чувства, но когато узнах, че ще стана майка, тогава… — Хелън млъкна, неспособна да продължи. — … тогава вече не знаех как да се справя с трудното положение, в което бях изпаднала, и трябваше да дойда при теб. А ти се прояви като истински джентълмен и ми предложи името си. Бях толкова щастлива, Данте, толкова те обичах. — Хелън втренчи поглед в танцуващите пламъчета, сякаш потънала в нерадостни мисли. Челото й се смръщи още повече, когато продължи: — После обаче загубих детето и сърцето ми подсказа, че не бива да те принуждавам да се ожениш за мен. Вече нямаше причина за това, макар че го желаех с цялото си сърце — призна със задавен от сълзи глас тя. — Не можех отново да апелирам към благородството ти. Исках да те пощадя, Данте — заяви драматично тя. — Направих жертва, като те освободих отдадената дума. Направих го само защото те обичах истински. Толкова страдах, че поканата на вуйчо да го придружа в пътуването до Лондон ми се стори щастливо избавление. Нямаше да понеса, ако бях останала в близост до теб, знаейки, че съм те загубила — завърши едва чуто тя и зачака реакцията на бившия си любовник.
	Данте се усмихна без следа от нежност.
	— Прекрасно представление, мила моя. Трябваше да си останеш в Лондон и да се качиш на сцената в Дръри Лейн. Сигурен съм, че повечето зрители щяха да избухнат в сълзи, ако те бяха видели в тази роля. Има само една дребна подробност, която пропусна да споменеш — уведоми я той и светлосивите му очи бяха студени като лед.
	— Какво искаш да кажеш? — учуди се Хелън. Тя беше абсолютно сигурна, че той не знае нищо. Само тя и още една личност бяха посветени в тайната.
	— Хората казват, че фортуна е благосклонна към мен, и понякога наистина имам дяволски късмет. Особено в този случай съм склонен да се съглася с тях, защото случайността ми отвори очите — отговори небрежно мъжът и Хелън се умълча. Презрителното изражение на лицето му не предвещаваше нищо добро. — Беше вторник, денят, преди да развалиш годежа. Връщах се от доковете, когато зърнах красивото ти лице да наднича от прозорчето на една карета. Намирахме се в квартал, който не е особено подходящ за почтени млади дами. Не можех да си представя какво би могла да търсиш там и реших да се проявя като внимателен годеник и да те последвам, за да те предпазя от евентуални неприятности — обясни тихо той.
	Хелън побледня като платно.
	— Последвал си ме? Колко мито от твоя страна. Жалко, че не съм те забелязала.
	— Наистина е жалко — усмихна се Данте. — Скоро установих, че напразно съм се тревожил. Ти си енергична жена, Хелън. Трябва да ти кажа, че неведнъж съм се чудил колко много неща знаят младите дами от доброто общество. Кой би помислил, че благовъзпитана жена като теб познава мадам Ласомие? Сега няма да говоря за миналото й, ще кажа само, че съм чувал забележителни истории за живота и дейността й на островите. Помислих, че ти или си много смела, или не си имала представа за съмнителната слава на тази жена. Влезе в магазинчето й, без да се колебаеш — заяви той и изгледа подигравателно пламналата от срам Хелън. — Уплаших се за сигурността ти, а и любопитството ми се събуди, затова те последвах до вратата. Сцената беше наистина комична, мила моя. Скрит в сянката на едно дърво, аз видях със собствените си очи как ти изпи отварата, приготвена от мадам Ласомие специално за теб. Бях готов да се втурна вътре, когато ти връчи на онази жена тежка кесия с монети и й каза високо и ясно: „И тежко ти, ако отварата не свърши работа, бабке, защото тогава ще накарам да те изхвърлят от Каролинските острови и да те заселят някъде в джунглата. Но да знаеш, че и там няма да можеш да се скриеш от отмъщението ми.“ Но се успокои, когато тя те увери, че билките й са помогнали на безброй жени преди тебе. И старата се оказа права, нали, мила моя? — попита с леден тон Данте Лейтън. — След няколко дни поучих кратко писъмце, в което ме уведомяваше, че вече няма причина за брак между нас и че още следващата седмица ще отплаваш за Лондон. Споменаваше също, че тъй като вече не си бременна, не желаеш да се срещаме насаме.
	— Не, Данте, лъжеш се! Наистина отидох при мадам Ласомие, но причината беше съвсем друга. Казаха ми, че тази жена приготвя отвари, които помагат раждането да мине леко и детето да бъде здраво и силно. Исках синът ти да бъде достоен за теб. Само затова отидох при онази жена, скъпи — опита се да го убеди Хелън. — Всичко, което съм извършила, беше от желание да ти угодя.
	— Питам се колко ли си платила на мадам Ласомие — заговори замислено Данте, сякаш не я беше чул. — Но колкото и да е било, аз сигурно съм дал почти двойно, мила моя, защото старата с готовност ми разкри целта на посещението ти. Никога не забравяй едно, когато правиш сделки с хора като мадам Ласомие, скъпа — обясни любезно той: — Те не знаят що е лоялност и продават сведенията на всеки, който им предложи повече. В този случай мадам ги продаде на мен.
	— Тя те е излъгала! Казала ти е само онова, което си искал да чуеш. Искала е да изкопчи повече пари, сигурна съм. О, mon cher, защо беше нужно да си говорим по този начин? Ти си ме разбрал погрешно, макар да признавам, че и аз нося вина за неразбирателствата помежду ни. Много пъти съм ти втълпявала, че нямам желание да стана твоя съпруга, особено след като загубих детето. Но нали сега ти обясних всичко — прошепна с несигурна усмивка Хелън, желаейки да смекчи гнева му. — Признах ти любовта си и не разбирам защо още стоим тук и си губим времето. Разделя ни само твоята наранена гордост.
	Данте поклати глава.
	— Не, мила моя, раздели ни твоята алчност.
	В продължение на един дълъг миг Хелън изглеждаше болезнено засегната от думите му.
	— Данте, моля те, изслушай ме! Когато бях в Лондон, през цялото време копнеех за теб. Толкова ми липсваше. Разбрах, че трябва да сложа край на благородството, да се върна и да направя опит да се помиря с теб. Щях да си дойда много по-рано, но вуйчо трябваше да уреди някои делови въпроси. Знаеш ли как ми се искаше да се кача на първия кораб за колониите?
	— Ако трябва да се изразя грубо, скъпа моя, ти се върна в колониите само защото не можа да постигнеш успех в Лондон. Замина за столицата с големи надежди, но преживя неприятна изненада, нали? Мога да си представя, че херцозите и графовете не са стояли на опашка, за да те ухажват, все едно колко красива и екзотична си изглеждала в отегчените им очи. А после е дошъл мигът, в който с ужас си установила, че си отхвърлила предложението на джентълмен с титла. Това те е засегнало болезнено, мила моя, и честно казано, аз изпитвам известно съжаление към теб. Обърка сметките, мила моя Хелън, здравата ги обърка — заключи Данте и лицемерното му съчувствие я прониза право в сърцето.
	Това беше повече, отколкото Хелън можеше да понесе. Откога слушаше безсрамното, едва скривано хихикане на хората от града, които й се присмиваха, че е отклонила предложението на Данте Лейтън, смятайки го за обикновен контрабандист. Кой можеше да знае, че капитанът на „Морския дракон“ е истински английски маркиз? Като си припомнеше какво бе научила за него в Лондон, й се искаше да се бие по главата с юмруци, за да се накаже за собствената си глупост. Ако беше приела предложението му, щеше да получи всичко, каквото искаше. Ако се беше омъжила за него, днес щеше да бъде маркиза Джакоби. Щеше да се махне завинаги от жалкия градец Чарлзтаун и да заживее в сърцето на цивилизацията сред разкош и развлечения. Като дама с титла щеше да има всичко, каквото си пожелаеше. По дявалите! Как можа да извърши тази глупост! Данте Лейтън беше не само богат и от стар английски род, но и един от най-забележителните мъже, които беше срещала. Трябваше да си го върне, все едно какво щеше да й струва това.
	Хелън трябваше да признае, че отчасти сама се е поставила в това глупаво положение и причина за това са суетността й и пълната липса на дискретност. Тя беше твърде уверена в себе си и дори насън не си помисляше, че Данте Лейтън би могъл да я отблъсне. Хладното му посрещане я беше стреснало, макар че до известна степен го очакваше. Нима можеше да я посрещне с разтворени обятия, след като го беше направила за посмешище пред целия град? Все пак тя беше подготвила много грижливо обясненията си и ги беше репетирала толкова пъти, че сама започна да вярва в лъжите си. Никога, никога не беше помисляла, че може да претърпи поражение.
	Кой можеше да помисли, че Данте Лейтън я е проследил в онзи ужасен ден? Все пак тя щеше да изправи своята дума срещу тази на старата бъбрица, а както беше казал и самият Данте, мадам Ласомие се ползваше с лошо име в града. Трябваше й само малко време, за да го убеди в правотата си. Много скоро Данте Лейтън ще ме умолява на колене да се омъжа за него, помисли си Хелън, макар че привидната й самоувереност произхождаше от отчаянието, което напразно се стараеше да прогони.
	— Не проумявам защо създаваш толкова трудности, Данте. Между нас нищо не се е променило. Защо просто не забравим случилото се?
	Данте я изгледа смаяно, не вярвайки, че бившата му любима може да бъде толкова дебелокожа. Докато я наблюдаваше, усети хладен полъх, хвърли бърз поглед към вратата и можеше да се закълне, че тя се е затворила бързо.
	— Трудното е там, скъпа, че ти изглежда вярваш, че този, който се е променил, съм аз. Е, неприятната истина е, че аз съм си същият Данте Лейтън, капитан на „Морския дракон“, какъвто бях и преди заминаването ти. Това е така и няма да се промени още доста време. Ти обаче страдаш от заблудата, че онова, което си узнала за мен в Лондон, е в състояние да промени връзката ни. Това не е вярно, мила. Каквото било, било. Всичко свърши — заключи Данте и сивите му очи засвяткаха шевно, когато добави: — Ти разруши всичко.
	В тъмните очи на Хелън пламнаха болка и гняв. Най-после беше осъзнала, че Данте Лейтън няма да й прости, или поне не тази вечер. Трябваше много бързо да измисли нещо, защото горещо желаната титла щеше да й се изплъзне.
	— Не казвай това, Данте! Аз… — започна тя, но внезапно кихна. Бръкна в корсажа си и извади парфюмирана носна кърпичка, защото кихането се повтори. — Мисля, че и двамата имаме нужда от известно време, за да осъзнаем истинските си чувства. Ще ти кажа още нещо, скъпи — как, мислиш, реагирах, когато узнах, че ти си маркиз Джакоби? Уверявам те, почувствах се като истинска идиотка. Мисля, че при дадените обстоятелства, особено като се има предвид, че ме помоли да стана твоя съпруга, учтивостта изискваше да ми кажеш истината. — Хелън без усилия обърна шпагата срещу него и започна да му отправя укори. Ако беше узнала навреме истината за Данте Лейтън, този нещастен разговор просто нямаше да се състои.
	— Ти не знаеш колко е важно за една жена да притежава сигурност, Данте. Всяка омъжена жена иска да знае, че децата й ще растат в охолство, но за съжаление това й се удава твърде рядко. Ти твърдиш, че ще продължиш да бъдеш капитан на „Морския дракон“. Е, признавам, това не е много утешителна мисъл и ми е доста трудно да си представя как бих се чувствала като твоя съпруга. Да живея в постоянен страх, че няма да се върнеш от някое плаване… Ти водиш твърде опасен живот, Данте, понякога дори имам чувството, че нарочно търсиш риска. Но разбери, когато една жена седи в къщи и чака завръщането на съпруга си, това е съвсем друго нещо. Когато мислех за бъдещето си, трябваше да имам предвид и това, нали? Честно казано, Данте, състоянието, което ми остави съпругът ми, няма да стигне за дълго. А и се боя, че вуйчо Едуард ще живее най-малко още петдесет години. Не познавам нито един мъж на неговата възраст, който да се радва на такова добро здраве. Разбираш ли за какво говоря?
	— Естествено, скъпа. Но ако наистина ме обичаш безумно, както твърдиш, би трябвало да си уверена, че любовта е в състояние да преодолее всички препятствия. Боя се, че чувството ти към мен не е много силно. Затова ти предлагам да си потърсиш съпруг другаде. Аз няма да се променя, а се боя, че това важи и за теб. Ние с теб си приличаме твърде много, мила моя — обясни тихо той и протегна ръце към топлината на огъня. Трепкащите светлинки придаваха странна красота на остро изсечените му черти, безизразни като на мраморна статуя. — Много пъти са ме наричали гадно копеле, алчно за пари и какво ли още не — призна той, ухили се подигравателно и продължи без колебание: — А ти, мила моя, си една студенокръвна мръсница. Щяхме да бъдем съвършена двойка, макар и не много почтена. Прекарахме много приятни мигове заедно, но се боя, че вече се познаваме твърде добре, за да се чувстваме уютно в компанията един на друг. Във всеки случай повече няма смисъл да се лъжем и да извъртаме фактите, както ни е угодно. И тъй като няма никаква причина да се обвържем в брак — заключи отегчено той, — най-умното е да потърсим удоволствието си другаде.
	Хелън облиза нервно треперещите си устни и обутото й в сатенена обувка краче затропа в безсилен гняв по излъскания йод. Очите й бяха втренчени в недостижимия лондонски аристократ. Не, Хелън Джордан никога не се предаваше. Когато поискаше нещо, тя го получаваше. Щеше да получи и Данте Лейтън.
	— Твоите зложелатели имат право. Понякога наистина се държиш като копеле — проговори подигравателно тя, опитвайки се да възвърне самообладанието си. Потисна напиращия в гърдите й гняв и продължи с фалшива любезност — Няма да се опитвам да говоря разумно с теб, когато си в такова гадно настроение. Само гордостта ти е наранена, мили мой — укори го тя през смях, който увисна като ледена висулка помежду им. — Чуй ме, Данте, mon cher, ти си бил твърде често в леглото ми, за да можеш да намериш удовлетворение при друга жена — изговори предупредително тя. Може би споменът за преживяната страст щеше да събуди угасналите му чувства. — Скоро ще ти омръзне да си играеш на джентълмен с някоя от треперещите девственици на Чарлзтаун, а тъй като си много взискателен, няма да се насочиш и към публичните домове. Тогава непременно ще се върнеш при мен — предрече с предизвикателна усмивка тя. — Знам, че това е само въпрос на време, а от него аз имам в излишък. Даже ще замина с вуйчо си в провинцията. Ще се махна — заяви твърдо тя, опитвайки са да се пребори с новия пристъп на кихавици. Но не успя и скри лице в копринената си кърпичка.
	— Проклетият котарак! Как се е промъкнал тук? Нали знаеш, че не мога да понасям тези гадни животни! Винаги когато ми се изпречат на пътя, започвам да… — Тя не можа да довърши, защото отново се разкиха. — Господи, кожата ми ще стане цялата на петна! — изохка тя и огледа загрижено раменете си за признаци на грозния обрив.
	— В такъв случай бих ти предложил да си тръгнеш, Хелън. — В гласа на Данте звучеше подигравателна загриженост. — Каретата ти наблизо ли е? Ако не, за мен ще бъде удоволствие да ти предложа своята. — При това великодушно предложение тъмните му ресници се сведоха над развеселено святкащите сиви очи. Беше забелязал свития в един ъгъл Ямайка.
	— Да, ще си тръгна веднага, защото иначе ще минат дни, преди да се отърва от ужасния обрив — съгласи се Хелън, сметнала, че е по-добре да приключи разговора за днес. — Ще сляза в двора и ще чакам каретата ти. Имам нужда от чист въздух. — Ей сега щеше да се разкиха отново. Тя грабна палтото си от леглото на Данте и се запъти с шумолящи поли към мъжа, облегнал се небрежно на перваза на камината. Не се тревожеше от факта, че е съвсем гол, само с една кърпа около хълбоците. Данте я наблюдаваше подигравателно.
	Хелън спря на сантиметри от него и пламъците на огъня осветиха изпълнените й с копнеж очи. Тя се надигна на пръсти и целуна полуотворената му уста. Макар че Данте не реагира, тя удължи целувката и се постара да вложи в нея истинска страст. После го удостои с премрежен поглед и се оттегли. Само тя знаеше какво й струваше подобно поведение.
	— За да ме помниш, скъпи — прошепна нежно тя, обърна се и закрачи гордо към вратата.
	Данте тъкмо закопчаваше ризата си, когато в стаята тихо влезе Хюстън Кърби. Лицето му сияеше от задоволство. В ръце стискаше излъсканите обувки на капитана.
	— Ямайка се появи точно навреме, Кърби — похвали го кратко Данте.
	— Благодаря ви, милорд — отвърна прислужникът. — Реших, че е необходимо да ускоря малко сбогуването на мадам. Прощавайте, че не я видях да влиза. Боя се, че напълно бях забравил счупеното резе.
	Данте хвърли развеселен поглед към грамадния котарак, който самодоволно се изтягаше пред камината. После се обърна към верния си слуга.
	— Не знам кой от двама ви е по-самодоволен.
	— Вероятно Ямайка, милорд — отговори Кърби. — Само преди малко омете цяла чиния пилешки дроб. А щом заговорихме за ядене, да ви сервирам ли вечерята? — попита той и започна да събира влажните кърпи. Сгъна ги грижливо, пъхна ги под мишница и зачака нарежданията на капитана.
	— Ще вечерям в кабинета, Кърби. Трябва да прегледам някои карти, за да освежа паметта си.
	— Сам ли ще вечеряте, милорд? — осведоми се по навик Кърби, макар че вече беше сложил масата.
	— Да, тази вечер ще бъда сам — отговори Данте, все още зает с разговора, който беше провел днес следобед с Берти Макей. Образът на Хелън Джордан вече се беше изличил от паметта му.
	— Значи ли това, че няма да играете карти, милорд? — продължи с въпросите Кърби.
	— Не, джентълмените ще дойдат в обичайния час. Пригответе още една-две бутилки портвайн. Помрой твърди, че последния път сме се отнесли нелюбезно към него. Казва, че нарочно сме изпили любимото му питие и сме го принудили да премине на бяло вино. Този човек е бъчва без дъно. Никога не съм го виждал пиян — засмя се Данте. Той изсуши косата си, сплете я на плитка и я завърза с черна кадифена панделка.
	След това взе машата и започна да рови в жаравата, дълбоко замислен. Дъждът отново заплющя по прозорците, но мислите на капитана бяха на стотици мили южно от Каролинските острови.
	— Чакам с нетърпение да излезем отново в морето, Кърби — промълви с копнеж той. Имаше чувството, че усеща под себе си люлеещата се палуба на „Морския дракон“. — Знаеш ли как ми се ще да обърна кормилото към Мердрако, към дома?
	— Да, капитане — отговори Кърби, но само той си знаеше дали споделя желанието на господаря си или не.
	Данте се обърна и изложи лице на хладния въздух, който влизаше от открехнатия прозорец. Усмивката му издаваше увереност.
	— Да, Кърби — прошепна едва чуто той, повтаряйки думите на дребния стюард. — След по-малко от месец „Морският дракон“ ще излезе отново в открито море.

	Реа Клер Доминик се събуди в абсолютен мрак. Трябваше да положи огромни усилия, за да повдигне натежалите си клепачи, но не видя светлина. Усети само студена, тъмна влага. Разтрепери се като лист и се уви в наметката си. Все още под въздействието на упойката, тя притисна здраво до себе си мекото кадифе и потърка вледенената си буза в топлата кожена яка. Когато зарови лице в мъхестата тъкан и вдъхна аромата на рози, който сякаш беше полепнал по нея, в съзнанието й изникна неясен образ на забулена жена.
	Внезапно разлюляване на кораба запрати Реа към дебелата напречна греда и болезненият й вик бе поет от безброй безлики гласове в мрака. Тя остана да лежи до стената и неестествената тишина наоколо й подсказа, че не е сама. Взря се с широко отворени очи в черната празнота и усети страха и отчаянието на хората, които бяха затворени като нея в междинната палуба.
	Когато осъзна къде се намира, в гърдите й се надигна страх, горчив като жлъчка. Острата миризма на сол и трюмна вода, смесена с вкиснатите остатъци от пристъпите на морска болест, нахлу в носа й и прогони мъглата от мозъка й, последната преграда пред ужасната действителност. Някъде високо над главата и се чуваше тежкото пъшкане на мачтите, които се превиваха под тежестта на издутите от вятъра платна.
	Реа застана на колене и се опита да се изправи, но корабът отново се разлюля и я запрати обратно на пода. Усети остра болка в коляното, раздвижи го внимателно и отново се уви в топлата наметка. Зъбите й тракаха от студ и ужас.
	Внезапно по кожата й се разля топлина и когато вдигна треперещата си ръка, пръстите й докоснаха горещите сълзи, които се стичаха по бузите й. Макар че устата й трепереше, тя успя да потисне напиращия отчаян стон. Все още размътеното й съзнание трескаво се опитваше да намери някакъв смисъл в случващото се с нея. От здраво стиснатите й устни се изтръгна само задавен хленч, когато си припомни началото на върволицата едно от друго по-ужасяващи събития.
	Беше излязла на езда с Франсис и братовчедите си… Не, каза си объркано тя, това беше вчера. Беше излязла на езда с Каролайн и Уесли. Да! Точно така! Припомни си, че бяха тръгнали към Стоун Хаус он дъ Хил. Искаше да види кученцата, които беше спасила, само че… само че така и не можа да стигне до фермата. Реа притисна с ледените връхчета на пръстите си болезнено пулсиращите си слепоочия. Някаква карета им беше препречила пътя.
	Спомни си как Уесли бе свален от коня и от гърлото й се изтръгна задавен писък. После се видя коленичила до припадналата Каролайн. Този спомен беше съвсем ясен, но какво беше станало после? Реа видя запътилия се право към нея непознат мъж в червен жакет и дъхът й спря. Беше се опитала да му избяга, но падна, а после… нищо повече не помнеше, освен задушаващата чернота, която я беше обгърнала, след като бяха натиснали в лицето й напоена с нещо ужасно кърпа. Някъде отгоре се чу оглушителен гръм и това припомни на Реа изстрела, които беше улучил Уесли. Графът беше мъртъв, тя беше почти сигурна в това. Никога нямаше да забрави неверието и болката, изписани по лицето му, когато се строполи от коня си и падна в калта. А какво ли е станало с Каролайн, запита се измъчено Реа. Може би бяха отвлекли и нея и в този момент тя също беше на борда на кораба. Девойката отново претърси мрака, макар и с двойнствени чувства. Ако Каролайн наистина беше доведена на кораба, дали беше в същото положение като нея?
	— Каролайн? — прошепна с надежда тя. Желанието да чуе познат глас надви неудоволствието да открие приятелката си в мрачния трюм на неизвестния кораб. — Каролайн?
	— Добре ли сте? — попита далечен женски глас.
	Реа толкова се изненада, че спря да диша. Не беше очаквала да получи отговор.
	— Каролайн? Наистина ли си ти? — прошепна дрезгаво тя.
	— Не. — Треперещият момичешки глас унищожи надеждите й. — Името ми е Алис. Алис Мередит — обясни безликият глас. — Толкова чаках да се събудите. Беше ме страх, че сте мъртва. — Момичето говореше с изненадваща сухота.
	Внезапно Реа избухна в смях и шумът отекна в ушите й като безумен кикот.
	— Не! — извика тя, чула шум от отдалечаващи се стъпки. — Моля те, не си отивай! Не съм полудяла, със сигурност не съм.
	— Но аз не си отивам — отговори момичето, което се беше представило като Алис Мередит. — Напротив, приближих се. Тук долу е толкова студено и тъмно. Сякаш лежа в гроба. — Страхът в непознатия глас събуди съчувствието на Реа и тя протегна колебливо ръка. Докосна се до мършаво рамо, треперещо от студ. Тънката наметка, в която се беше увила непознатата, не беше в състояние да я предпази от хапещия студ в трюма.
	— Искаш ли да споделиш моята наметка? Тя е подплатена с кожа и е много широка. Има достатъчно място и за двете ни — покани я без колебание Реа. Тя изпитваше силно съжаление към бедното момиче, освен това в никакъв случай не биваше да губи връзката с този човешки глас, дошъл от мрака. Стоновете на страдащите пасажери, примесени с ужасяващото свирене на вятъра в платната, звучаха като нечовешки рев и блъскаха като с чук по възбудените й сетива.
	— Винаги ме е било страх от тъмното — заговори внезапно Алис Мередит. — Баща ми беше добър човек, наистина. Позволяваше ми да оставям до леглото си запалена свещ. Понякога нямахме пари дори за ядене, но той не ми се караше за свещта. Той беше добър към всички хора, а за себе си не правеше нищо. Единственото, което си купуваше, бяха книги. Много обичаше книгите. А по-добре да си беше купил палто. Колко пъти му го казвах. Но той никога не се вслушваше в разумни съвети. Настина, втресе го и умря — завърши Алис толкова тихо, че Реа едва я чу.
	— Никого ли си нямаше, освен него?
	— Бяхме само двамата, татко и аз. Мама почина още преди години. Живеехме над дюкяна. Беше много приятно и удобно. Татко търгуваше с тютюн. Продавахме разни видове тютюн и емфие на най-видни лондонски господа. Имахме красиви кутийки за тютюн и още по изискани сребърни за емфието. Продавахме и лули, кремък и още какви ли не интересни неща. В магазинчето миришеше толкова хубаво. Често си седях зад тезгяха и вдъхвах дълбоко аромата на тютюн. Само че важните господа не искаха да си плащат, а татко не беше от хората, които ходят по къщите и си искат парите. А трябваше да го направи — въздъхна тъжно момичето. — Дълговете все растяха и растяха. Продадоха магазинчето, за да покрият дълговете му, а после адвокатът каза, че му дължа още пари, защото бил уредил въпроса с наследството. Каза ми да подпиша документа, който ми даде, иначе съм щяла да изгоня в кулата за длъжници — разказа с треперещ глас тя.
	— Какво си подписала? — попита съчувствено Реа, напълно забравила собствените си проблеми пред ужаса от тъжната съдба на непознатата.
	— Договор за служба — отговори Алис. — Не исках да подпиша, но какво можех да направя? Той беше един от най-добрите клиенти на татко. Винаги си плащаше сметките. Отведе ме при съдията, за да подпиша пред свидетели. Толкова ме беше страх — захълца тя. Още се разтреперваше, когато си припомнеше джентълмена в черно с бяла перука на главата, който рязко я беше попитал дали е съгласна да замине за колониите. После строго й беше разяснил, че трябва да пожертва свободата си и четири години да служи покорно на господаря си.
	— Той ми каза, че договорът е законен и ме задължава и че мога да се освободя само ако откупя свободата си от господаря. Мистър Пелпс потвърди, че нямам избор, и аз подписах. Той обеща да плати пътуването ми до колониите и да ми купи дрехи. Скъсаха хартията на две половини, аз получих едната, а капитанът другата. Скрила съм я на сигурно място — обясни тя и се потупа по гърдите. — Щом пристигнем в колониите, капитанът ще ме продаде на някой друг. Сигурно на търговец, защото вече съм работила като продавачка, но може и на семейство, което се нуждае от прислужница в кухнята. Макар че — продължи с копнеж тя — на мен по ми се ще да се занимавам с деца. Винаги съм искала да имам братя и сестри. Мисля, че животът ми ще бъде не по-лош от досегашния. Капитанът ще ми намери добро място — завърши тя и изпълнените с надежда думи още дълго отекваха в мрака.
	— И ще спечели добре — промърмори съвсем тихо Реа. Тя често беше чувала родителите си да говорят за тази система, която граничеше с робството. За нещастие не всеки продал свободата си попадаше на добър и великодушен господар, много повече бяха онези, които бяха принудени да влачат жалко, мизерно съществувание далеч от близките си.
	Реа смръщи чело и се замисли над онова, което й беше разказала Алис. Възнамеряваше да запознае капитана със собствената си съдба, но ако той беше в съюз с човека, който я бе отвлякъл, и беше замесен в нелегалната търговия с прислужници, от него надали можеше да се очаква съчувствие. Да, разкритието на самоличността й можеше да я изложи на още по-голяма опасност, защото капитанът щеше да се стресне до смърт от отмъщението на могъщия дук Кемъри. Внезапно Реа осъзна, че се намира в открито море, далеч от влиянието на братята си. Колко лесно можеше да й се случи нещо и никой никога нямаше да узнае какво е станало е нея. Тя нямаше представа колко от членовете на екипажа са замесени в отвличането й. Освен това човекът с червения жакет също може да е на борда.
	Не, реши Реа, водена от инстинкта си за оцеляване. Няма да разкрие пред похитителите си коя е. Нека първо стигнат целта на пътуването си, тогава щеше да преживее удовлетворението да ги види как пълзят в краката й и се молят за милост. Но имаше дълго да чакат. Те бяха убили Уесли Лотън и тя щеше да се погрижи престъпниците да си платят за стореното. Животът на един добър човек тежеше на съвестта им.
	Сигурно печалбата от тези мръсни сделки беше огромна, а рискът — минимален. Винаги се намираха непрактични мечтатели, които се надяваха, че в колониите ще заживеят по-добре, и бяха готови да се откажат за известно време от свободата си. Освен това килиите на Нюгейт бяха препълнени с улични крадци и неизправни длъжници, които с готовност се отправяха към колониите с надеждата да заличат миналото си. Този път обаче алчните за печалба негодници бяха извършили ужасна грешка. Никой човек, който имаше поне малко ум в главата си, не би се осмелил да отвлече дъщерята на могъщия дук Кемъри.
	О, да, каза си Реа и на лицето й изгря усмивка, ще почакам, за да ги видя как ще увиснат на бесилката за престъплението си. Сега обаче трябваше да помисли за това как ще издържи тежкото пътуване.
	— Къде отиваме? — попита тихо тя.
	— В някакъв град, който се казва Чарлзтаун. Казаха ми, че много приличал на Лондон — уведоми я Алис, която очевидно искаше да убеди и самата себе си, че не отива в някое диво, варварско място. — А вие за колко време сте подписали договор?
	— Нищо не съм подписала — отговори без заобикалки Реа. — Тук съм против волята си.
	Алис помълча малко.
	— Аха… Така си и помислих, като ви донесоха на борда толкова късно. После реших, че сте болна.
	— Бях упоена — обясни Реа. А после, когато се огледа в бездънния мрак и усети необуздания гняв на морето, което се блъскаше в крехкия корпус на кораба, смелостта внезапно я напусна. — Искам да узнаеш цялата ми история, Алис — продължи спокойно тя, сякаш вече се беше примирила, че този трюм може да стане неин гроб. — Искам да знаеш коя съм. Ако по някаква причина не доживея да видя края на това пътуване, искам един ден да разкажеш на семейството ми за случилото се с мен.
	— Какво се е случило с вас? — попита разтревожено Алис. — Не искам да пострадате. Моля ви, не говорете такива неща! — изплака тя и се сгуши до рамото на Реа.
	— Не съм казала, че ще ме сполети нещо лошо, но по-добре е някой да знае коя съм и каква е била съдбата ми. — Реа се стараеше да говори убедително, но зъбите й тракаха с такава сила, че едва произнасяше думите. — Чуй ме, Алис. Аз искам да се върна в къщи не по-малко от теб. Не искам да умра. Отвлякоха ме, а имам семейство, което много обичам. Знам, че близките ми са обезумели от страх, защото не знаят къде съм и дали съм жива.
	— Та аз не знам дори името ви — рече Алис, трогната от болката в гласа на новата си приятелка. — Нека чуя историята ви, моля!
	— Казвам се Реа. Лейди Реа Клер Доминик — заговори Реа и името й прозвуча странно утешително в мрака.
	— Лейди? — Гласът на Алис пресекна от вълнение. — Майчице! Истина ли е това? Вие сте истинска лейди? Никога не съм виждала изискани дами, само веднъж в магазинчето ни влезе лорд. И вашият баща ли е лорд? — пошепна смаяно тя.
	— Да, Алис. Баща ми е дук Кемъри — отговори Реа, изненадана от вълнението на момичето.
	— О! — проговори почтително Алис. Титлата беше повече от впечатляваща. — Значи майка ви е дукеса? Обзалагам се, че имате цял куп братя и сестри, а? Сигурно живеете в грамадна къща, може би дори в дворец? Имате и прислуга, а на прозорците висял тежки копринени завеси — зашепна замечтано тя. — Колко ли красиви дрехи носите, милейди, и в каква ли стая спите… А имате ли… — Тя се стресна и изпищя, когато корабът внезапно се наклони настрана.
	Уплашените викове на момичетата заглъхнаха в оглушителния рев на морето и трясъка на чупещи се стъкла, когато част от въжетата на товара се разкъсаха и из трюма се затъркаляха бъчви и сандъци, оставяйки зад себе си големи опустошения. Реа се озова чак в другия край на помещението и падна право върху пищящата Алис. Двете се блъснаха във водонепроницаемата преграда и дълго лежаха неподвижни.
	— О-ох, ударих си главата! — простена Алис и започна да опипва около себе си за Реа. — Ей, къде сте? Всичко наред ли е?
	Реа се беше свила на кълбо до преградата, скрила лице в ръцете си, и се бранеше срещу връхлитащото я гадене. Усещаше как удареното й чело отича и отчаяно се опитваше да остане в съзнание.
	— Само да можех да изляза на чист въздух — протака тя. Направи отчаян опит да се изправи, блъсна се в Алис, която най-после беше намерила приятелката си, и загърна и двете с топлата наметка.
	— Къде сте тръгнали? — попита Алис. — Нали няма да ме оставите сама? О, милейди, моля ви! Какво ще правите? Седнете, моля ви! — изплака момичето. — Няма къде да отидете.
	— Искам на палубата — прошепна Реа. — Имам нужда от въздух.
	— Не може, милейди. Мъжете са запушиш люковете. Никой не бива да се качва на палубата, преди да е минала бурята. А аз чух, че по това време на годината над Атлантическия океан непрекъснато бунтуват бури — обясни Алис. Но това не беше утеха за Реа, която не можеше да си представи, че ще остане безкрайно дълго под палубата, разбира се, в случай, че корабът оцелееше в бурите.
	Ако можеше да знае колко основателни са страховете й, младата девойка вероятно щеше да загуби цялата си надежда. Много скоро тя престана да брои дните, които беше прекарала затворена в леденостудения трюм, но не престана да се пита дали някога ще вади слънчевата светлина.
	Добре, че беше решила да не влиза в открит сблъсък с капитана на „Лондон лейди“, защото изобщо не й бе дадена възможност да го види. Видя само няколко моряци, заети по вахтите, които скъсяваха или опъваха платната, докато корабът се бореше с мъртвото вълнение и гредите скърцаха под напора на бурята. Един вонящ на ром корабен лекар, който беше и готвач, посещаваше от време на време затворниците в трюма, но оставаше само толкова, колкото да се увери, че болните още дишат.
	Храната се състоеше от слаб чай, вмирисана херинга, картофи и овесено брашно и също не допринасяше да се подобри жалкото състояние на пасажерите от междинната палуба.
	Бъдещите жители на колонните не знаеха кога е ден и кога — нощ, очите им не виждаха светлина, телата им не усещаха топлина, часовете минаваха еднообразно.
	Ала най-черният от всички черни дни за Реа Клер дойде, когато разбра, че е загубила пръстена си. Един ден разтъркваше ръцете си, за да им вдъхне малко живот, и внезапно забеляза, че пръстът й е празен. Загубата на една толкова ценна лична собственост — пръстена, който бе получила от родителите си за седемнадесетия си рожден ден, — не можеше да бъде преодоляна толкова лесно. Тя се бе примирила със студа, който хапеше тялото й, с отвратителната храна, която трябваше да поглъща, за да преживее, дори с най-страшния враг — със своите собствени страхове. Но тази последна загуба едва не угаси малката искрица надежда, която все още мъждукаше в душата й — нищожна част от предишния й плам.
	Ден след ден тя седеше с безучастно изражение и тъжни очи и понасяше без болка спазматичното треперене на крайниците си. Костюмът за езда й беше станал твърде голям, разкошната златна коса висеше на мазни кичури чак до талията. Странно, но именно малката Алис Мередит с възторжените си мечтания за великолепния господарски дом на Кемъри успя да върне Реа Клер Доминик в царството на живите.
	В началото Реа дори не чуваше упоритите молби на момичето да му разкаже за живота в Кемъри. Безкрайните въпроси, които непрекъснато смущаваха апатията и, я измъчваха. Но Алис беше упорита и в края на краищата Реа се предаде и реши да задоволи ненаситното любопитство на приятелката си за дук и дукеса Кемъри, за Франсис, Робин и близнаците. Реа разказваше за братовчедите си и за леля Мери, която имаше дарбата да предвижда бъдещето, за вуйчото, който живееше в старинен дворец в далечна Шотландия, за Батърик, мисис Пийчъм и стария Мейсън. Описваше всяка стая на Кемъри. Обикаляше заедно с Алис по коридорите на голямата къща, отваряше тежките резбовани врати и поздравяваше хората по стаите. Никога досега не беше имала толкова внимателна и възхитена слушателка като Алис Мередит.
	Канфийлд с вечната си припряност, Роули и знанията й за билки и лечебни отвари, понито на Робин, наречено Шопитий, мистър Ормеби и манията му да организира представления по пиеси на Шекспир оживяха в спомените на Реа. Младото момиче вече беше в състояние да се пребори с изкусителния сън на смъртта. Беше престанало да се чувства само. Компанията на спомените го съживи.
	Между двете девойки от различни обществени класи възникна тясна връзка и тъй като приятелството им се бе зародило в такива тежки условия, то стана силно и непобедимо. Макар че в затвора им беше тъмно като в рог и ако се срещнеха на улицата, двете надали щяха да се познаят.
	Бяха много изненадани, когато един ден се изправиха една срещу друга на палубата и можаха да се погледнат. Ако имаше подръка огледало. Реа изобщо нямаше да се познае. Продължилите месеци лишения бяха казали тежката си дума. Някогашното меко закръглено лице с форма на сърце сега беше с изпъкнали скули, трескаво блестящите й виолетови очи изглеждаха твърде големи за слабото лице. Розовият тен беше почти прозрачен, кожата се опъваше над крехките лицеви кости.
	След като не можеше да направи нищо срещу загубата на тегло, тя бе решила поне да среши малко косата си. Въпреки че се чувстваше като току-що излязла от лудницата, това не беше причина да не подобри поне малко външния си вид. Не понасяше коси, които висяха по раменете на мръсни кичури. Алис й зае четка и гребен, които носеше в малката си торбичка дрехи, и Реа успя да сплете косата си на дебела плитка, която стигаше почти до хълбоците й.
	Младата девойка се взираше в меките сини очи на приятелката си и откриваше в тях сродна душа. На лицето на Алис грееше плаха усмивка. Тя беше едро, мършаво момиче, което и при най-добро желание не можеше да бъде наречено красиво, особено сега, когато сламенорусата й коса не беше мита от месеци и се спускаше на мазни къдрици покрай отслабналото лице. Реа можеше да си представи, че при нормални обстоятелства изпъстреното с лунички лице на Алис излъчва добродушие и свежест. Чипото носле я правеше да изглежда по-млада от петнадесетте си години.
	— Ау! Виждали ли сте някога толкова вода, милейди? — извика Алис и очите й се разшириха от учудване, като видя безкрайната синева на океана и белите гребени на вълните, обкръжили „Лондон лейди“. — Не вярвах, че морето е толкова голямо — продължи страхливо тя. После вдигна поглед към високите мачти, които се люлее ха застрашително в наситения с влага въздух, и лицето й позеленя. Морето и днес беше развълнувано.
	Солената морска пяна помилва лицето на Реа и тя с наслада вдиша поглед към небето. Слънцето беше само бледа сянка, но сребърносивото небе беше по-добро от черния мрак в трюма. Студеният вятър я освежаваше. Вонята долу беше станала непоносима и със сигурност щеше да доубие онези, които бяха твърде болни, за да се качат на палубата.
	Реа усети как сърцето й заби силно от вълнение. Морякът на мачтата изкрещя, че е видял земя, а това означаваше, че безкрайното пътуване най-после ще свърши. Тя отдавна бе престанала да брои дните. Взря се напрегнато в далечните очертания на планински върхове и едва потисна тържествуващия си вик. Беше оцеляла! Много скоро щеше да поеме пътя към дома.
	Внезапно някой я потупа по рамото и Реа се обърна изненадано. Някакъв непознат измери с пренебрежителен поглед измършавялото й лице. На ръст беше колкото нея и имаше червеникава коса, която стърчеше на всички страни. Светлокафявите му очи я преценяваха толкова внимателно, че й напомняше за лисица, която претърсва терена си.
	— Пътуването не ти се е отразило особено добре, но това важи за повечето хора в междинната палуба. Жалко, защото когато те донесох на борда, беше истинска красавица — отбеляза сухо Даниел Люис Той разбираше, че цената й е паднала, и разочарованието му беше очевадно. — Е, все още си красиво малко момиченце. Тъничка си, но като те поохраним и ти набавим някоя и друга чиста дрешка, ще ни донесеш добра сумичка — ухили се той, зарадван, че „Лондон лейди“ е на път към Каролинските острови и много скоро кесията му ще се напълни с лъскави сребърни монети.
	Той огледа още веднъж младото момиче и за кой ли път се убеди, че пътниците към колониите имат голяма полза от преживените по пътя страдания. Натикани в мрака на междинната палуба, предоставени на жалката си участ, в края на пътуването те бяха сплашени и покорни. Единствената трудност, която обаче лесно се преодоляваше, беше съпротивата им при подписването на наемните договори, които легализираха извършените сделки. Даниел Люис се ухили — това дребно момиченце нямаше да му създаде толкова трудности, колкото можеха да се очакват от силните млади мъже, които се качваха на борда пияни до козирката. Когато въздействието на алкохола отслабнеше и те откриеха, че са изгубили свободата си, ставаше опасно да се доближиш до тях.
	— Да, да, знам, че гориш от нетърпение да слезеш от този кораб, но преди това трябва да подпишеш няколко документа — започна с любезна усмивка Даниел Люис. — Така ще имаш възможност скоро да стъпиш на сушата. — Той се ухили широко и разпери ръце. — Няма да ми създаваш ядове, нали?
	— Нищо няма да подпиша — отговори Реа и очите й блеснаха от гняв.
	— Аха, разбирам. Ти не можеш да напишеш името си, нали? — изсмя се мъжът, разбрал погрешено поведението й. — Слушай, сега ще ти прочета какво пише в документа.
	— Боя се, че не ме разбрахте, мистър, който и да сте вие — отговори сухо Реа и самоувереността й нарасна. Най-после стоеше лице в лице с похитителя си. — Нямам никакво намерение да подписвам каквото и да било. Нямам намерение и да се възползвам от услугите ви, за да сляза от борда. Този път допуснахте ужасна грешка, мистър Фокс — уведоми го тържествуващо тя.
	За момент Даниел Люис загуби ума и дума. Това момиче се изразяваше толкова изискано, проявяваше нечувана дързост! Като погледна младото същество, вдигнало гордо глава, с устремен в лицето му презрителен поглед, в сърцето му се надигнаха неясни съмнения. Въпреки жалкия си вид тя притежаваше достойнство, което го засрамваше и му напомняше за най-висшата класа на лондонското общество, която се обличаше в кадифе, коприна и сатен и можеше само с едно презрително движение на ветрило да го прати на бесилката.
	— Нямам представа за какъв мистър Фокс говориш, моето име е друго — обясни бързо той. — Казвам се Даниел Люис, надзирател на товара на „Лондон лейди“. А сега бих искал да ми кажеш коя си ти — продължи ядосано той, знаейки още преди момичето да отвори устата си, че най-лошите му опасения са се потвърдили.
	— Аз съм лейди Реа Клер Доминик, дъщеря на дук и дукеса Кемъри. А вие, мистър Фокс — отговори твърдо младото момиче и със задоволство отбеляза страха, пропълзял по лисичото му лице, — вие сте забъркан в отвличане и убийство.
	Като чу тази обвинителна реч, Даниел Люис съвсем се обърка.
	— Убийство! — изкрещя задавено той. — Не знам нищо за някакво си убийство. — Гласът му се понижи още повече, очите му страхливо претърсваха палубата. — Не съм се провинил в нищо, уверявам ви и не обичам, когато ме обвиняват в, в… — Думата не искаше да излезе през устните му.
	— Когато необосновано ви обвиняват в съучастие в убийство — помогна му любезно Реа.
	— Така е, милейди. Ако наистина сте тази, за която се представяте, ще ме разберете — промърмори Даниел Люис. — Не знам нищо, освен че задълженията ми са да надзиравам товара на „Лондон лени“.
	— Той беше човекът, който ви донесе на борда — включи се в разговора Алис. — Вие бяхте в безсъзнание и той ви хвърли долу при нас, така че сигурно знае нещо — прибави тя и стреснато отскочи назад, когато Даниел гневно я изгледа.
	— Да, за мен ще бъде много интересно да узная кой е бил джентълменът, който простреля граф Рендейл и ме отвлече от дома ми — отбеляза Реа и лицето на мъжа побеля като платно.
	На палубата беше хладно, но Даниел Люис усети как от всичките му пори избликна пот. Той се опита да се овладее и прокле ядно Едуард Уолтъм, който го беше въвлякъл в едно ужасно престъпление. Онзи негодник беше убил не кого да е, а един истински граф. Бог да ми е на помощ, май лошо ми се пише, помисли си уплашено той и започна да търси изход от положението, в което беше изпаднал. Само да можеше да спаси собствената си кожа, с готовност щеше да уведоми властите за Теди Уолтъм. А що се отнасяше до него — той можеше да бъде обвинен единствено в нелегално транспортиране на прислужник до континента. Това не беше обвинение, заради което можеха да те обесят!
	Той огледа внимателно младото момиче. Тясното му лице беше хлътнало и посивяло, студеният вятър развяваше богато подплатената наметка. Дъщерята на дук Кемъри — това беше повече от лошо.
	— Най-добре ще бъде да поговорите с капитана — предложи колебливо той. — С това, разбира се, не искам да кажа, че съм ви повярвал. Но ако все пак сте казали истината… Не искам баща ви да помисли, че съм се отнесъл зле с дъщеря му — заекна с измъчена усмивка той. Обърна се и затърси по палубата добре познатата фигура на капитана си. — Изчакайте ме тук, докато го открия — предложи след малко той и тръгна да си върви, но Реа го улови за ръкава.
	— Смятам веднага да поговоря с капитана ви, мистър Люис — проговори тихо, но решително тя. Не биваше да изпуска този мъж от очи. Дори ако той не беше човекът, застрелял граф Рендейл, вероятно беше съучастник в отвличането й.
	— Както желаете, милейди — отзова се саркастично той. — Оттук, моля.
	— Ела с мен, Алис — извика Реа и повлече след себе си смутеното момиче.
	— Само вие, никой друг — възрази ядно Даниел Люис хвърли зъл поглед към простодушното момиче и добави: — О, може би тя е самата кралица. Историята й ще бъде също така невероятна като тази, че вие сте дъщеря на дук Кемъри. И двете се страхувате от колониите, това е. Готов съм да забравя какво ми казахте, ако се съгласите да подпишете договора за служба. Няма да ви се сърдя — заяви великодушно той, опитвайки се да постите някакво примирие. Но само един поглед към упорито вирнатата брадичка на момичето беше достатъчен, за да разбере, че предложението му се отхвърля.
	— Алис ще дойде с мен — настоя Реа, без да обръща внимание на опита му да сключат мир. — Отведете ме при капитана или ще се разкрещя така, че такелажът ще падне на главата ви.
	— Е, може и да съм се излъгал — предаде се Даниел Люис. — Последвайте ме.
	— Къде отиваме? — попита изненадано Реа, когато надзирателят се запъти към стълбичката за каютите.
	— Капитанът не е на палубата. Вероятно е слязъл в каютата си. Ще говорите ли с него или не? — попита нетърпеливо Даниел Люис, опитвайки се да изглежда равнодушен.
	Реа стисна здраво зъби и се запъти към полутъмния коридор. Разумът й се противеше на представата, че ще се върне в ада на междинната палуба. Ускори крачките си и последва Даниел Люис до затворената врата, пред която изчака търпеливо, докато той чукаше. Някакъв глас му извика да влезе и Реа се въоръжи с цялата си смелост, за да се изправи пред мъжа, за когото не знаеше приятел ли е или враг.
	Капитан Бенджамин Хаскел изгледа неприветливо натрапниците, а когато позна служителя си, изражението му стана още по-мрачно.
	— Какво има? — попита рязко той. — Какво искате, мистър Люис? Не обичам, когато ме търсят в кабината ми, докато си почивам. Защо сте довели тук тези хора? — попита той и изслуша нетърпеливо хленчещите обяснения на помощника си. — Искаш да говориш с мен ли, момиче? Защо? Отговаряй бързо, преди да съм загубил търпение — заповяда той и тъмните му очи се впиха пронизващо в лицето й. Ала когато отговори на погледа му, тя откри несигурността зад каменната маска.
	Капитанът изглежда усети, че момичето го е прозряло, и се надигна. Беше много висок мъж, истински великан. Гръдният му кош беше широк и твърд и макар че ръцете му висяха отпуснати, Реа отлично си представи как смъртоносно са се впили в шията на някой нещастник.
	— Какво има? Да не си онемяла? — попита сърдито капитанът. Реа почака още малко, за да овладее гнева си. Никой не се беше осмелявал да разговаря така непочтително с нея.
	— Не, сър, не съм онемяла. Разбирам ви много добре и не е нужно да крещите с все сила. Не съм свикнала да се отнасят с мен толкова грубо. Освен това — продължи тя и хвърли многозначителен поглед към Даниел Люис, — никога не съм била отвличана, нито съм ставала свидетел на убийство или съм пребивавала на кораб, който е същински затвор. Затова ще ми простите, ако съм загубила дар слово след всичко онова, което трябваше да преживея.
	При този спокоен отговор гневът на капитан Хаскел мигновено се изпари. Това момиче не позволяваше никой да го сплаши.
	— Прощавайте — отговори просто той. — Не ме преценихте правилно. Мога ли да узная името ви?
	Реа преглътна страха си. Нямаше представа как този мъж, който ръмжеше като разярена мечка, ще реагира на разкритието й.
	— Аз съм лейди Реа Клер Доминик, дъщеря на дук и дукеса Кемъри. И ако вие, сър, сте човек на честта, ще ме защитите от тази жалка твар, която ме доведе при вас — отговори с тежест тя и посочи Даниел Люис.
	Капитан Хаскел вдигна учудено гъстите си черни вежди и тъмните му очи засвяткаха от злобно задоволство.
	— Добре казано. Какво ще кажете в своя защита, мистър Люис? Ако не се лъжа, младата дама ви обвини, че сте я отвлекли.
	— Не е така, капитане. Нямам нищо общо с това отвличане. Нямам представа откъде идва момичето, честно. Един мъж ме срещна на доковете и ми поиска двеста фунта, за да ми я даде. Нали знаете, аз не съм от хората, които си търсят белята, но нямам нищо против да получа няколко фунта допълнително. Казах си, че е по-добре да я взема на борда на „Лондон лейди“, отколкото онзи да я хвърли в Темза. Би трябвало да ми благодарите за това, което направих — повиши глас той. — Освен това мисля, че малката лъже. За бога, нима има някой толкова луд, че да отвлече дъщеря на дук? По дяволите! Аз поне никога не бих извършил такава дивотия — заяви той и направи жалък опит да се усмихне. — Може пък да е била метреса на някой важен господин и той да я е захвърлил.
	— Стига, мистър Люис! — изрева капитанът. — Вярно ли е, че лейди Реа Клер Доминик не е подписала договор за работа? Тя е била доведена на борда на моя кораб против волята си, нали? Вие май не треперите особено за мръсната си кожа, а, мистър Люис? — попита капитан Хаскел и усмивката му накара Реа да настръхне. Този човек не се беше оставил да го заблудят с празни приказки, макар че обясненията на Даниел Люис звучаха наистина достоверно.
	— Наблюдавах ви много внимателно, мистър Люис — продължи възбудено капитанът, очевидно зарадван от неловкото положение, в което беше изпаднал служителят му. — Дори имам документи за няколко от най-интересните ви сделки и трябва да кажа, че досието ви постоянно набъбва. Сега обаче — заяви той и хвърли тържествуващ поглед към Реа, — сега вече имам свидетелка. И ако тя наистина е дъщеря на дук Кемъри, човек, за когото съм слушал какви ли не истории, това означава, че много скоро ще увиснете на бесилката.
	Невярващият поглед на Даниел Люис беше направо смешен. Очевидно досега беше подценявал стария морски вълк. Крадливият му поглед претърси всички ъгълчета на каютата, за да открие евентуалното скривалище на документите.
	— Не разбирам за какво говорите — блъфира той.
	— О, повече от ясно е, че разбирате, мистър Люис — отговори капитанът и тъмните му очи запламтяха. — Толкова ви е страх, че едва се държите на краката си. Ще ви кажа някои неща, за да се успокоите. Знам за младото момиче, което сте довели против волята му на борда и което сте изнасилили, преди да се опитате да го принудите да подпише договора за служба в колониите. Но не сте очаквали такава сила на характера у едно младо момиче, нали? За съжаление нещастницата не е имала толкова късмет, колкото младата дама тук, и не е успяла да стигне до мен. Намерила е друг изход, нали? Скочила е във водата насред Атлантика, нали? Смъртта й тежи на вашата съвест, мистър Люис, но аз няма да се успокоя, преди да ви видя на бесилката — обеща тържествено капитан Хаскел.
	Реа наблюдаваше обезпокоено схватката между двамата мъже. Скоро й стана ясно, че не тя е решаващата причина за тази пуснала дълбоки корени вражда. Двамата се ненавиждаха много отдавна, а тя беше само поводът за днешния сблъсък.
	Алис също усети нарастващото напрежение и се приближи до Реа, без да изпуска от очи двамата мъже. Даже се залови за лакътя на приятелката си, за по-сигурно.
	— Преди това обаче ще ви пратя в ада, капитан Бенджамин Хаскел — изсъска Даниел Люис. — И тъй като ще стигнете пръв там, запазете ми някое добро място. Цялата ми вина е, че проявих алчност. Вярно е, аз я донесох на борда, но тя беше в безсъзнание, значи не е било против волята й. Исках да спечеля нещо допълнително, а това не е подсъдно, нали? Можех да получа за нея цели сто фунта. В колониите не се срещат често красиви лица. Познавам доста джентълмени, които е удоволствие ще я приберат да им топли леглото. Аз също не бих имал нещо против да я опитам, сър — завърши той и хвърли похотлив поглед към Реа.
	— Излезте оттук, Люис! — заповяда вбесено капитанът. — Аз съм капитан на този кораб и имам достатъчно сила, за да ви одера кожата. И повярвайте ми, ще го направя с удоволствие.
	— Тъй вярно, капитане — отговори презрително Даниел Люис и се запъти към вратата. — Ще видим кой ще спечели този рунд — прибави злобно той. После се обърна към Реа и Алис, поклони се и проговори подигравателно: — Дами…
	— Искам да се извиня за тази свиня — промълви капитан Хаскел и в очите му отново засвятка гняв. — Мисля, че е най-добре да останете в каютата ми, лейди Реа Клер. Щом хвърлим котва, аз лично ще ви придружа на сушата и ще ви представя на компетентните власти. Смятам, че няма да се уплашите да повторите историята си пред тях, нали? Надявам се, че онова, което ми разказахте, не е било само хитрост, за да прикриете някои недискретни постъпки в миналото си? Вижте, аз вярвам, че наистина сте била отвлечена — заяви категорично капитан Хаскел. — Простете, ако говоря така открито, но ако сте някоя лондонска проститутка, съдът дори няма да ви обърне внимание. Господата ще сметнат, че сте си получили заслуженото, а мен ще нарекат глупак, че съм ви повярвал. Предупреждавам ви, момиче: ако лъжете, ще се сдобиете с един смъртен неприятел.
	— Бъдете уверен, че съм ви казала истинското си име, капитане. Няма да се поколебая да го повторя и пред съда — отговори Реа и безстрашният й поглед беше повече от убедителен.
	Капитан Хаскел кимна и отправи пронизваш поглед към Алис, която плахо стоеше до Реа.
	— Коя е тази? Още един принудителен пасажер на борда на „Лондон лейди“?
	— Не — побърза да отговори Реа, усетила как треперещите пръсти на момичето се впиха в ръката й. — Тя е подписала договор за служба, но аз много искам да откупя свободата й от вас. Знам, че ви дължи пари за пътуването. Станахме приятелки и нямам намерение да я предоставя на произвола на някой непознат.
	Бенджамин Хаскел потърка кръвясалите си очи с голямата си ръка. Когато отново погледна Реа, в зениците му пламтеше гняв.
	— Бях забравил, че на света съществуват хора като вас. Вие ми навявате болезнени спомени, лейди Реа Клер, и аз не мога да ви го простя. Искам да изтрия от паметта си онази красива, мека жена, която толкова приличаше на вас. А вие отново ми напомнихте мъката ми изпъшка гневно той, после с внезапно движение блъсна един стол настрана — с такава сила, че Реа и Алис неволно се отдръпнаха назад.
	Очите на капитан Хаскет потъмняха. Не искаше да уплаши двете момичета, които бяха потърсили защитата му.
	— Никога не бих ви причинил зло, деца. Нима не го разбирате? Мина толкова време, откакто за последен път бях мил и добър, че… — прошепна съкрушено той и погледна огромните си ръце. — Останете в каютата ми — нареди рязко той и лицето му се превърна в обичайната мрачна маска. Не остана нито следа от нежността, която го беше огряла.
	— Капитане! — извика Реа, изнервена от възцарилата се тишина. — Ще се погрижите ли да ни свалите на сушата? Нали няма да му позволите да ни стори зло?
	Усмивката на капитана беше странна.
	— Обещавам, че ще бъда тук и ще ви защитавам. Давам ви думата си. — После се обърна и излезе навън.
	— Господи, какви хора! — пошепна възбудено Алис. — Уплашиха ме до смърт.
	Реа захапа нервно долната си устна и заприлича досущ на дукесата, когато размисляше нещо. След малко рече:
	— Имам чувството, че нещо не е наред, но какво?
	— Ще ми се летя ви Мери да беше тук — усмихна се засрамено Алис, която много искаше да се запознае с надарената с ясновидство дама. После се сети за нещо и продължи развълнувано: — Не съм очаквала да поискате свободата ми от капитана, милейди, наистина не.
	— Така искам, Алис, и това стига — отговори й с обич Реа.
	— Наистина ли ще ме вземете в Кемъри? — опита колебливо момичето, което не беше свикнало с толкова великодушие.
	— Да, всяка дума беше казана сериозно — успокои я Реа и Алис въздъхна облекчено. — Трябва да заема пари от някого, но няма да замина за Англия без теб — обеща твърдо тя. После придърпа един стол и седна, защото треперещите й крака отказваха да я държат. Не знаеха колко часа бяха прекарали в безмълвно очакване, защото много скоро ресниците им натежаха и двете момичета потънаха в дълбок сън без сънища. Реа се събуди внезапно и уплашено проследи как вратата се отваря бавно и безшумно. Надигна се, все още замаяна, и видя със замъглени от съня очи капитан Хаскел да спи на масата до преобърната бутилка с уиски. Бутилката беше празна. Очевидно цялото и съдържание се беше изляло в гърлото на заспалия мъж. Дъхът му вонеше на алкохол.
	Реа се обърна рязко и видя Алис, която се беше разположила удобно в койката на капитана. Видя и червенокосата глава на Даниел Люис, който в този миг надникна през вратата.
	— Капитане! Капитане, събудете се! — изкрещя Реа, когато похитителят й нахлу в каютата, следван от още един моряк.
	— Никой няма да ви чуе, милейди — отбеляза злобно надзирателят на товара. — Капитанът е толкова пиян, че не може да се помръдне.
	Като видя ухиленото му лице, сърцето й направи огромен скок. Но още по-страшен беше пистолетът в ръката му.
	— О, да, на ваше място и аз щях да се уплаша — изсъска Даниел Люис и тръгна към нея. — Бедният капитан — промърмори той без следа от съжаление. — По всичко личи, че не е в състояние да се откаже от пиенето. Докато сме в морето, всичко върви добре, но щом хвърлим котва, започва да го мъчи жажда. Откакто жена му и дъщеря му умряха от сипаница, и то в негово отсъствие, вече не е същият. Преди беше много изискан джентълмен. Обещал на семейството си да си бъде в къщи, когато жена му роди второто си дете, но не успял да стигне навреме — обясни Даниел Люис и смушка капитана в ребрата с дулото на пистолета. — Не, той вече няма да ни създава трудности. Даже няма да си спомни красивото ви лице, милейди — заключи с коварна усмивка той.
	— Аз и приятелят ми обаче ще ви запомним задълго.
	— Какво смятате да правите? — попита Реа. Знаеше, че няма смисъл да моли за милост. В погледа на негодника се четеше твърда решителност.
	— Всичко по реда си — отговори той и посочи спящата Алис.
	— Какво ще правите с нея? Тя не ви е сторила нищо лошо — извика Реа и изтича при приятелката си. Другият мъж стисна Алис за рамото и я издърпа да стане.
	— Милейди! — изплака стреснато момичето.
	— Веднага я пуснете!
	— Ох! — изрева мъжът, когато острият ток на Реа го изрита в пищяла.
	Алис се изтръгна от ръцете му, хвърли се в ръцете на Реа и се вкопчи в нея с цялата си сила.
	— Лейди Реа Клер! Какво става? Къде е капитанът? — изпищя тя, когато две груби ръце я сграбчиха за кръста и я дръпнаха с все сила.
	— Моля ви, не му позволявайте да ме отведе! — извика тя, зарита е крака и се залови здраво за врата на Реа.
	Все пак мъжът успя да я откъсне и я вдигна във въздуха. Реа се опита да й се притече на помощ, но Даниел Люис я задържа. Съпротивата беше безсмислена.
	— Алис! Алис! — Ужасеното лице на Реа беше последното, което видя нещастното момиче, докато го мъкнеха към вратата.
	— Лейди Реа Клер! Лейди Реа Клер! Моля ви, не им позволявайте да ме отведат!
	Реа не издържа на отчаяния вик за помощ и се отпусна безсилно в мъжките ръце, които я стискаха здраво. Тя изхълца и обвинително погледна спящия капитан.
	— Вие обещахте — прошепнаха треперещите й устни. — Обещахте да ни пазете.
	Даниел Люис я повлече през стаята. Ръката му я стискаше като в железни клещи. Без да я пуска, той започна да претърсва шкафовете, чекмеджетата и между чаршафите на койката. Книги и карти падаха с трясък на пода.
	— Какво ще правите с Алис? В междинната палуба ли я отведохте? — попита Реа, когато мъжът спря за момент и затърси с очи някое непроверено място.
	— Ще я продадем, милейди — изсмя се Даниел Люис. — Вече сме в Чарлзтаун.
	И веднъж Реа усети, че корабът не се люлее. Вятърът вече не виеше в мачтите, вълните не се разбиваха в корпуса. Чуваше се само тихо плискане, приливът меко тласкаше кораба към дървения кей.
	Докато тя беше спала, „Лондон лейди“ беше хвърлил котва в пристанището. Ако капитанът не се беше напил до безсъзнание, сега щеше да бъде свободна. Реа впи поглед в лицето на Даниел Люис и потрепери от бруталното безучастие, което се четеше в очите му. Този човек искаше смъртта й!
	— Какво ще правите? — попита отново тя, решена да узнае каква съдба я очаква.
	— Страх те е, нали? — изсмя се отново мъжът и стисна по-здраво китката й, докато болката стана непоносима. — Ето как виждам нещата аз: капитанът ви е довел в каютата си, за да се позабавлява с вас, а когато се е напил, е приложил насилие. Носи му се слава на жесток човек, и то е право. Една нощ изпотроши цяла кръчма, съвсем сам. Никой няма да се изненада, като чуе за трагедията — предрече със самодоволна усмивка Даниел Люис. — Вие ще грабнете пистолета му, за да се защитите, но той няма да се вразуми, така че ще се наложи да го убиете. А после толкова ще се уплашите от последствията, че ще скочите през борда — заключи развеселено той.
	— Не! — изплака Реа и направи опит да се изтръгне от ръцете му. Без да се трогва от усилията й, Даниел Люис я повлече към масата.
	— Знаеш ли откога чакам да ти забия един куршум в главата — изсъска той, присви очи и се прицели в слепоочието на капитана. Ала не успя да натисне спусъка, защото ръката на Бенджамин Хаскел се стрелна като светкавица и стисна котката му в смъртоносна хватка. Люис изкрещя уплашено и викът му се примеси с този на Реа. Тя видя тъмните очи на капитана и умолителния поглед, който я прониза, и отскочи назад. В този момент Даниел Люис я пусна.
	— Бягай, малката, бягай! — изрева капитан Хаскел и се изправи, олюлявайки се. Даниел Люис стоеше като втрещен. Пистолетът падна на пода между двамата.
	Реа стоеше като вцепенена. Пред очите й се разиграваше борба на живот и смърт. Ако не беше толкова пиян, капитанът бързо щеше да я реши в своя полза, но той се движеше бавно, главата му беше замаяна. За разлика от него, Даниел Люис знаеше, че се бие за живота си и че всяка грешка може да бъде смъртоносна.
	Най-после Реа се овладя и хукна към вратата. На прага се обърна и хвърли последен отчаян поглед към капитана. В този миг се случи невероятното. Грамадният мъж се препъна, силното му тяло се олюля. Люис се промъкна отстрана и успя да сграбчи пистолета, преди Хаскел отново да е уловил ръката му. Надзирателят знаеше, че му остават само няколко секунди. Обърна се рязко и стреля в гърдите на капитана си.
	Реа видя достатъчно. Трябваше веднага да избяга от убиеца. Хукна като подгонена нагоре по стълбата и изби таблата от ръцете на корабния лекар, който тъкмо се беше запътил да нагледа капитана си. Без да се огледа, тя продължи пътя си и изскочи на дока. Няколко моряци, които се мотаеха без работа, я изгледаха любопитно. Дори извикаха нещо подире й, но думите им заглъхнаха в дрезгав смях. Ала само след миг екна викът, от който Реа се страхуваше до смърт. „Убийца! Убийца!“ Тя продължи безумното си бягство по доковете, чувайки стъпки зад гърба си, чувайки пронизителният глас на Даниел Люис да насъсква хората, тръгнали да я преследват.
	— Убийца! Убийца! Тя застреля капитана ни! Сто фунта за мъжа, който ми я доведе жива!
	Реа се спъна в едно въже и се блъсна в натрупаните зад него бъчви. Скочи веднага на крака, но усети остра болка в издраните си колене. Пропълзя напред покрай редицата преобърнати лодки с надеждата да открие скривалище. Когато тропотът на бягащи крака наближи, тя се мушна под кила на най-близката лодка и се сви на кълбо в мрака. В главата й цареше хаос.

	Данте Лейтън се огледа в препълнената, задимена стая на „Уайт Хаус Таверн“ и замислено присви сивите си очи, когато откри закръглената фигура, облечена днес в бежово копринено кадифе. Гръмогласният смях на Берти Макей заглушаваше всички останали шумове в кръчмата. Дебелата му ръка със задоволство тупаше седналия до него по гърба, за да го поздрави за успешната шега.
	Бяха минали почти два месеца от онзи разговор на четири очи в кабинета му и Берти Макей беше сдържал думата си. Навсякъде, където се появяваше, Данте усещаше присъствието на капитана на „Ани Джейн“ или на някого от хората му.
	Шпионите в пристанището бяха повече от плъховете. Данте позна мъжа, който през целия следобед се беше мотал пред къщата му, а сега се беше задълбочил в разговор с Берти Макей.
	— Онзи господин изглежда много доволен от себе си — отбеляза Алистър Марлоу, който не изпускаше от очи съперника им.
	— Мога да си представя, че не по-малко от нас гори от желание да излезе най-после в открито море — отговори тихо Данте. — Съгледвачът вероятно му е донесъл добрата вест, че „Морският дракон“ товари припаси и вода и в края на седмицата възнамерява да вдигне котва. Кърби прекара целия ден на борда, а нали знаете какъв шум вдига при приготовленията си.
	Алистър Марлоу извъртя очи към небето.
	— Тежко на онзи, който посмее да пипне нещо в кабината ви или да разкритикува готварското му изкуство.
	Данте се ухили.
	— Ямайка поне не се оплаква, а и никога досега не е оставил чинийката си необлизана. Стюардът ми е много доволен от това, макар че не го признава гласно. Боя се обаче, че днес аз съм предизвикал неодобрението му, защото обещах да се прибера за вечеря. — Данте изгледа недоволно чинията си, пълна с говеждо и преварен зеленчук, който плуваше в мазнина. — Защо ли не удържах обещанието си… — промърмори разкаяно той и побутна чинията настрана.
	— Капитан Лейтън — проговори учтив глас зад гърба му. Данте позна заговорилия го, без дори да се обърне.
	— Капитан Лойд — отговори сухо той и вдигна очи от масата. После се усмихна и посочи свободния стол. — Ще ни правите ли компания за по едно питие?
	— Благодаря ви — отговори капитан Морган Лойд. — Вече се бях отчаял, че няма да намеря място за сядане — обясни с усмивка той, остани триъгълната си шапка върху масата и седна. — Странно е, че когато офицер на короната пожелае да поседи в кръчма, всеки стол се оказва зает. Войниците на краля вече не смеят да се движат сами из града, а се събират на групи — разказа той и на лицето му се появи странна усмивка. Прие предложената чаша ромов пунш и вдигна наздравица за домакина си: — Желая ви успешно плаване, капитан Лейтън.
	Данте също вдигна чашата си и отпи.
	— Сигурно ще бъде такова, след като целият град проявява интерес към него.
	— О, капитане — отвърна с крива усмивка сър Морган Лойд, — както знаете, хората от пристанището не умеят да пазят тайни. Разбира се, моята задача е да зная къде се намира в момента всеки един от корабите от Чарлзтаун.
	— Не съм го забравил, капитане — усмихна се Данте.
	— Чух, че Берти Макей за малко не заседнал в теснините край Флорида — рече небрежно сър Морган и добре оформеното му лице се развесели.
	— Така ли? — осведоми се любопитно Данте. — Това ме изненадва. А аз го смятах за много по-добър капитан от себе си. Колко се лъже понякога човек… — прибави той и хвърли бърз поглед към Алистър Марлоу.
	Сър Морган забеляза погледа му и Данте го знаеше. Алистър Марлоу беше видимо изнервен от размяната на намеци между двамата мъже. Той не откъсваше очи от кралския офицер и за кой ли път признаваше пред себе си, че мъжът никак не е глупав. Даже изглеждаше симпатичен, но не беше човек, на когото можеше да се има доверие. Все пак беше от другата страна на барикадата. Беше положил клетва и ако заловеше „Морския дракон“ в контрабанда, без да се замисли, щеше да ги предаде на съд, а в случай на нужда дори да ги потопи.
	— А вие, сър Морган? — попита учтиво Данте. — Ще излезете ли в открито море, след като бурята най-после отмина?
	— Отплаваме утре е прилива — съобщи капитанът. — Очаквам и други кораби да сторят същото.
	— Ще имате много работа, сър Морган — отбеляза уж между другото Данте и огледа пълните маси в кръчмата. Тук бяха събрани множество капитани и моряци, които се наливаха с бира и ром, с френски вина и мадейра. От опушените греди висяха няколко корабни лампи и ярката им светлина караше калаените съдове да блестят като златни. Буйният огън в огнището стопляше помещението и прогонваше пълзящия студ, идващ от постоянно отварящата се врата. В един черен котел вреше нещо ароматно и мирисът му се смесваше с апетитните ухания от кухнята. Кръчмарят зад тезгяха беше зает да налива бира от тежката дъбова бъчва. Кръчмата се огласяше от смехове и песни, които заглушаваха доверителните разговори между някои от гостите. Няколко насядали гъсто един до друг непознати бяха свели глави към чашите си и само гневните им погледи и тихи думи издаваха, че говорят за политика.
	— Още една кана, капитане? — попита келнерката и намигна подканващо на Алистър Марлоу, когато погледът му се устреми към пълните й гърди. Разкошните им форми бяха едва прикрити от дантеления корсаж.
	— За мен не, благодаря — отклони питието сър Морган, когато Данте го погледна въпросително. — Позволете ми да поканя вас и мистър Марлоу за по-късно — продължи учтиво той. — Трябва да се погрижа за кораба си. Може би ще изпием по едно питие, когато се върнете в Чарлзтаун, капитан Лейтън. Резултатът от плаването ви ме интересува твърде много. В града се носи слух, че ще имате много работа, когато глутницата улични песове ви погне в открито море.
	Данте се усмихна, после се изсмя с глас.
	— Имам само една котка на кораба си, капитан Морган.
	— Затова се обзалагам, че „Морският дракон“ ще излезе победител — отвърна сър Морган и сините му очи бяха корави и студени. — Котките имат навика да се измъкват здрави и читави от неприятните положения и винаги да падат на краката си. Освен това аз обичам да слушам истории за приключения, а вашата обещава да бъде много забавна. Затова не ме разочаровайте — заключи той, взе шапката си и учтиво се сбогува. На вратата отново се обърна. — Не ми се иска „Морският дракон“ да бъде потопен, преди поне веднъж да съм кръстосал носа си с него.
	— Не се бойте, няма да ви разочаровам — обеща ухилено Данте. — Решен съм да се върна. Повече съм загрижен за кораба на Негово кралско величество „Гюрткълис“, защото ако наистина кръстосаме носовете си, кралската хазна ще претърпи сериозна загуба.
	— Вече се радвам на предстоящата ни среща, капитане — засмя се сър Морган Лойд и излезе. Моряците почтително се разстъпваха да му сторят място. Лицето му си остана безизразно, макар че със сигурност беше чул безсрамните забележки, които подхвърляха присъстващите по негов адрес. Ала мечът, който висеше на колана му, беше достатъчно предупреждение за нахалните.
	— Този човек знае всичко — изруга тихо Алистър, едва изчакал офицерът да излезе.
	— Затова е останал жив и до днес и може да ме предизвиква — отговори сухо Данте. — Не съм сигурен, че бих се радвал да се срещна в открито море с кораба на Негово кралско величество „Порткълис“.
	— Вие го уважавате, нали? — попита Алистър и погледна внимателно мъжа, който беше обект на възхищението му.
	— Така е. Той си върши работата, и то колкото се може по-добре. Отличен капитан, и е честен. Но ако един ден се сблъскаме, като нищо ще го пратя на дъното на морето — рече Данте и очите му засияха със странен блясък. — Ала повече ме безпокои мисълта, че и двамата можем да се озовем там. Мислим еднакво и битката помежду ни надали ще завърши с победа на единия, освен ако няма невероятно щастие или дяволски лош късмет.

	Реа Клер Доминик огледа предпазливо кея, главата и раменете й се подадоха от скривалището, очите й претърсиха складовете и стоките на корабите. Навсякъде се търкаляха сандъци и бъчви, които предлагаха защита на желаещия да остане невидим.
	Девойката въздъхна и вдигна поглед към високите мачти, които обграждаха пристанището. Тук бяха хвърлили котва безброй кораби, някои товареха провизии и стоки, други разтоварваха донесеното. Реа се огледа страхливо, но никой не беше забелязал измъкването й изпод лодката. А и никой не се интересуваше особено от групата мъже, които претърсваха доковете за проститутка, застреляла капитана им. Моряците и докерите бързаха да свършат работата си, за да се скрият на топло в някоя от многобройните кръчми, и не се интересуваха от проблемите на другите.
	Реа пъхна ръце в пелерината си и се опита да ги стопли в меката кожа. Студеният морски въздух проникваше безпрепятствено в скривалището й. Чу приближаващи се стъпки и бързо се мушна под лодката. Някой я ритна с крак и дървото изскърца заплашително.
	— По дяволите! Трябва да е някъде тук! Не може да се е разтворила във въздуха — изкрещя гневен мъжки глас. Даниел Люис.
	— Може да се е подхлъзнала и да е паднала във водата. Тъкмо да ни облекчи — отговори му някой.
	— Какво ще ни помогне, ако не сме сигурни? — попита ядно надзирателят. — Докато не се уверя със собствените си очи в смъртта й, непрекъснато ще усещам примката на палача около врата си. Тя видя как застрелях капитан Хаскел, а ако наистина е дама от висшето общество, властите с готовност ще повярват на историята й — предрече мрачно той. — Не мога да допусна да се разбъбри. Даже ако това е последното, което ще направя, ще я намеря и ще я удуша! — закле се той и Реа живо си представи изпълнения е омраза израз на лисичото му лице.
	— Да идем отсреща — нареди той и гласовете се отдалечиха. Реа хвърли бърз поглед над ръба на лодката и видя как Даниел Люис спря някакъв дребен, кривокрак мъж, който забързано ситнеше по кея.
	— Видяхте ли едно русо момиче да бяга към града? Тя застреля капитана ни и трябва да я намерим. Дойде с нас с договор за служба, а не само че избяга, ами и уби господаря си. Трябва да си получи наказанието — чу се ядният глас на Даниел Люис.
	— Да не мислите, че имам време да търся избягали прислужници! — отговори ядосано дребният мъж. — По пристанището се скитат какви ли не — можете да напълните цялото море с тях. Ако питате мен, от жените могат да се очакват само ядове — заключи той и ускори крачка. Мина покрай скривалището на Реа и тя чу тихите му ругатни.
	— Жалко копеле! — изрева след него спътникът на Даниел Люис. — Я виж, там седят няколко от нашите. Дали са забелязали нещо? — опита след малко той и двамата мъже се отдалечиха с бързи стъпки.
	Когато разстоянието между тях и лодката се увеличи достатъчно, Реа подаде глава и проследи как преследвачите изчезнаха зад един склад. Трябваше да действа, сега или никога, защото мъжете щяха да се върнат скоро. Тя изскочи от скривалището си и започна да си проправя път между редиците бъчви, които бяха много по-високи от нея и я скриваха. В този момент в краката й се шмугна куче, преследвано от дузина други. Реа отскочи настрана и внезапно изскочи на открито. От другата страна на бъчвите се чу гръмогласен кучешки лай и я уплаши до смърт.
	Без да мисли какво прави, тя изтича по стълбичката, която внезапно се озова под краката й. Качи се на палубата и се хвърли по корем зад релинга.
	Точно навреме, както се оказа, защото само след минути са чуха ядни мъжки гласове, някои от които й бяха познати.
	— По дяволите, цялата меласа се изля върху обувките ми! — изруга сърдито някой.
	— И по моите. Да върви по дяволите тая малка глупачка! Никога няма да я намерим. Кой знае къде се е мушнала. Първо трябва да изчистя обувките си от тази лепкава гадост.
	— Я стига, това беше само куче — обясни кисело Даниел Люис. — Още не сме огледали лодките от онази страна.
	— Напротив, претърсихме ги — възрази придружителят му. — Нали оттам идваме.
	— Може и да сме минали покрай тях, но не ги претърсихме — ядоса се още повече Люис. — Малката като нищо би могла да се скрие под някоя лодка, не мислиш ли? Лека-полека започвам да мисля, че това е най-подходящото скривалище за човек в нейното положение. Да вървим.
	Докато мъжете тичаха по кея, Реа рискува още един поглед и се сви уплашено зад парапета, когато забеляза двама моряци точно под парапета най-спокойно да пушат лулите си.
	Девойката седна на дъските и устните й затрепериха. От водата вееше студен вятър и скоро цялото й тяло се разтърси от силни тръпки. Над главата й се събираха сиви облаци, които обещаваха дъжд.
	Реа огледа любопитно пустия кораб. Защо да не слезе под палубата, за да се скрие от вятъра? Корабът й предлагаше убежище, докато мъжете навън се откажат от безполезното търсене. Зъбите й вече тракаха от студ.
	Тя все още обмисляше какво да стори, когато нещо се потърка в краката й. От гърлото й се изтръгна уплашен писък, тя падна по гръб и едва успя да обърне лице, за да види какво я е стреснало така.
	— Какво беше това? — извика един от мъжете на кея.
	— Май жена изпищя…
	— Не. По-скоро плъх, уловен от котка или куче.
	Реа погледна в две светлозелени очи, взрени внимателно в нея, и по лицето й пробяга облекчена усмивка. Тя протегна колебливо ръката си и остави големият тигров котарак да я помирише. Студеният му нос се мушна в дланта й, тя се усмихна и помилва меката му козина.
	— Ти ли си на вахта, котараче? Има ли още някой на борда? — попита шепнешком тя. Единственият му отговор беше високо, настоятелно мяукане.
	— Гладен си, нали? Но не кол кого мен, да знаеш — отговори тя и погледна към кея, където все още стояха двамата мъже. Димът от лулите им се кълбеше в студения следобеден въздух.
	— Не знам как мислиш ти, но аз… — започна Реа и се обърна отново към мястото, където беше застанал косматият й спътник. Но котаракът беше изчезнал. Младото момиче въздъхна разочаровано и се приготви да чака още дълго. Двамата мъже вероятно нямаше да си отидат толкова скоро.
	Котаракът обаче не я беше изоставил. Само след минута Реа чу тихото потупване на лапите му, после отново прозвуча мяукане, този път жално. Мекото му тяло се откри предизвикателно в краката й. Той застана пред нея, на лицето му се изписа очакване, дългата му опашка се размаха сърдито. Непознатата просто трябваше да го разбере.
	— Да, знам, и ти си гладен като мен — прошепна Реа и побърза да изпълни желанието му, като се запромъква на четири крака след него. Пелерината й пречеше да пълзи, но когато започнаха да падат първите тежки дъждовни капки, тя ускори ход и се скри в коридора към каютите, водена от настоятелното мяукане на котарака. Откри го отново пред една затворена врата.
	Котаракът измяука нетърпеливо и задраска по вратата. Реа не можеше да реши дали да изпълни желанието му. Тъй като отвътре не се чуваше нищо, тя събра кураж и отвори вратата. Котаракът влезе спокойно в каютата, сякаш беше негова собственост.
	Реа се огледа и видя, че махагоновата облицовка и изисканите мебели са наскоро полирани. Хвърли поглед през люка и забеляза, че навън се лее силен дъжд и море го е развълнувано от предстоящата буря.
	Докато стоеше и се чудеше какво да прави, миризмата на нещо вкусно я удари право в носа. Огледа се и очите й останаха приковани в синята карирана кърпа, с която бяха покрити оставените върху масата съдове. Реа преглътна нахлулата в устата й слюнка и страхливо протегна ръка. После с внезапна решителност дръпна кърпата.
	В средата беше разположена порцеланова чиния с бутче от пуйка. При тази гледка й се зави свят. Само след миг къркорещият й стомах взе решение: нямаше друг изход, освен да стане крадла. Без да се колебае, тя протегна треперещата си ръка към месото и го захапа като изгладняло куче. Не можеше да гълта толкова бързо, колкото изискваше гладът й. За първи път от месеци насам се хранеше с истинска храна.
	Голямо парче сирене, няколко резена шунка, прясно изпечен хляб, масло, топът ябълков сладкиш. Толкова много храна, толкова примамлива. Истинско празнично ядене, каза си с усмивка Реа, и всичкото е за мен.
	Оказа се, че се е излъгала. Докато утоляваше глада си, тя усети как котаракът се притиска до краката й и мяукането му става все по-загрижено. Явно се беше уплашил, че за него няма да остане нищо от така желаната вечеря.
	— Вземи, приятелю, вземи — засмя се Реа, откъсна няколко парчета месо и му ги подаде. Вкусните късчета бяха погълнати само за минута. Котаракът се отърка в краката й и замърка доволно.
	След като насети първия си глад, Реа огледа кабината, за да намери нещо за пиене. Сиренето и хлябът причиняваха жажда. Първо отвори един малък шкаф, но намери само навити на руло карти и навигационни инструменти. В един ъгъл беше поставен моряшки сандък, но в него надали имаше нещо за пиене, затова тя се обърна и се запъти към отсрещната витрина. Засмя се тържествуващо, като видя дузината бутилки зад металната вратичка. Без да мисли дълго, тя взе най-прашната бутилка, смятайки, че никой няма да забележи липсата й.
	Отнесе я на масата, както победителят носи получената купа, и се зае да извади корковата тапа. Трябваше да напрегне цялата си сила, но все пак се справи.
	Поднесе чашата към бутилката и си наля, но какво беше учудването й, когато вместо вино, от отвора се посипа пясък. Реа погледна смаяно в тясното гърло и видя, че вътре е пъхнато нещо. Стройният й пръст влезе без усилие и скоро тя разгърна на масата си навито на руло парче пергамент. Разгледа го любопитно и установи, че има пред себе си изкусно нарисувана карта.
	Надписите бяха на чужд език — испански, предположи тя, докато пръстите й се плъзгаха по грижливо изписаните, богато украсени букви. Ъглите бяха изрисувани с тропически птици и палми. Глава на горгона издухваше вятъра от североизточна посока, а друга, също така грозна, беше надула бузи от югозапад. По морските вълни се носеше кораб, а под кила му дебнеха страшни чудовища. Между разпръснатите покрай брега на някаква земя островчета беше изрисувана с черно буквата Х.
	Реа разгледа картата с интерес, но жаждата я надви и затова се опита да пъхне документа обратно в бутилката. Ала ръцете й бяха вкочанени от студ и тя не успя да навие пергамента на достатъчно тънко руло, за да го пише обратно в тясното гърло.
	Спря за миг, тъй като помисли, че е чула някакъв шум на палубата, но скоро се успокои. Силният дъжд трополеше по дъските. Остави картата на масата, взе друга бутилка и се закле, че след като пийне малко вино, ще постави документа обратно на мястото му, дори ако това й струва цял следобед труд. Отвори втората бутилка и си наля пълна чаша от тъмночервеното вино. Отпи голяма глътка и потрепери от горчивината, но като усети разливащия се по вените й огън, отпи още една глътка.
	После отиде до големия прозорец в ъгъла, приседна на пейката под него и се загледа в бушуващото море. Изтри една сълза от окото си и се опита да се пребори с надигащите се ридания. За да се утеши, посегна към медальона, кой го винаги висеше на шията й — единственото нещо, което я свързваше със семейството й. По време на дългото пътуване той беше потвърждение, че тя наистина е лейди Реа Клер Доминик, родена в старинното имение Кемъри. Беше скрила медальона дори от Алис, макар да разбираше, че е по-добре да сподели тайната си с момичето. Но черният мрак в междинната палуба нямаше да й позволи да го разгледа и Реа предпочете да запази за себе си последния спомен от дома. В медальона бяха миниатюрните портрети на дук и дукеса Кемъри.
	Медальонът беше изчезнал! Пръстите на Реа трескаво претърсиха роклята и пелерината. Не, нямаше го. От гърлото й се изтръгна задавен стон. Сигурно го беше загубила, докато се бореше с Даниел Люис или по време на бягството си.
	Реа захълца отчаяно и се сви на кълбо върху твърдата пейка. Сълзите й рукнаха без задръжки при мисълта за онова, което беше загубила. Връщането в Кемъри вече й изглеждаше далечно и дори невъзможно. Сети се за Алис и безпомощните писъци на момичето отекнаха в ушите й. Беше й обещала да я вземе със себе си у дома, но не беше удържала на думата си. Също като Бенджамин Хаскел, който не беше изпълнил обещанието си. Все пак капитанът пожертва живота си за мен, укори се Реа, а това е нещо, което много малко хора биха извършили. Но всичко беше напразно. Ако се съдеше по думите на Даниел Люис, скоро цял Чарлзтаун щеше да я заклейми като убийца на капитан Хаскел.
	Продължавайки да плаче, девойката полегна на пейката. Беше толкова уморена. Тя не беше виновна в нищо. Искаше само да си иде у дома. Стресна се, когато нещо се отърка в бедрото й, отвори очи и се озова лице в лице с едрия котарак. Вдигна го на ръце и зарови лице в пухкавата му оранжева козина.
	Вятърът и мекото люлеене на кораба скоро я приспаха. Тя потъна в неспокоен сън и мечтите я понесоха надалеч, към заоблените хълмове на Кемъри…

	Тази нощ Данте Лейтън се прибра в къщи много късно. Двамата с Алистър бяха обиколили всички пристанищни кръчми и бяха рискували комета си в игра на карти и зарове чак докато над града изгря пълната луна. Когато излязоха от последната кръчма, яркият диск на нощното светило се беше издигнал високо в ясното небе. Буреносните облаци бяха отминали навътре в сушата.
	Въздухът беше студен и свеж, почти толкова опияняващ, колкото ромовия пунш, който пихме, мислеше си Алистър, докато крачеха към утихналия град. Наетият файтон беше отпратен отдавна и младежът се наслаждаваше на късната разходка и възможността да се поразтъпче след дългото седене. Внезапно Данте махна на една празна карета, която случайно мина покрай тях. Настани се на седалката и нетърпеливо заповяда на кочияша да подгони конете.
	— Какво има, капитане? — попита изненадано Алистър, когато рязкото потегляне го извади от равновесие, а шапката му отхвръкна в един ъгъл.
	Данте не го чу. Той се наведе през прозорчето и видя как постоянният му придружител хукна да бяга, твърде късно осъзнал хитростта на противника си. Най-после капитанът се облегна назад и избухна в смях.
	— Сигурен съм, че момъкът отдавна не е бягал така. Питам се дали Берти ще го възнагради както подобава за добрата служба.
	Алистър смръщи чело.
	— За кого говорите, капитане?
	— Съгледвачите на Берти ме наблюдават от два месеца и аз реших тази вечер да им устроя малка шега — обясни развеселено Данте.
	— Господи, ако знаете колко ще се радвам, когато най-после напуснем Чарлзтаун. Чакането е по-лошо и от най-страшната морска буря. Добре е, че ребрата ви зараснаха и „Морският дракон“ е ремонтиран основно. Няма да издържа нито ден повече в този ужасен град. Никога не съм имал толкова приятели и случайни познати, които настояваха да ме черпят по едно, да не говорим за другите неща, които ми предлагаха — рече презрително Алистър и си припомни безсрамницата, която снощи му беше дала недвусмислени аванси пред очите на толкова хора. А тя беше съпруга на капитан, който често ги канеше на вечеря. Младежът поклати недоумяващо глава. Тези хора бяха готови на всичко, само и само да постигнат целта си.
	Данте се усмихна с разбиране.
	— Жалко, че не приехте предложението.
	Алистър изгледа скришом капитана си на светлината на уличните фенери.
	— А вие приехте ли го? — попита без заобикалки той.
	Данте избухна в смях.
	— Не! И това е само поради прекомерната ми учтивост към съпруга й, макар да предполагам, че именно той се крие зад великодушното предложение — заяви той. — Случайно тя никак не ми харесва. Аз ще сляза тук — завърши той и почука по покрива на каретата. А на слизане добави ухилено: — Горе главата, момко! Ако късметът не ни изостави, вдругиден рано сутринта ще вдигнем платна.
	— Тъй вярно капитане — отговори доволно Алистър. Настроението му се вдигна светкавично при мисълта, че най-после ще остави зад гърба си тесните улички на Чарлзтаун. Той въздъхна щастливо и се разположи удобно на седалката, докато каретата го отнасяше към квартирата му.
	Когато Данте влезе в утихналата си къща, бе посрещнат от една-единствена свещ. Слабата светлина стигаше едва до второто стъпало на стълбата. Данте свали вратовръзката си, захвърли я в един ъгъл и влезе, прозявайки се, в спалнята си. В камината гореше буен огън. Хюстън Кърби беше наистина незаменим — той винаги мислеше за всичко.
	Данте се обърна към леглото си и със задоволство си помисли, че след малко ще се мушне под грижливо отметнатите завивки. Внезапно обаче откри върху възглавницата си тъмна глава и голи рамене.
	Пристъпи безшумно към леглото, огледа неканената гостенка и в гърдите му се надигна гняв. Вдъхна острия аромат на бренди и силен парфюм, видя разхвърляните по килима карти и трохите по чаршафа. С отвращение установи, че спалнята му е заприличала на бордей.
	— Ставай, Хелън. Писна ми вече от твоите игрички — заповяда грубо той.
	Когато жената не реагира, Данте се наведе над леглото и понечи да я разтърси. Но като чу тихото похъркване, бързо се изправи и я остави в обятията на Морфея. Откри полупразната кристална чаша и отворената бутилка мадейра до леглото. На малка масичка беше оставена табла с чинии и остатъци от ядене, а на стола до вратата бяха небрежно натрупани дамски дрехи.
	Данте се взря замислено в примамливия огън, в голата жена, която спеше мирно в леглото му, в таблата с яденето. Искала е да ме прелъсти, каза си злобно той. Единственият проблем беше, че почетният гост закъсня да се яви на интимната среща. За да не полудее от скука, Хелън беше изпила почти цяла бутилка мадейра и се беше забавлявала с картите му за игра, преди сънят да я надвие.
	С тихо проклятие на устните Данте Лейтън се отвърна от спящата жена и след минута затвори вратата на спалнята си. В гърдите му кипеше трудно сдържана ярост.
	Слезе бавно по стълбата и отиде отзад в кухнята.
	— Така си и мислех, че ще ви намеря тук — отбеляза сухо той, като видя седналия до излъсканата маса стюард. В ръката му димеше чаша кафе.
	Стюардът изглеждаше доволен от появата на капитана си.
	— И аз се надявах да дойдете при мен. Не исках кафето ви да изстине — отговори той, сякаш това се разбираше от само себе си, стана и подаде на капитана си препълнената чаша.
	— Много сте сигурен в мен, Кърби — отвърна иронично Данте и пое чашата. Не му беше особено приятно някой да го познава толкова добре.
	Кърби изпухтя смутено.
	— Не, тук по-голяма роля изигра желанието — отговори откровено той. — Казах си, че щом налея кафето, и вие ще се появите. Никога не съм предполагал, че ще устроя състезание между кафето си и една безсрамна жена.
	— Впрочем… — започна Данте, но стюардът го прекъсна с презрително движение на ръката.
	— Откакто надуши, че имате титла, младата дама направо полудя. По-лоша е от разгонена кучка. Крайно време е да поправя градинската врата — въздъхна Кърби и поклати посивялата си глава.
	— Не ми се вярва тя сама да е разпалила огъня и да си е донесла яденето — отбеляза Данте и спокойно изпи кафето си.
	— Разбира се, че не, но ако ми беше наредила и да разкопчая роклята й, непременно щях да откажа — изгрухтя Кърби. — Един мъж трябва да има гордост. Сметнах, че е ваша работа да разясните на дамата какво е мнението ви за нея. Ако й бях казал нещо, тя сигурно щеше да ми удари шамар — промърмори недоволно той. — А категорията й е по-тежка от моята.
	Данте се засмя и изгледа с обич дребния стюард, който изплакна чашите и притури нови дърва в огъня.
	— Ще прекарам нощта на „Морския дракон“ — обяви капитанът.
	— Така си и мислех. Не искате да рискувате дамата да ви компрометира, макар тя да е убедена, че само един поглед на красивите й очи е достатъчен да покори сърцето ви — обясни презрително Кърби. Не можеше да повярва, че някой може да бъде толкова глупав.
	— И вие ще дойдете с мен, нали? — попита капитанът, който вече беше стигнал до вратата.
	Веждите на стюарда се вдигнаха чак до косите.
	— Толкова бързо, колкото ме носят късите ми крака, милорд. За нищо на света няма да остана в една къща с тази вълчица. Не, сър, само да събера някои неща и тръгвам след вас. Мога да си представя как ще побеснее дамата, когато се събуди сама в празното легло и никой не отговори на позвъняването й.
	— Ще се видим на борда — усмихна се Данте и изчезна също така тихо, както се беше появил. Кърби остана да разчисти кухнята.
	Данте вървеше бързо през опустелите улици към пристанището. Вдъхваше дълбоко влажния морски въздух, студът проясни главата му. Когато наближи една тясна уличка между две издадени сгради, чу стъпки, които го следваха. Скри се в сянката на близката постройка и зачака. Усмихна се, когато след заглъхването на крачките му преследвачът ускори ход. В момента, в който мъжът влезе в уличката, той застана на пътя му.
	Нещастникът нямаше никакъв шанс. Той се удари в могъщите рамене, които така внезапно преградиха пътя му, но нямаше шип секунда време за размисъл, защото коравият юмрук на Данте Лейтън го тресна по брадичката. Мъжът се олюля, строполи се в уличната кал и остана да лежи неподвижен, взрян замаяно в едрата фигура, която изчезваше в мрака.
	— Кой е там? — извика морякът, който беше на вахта. Гласът му прозвуча повече заплашително, отколкото питащо.
	— Капитан Лейтън, Уебър — отговори Данте, зарадван от бдителността на младия момък. На борда на „Морския дракон“ нямаше нужда от сънливци.
	— Вие ли сте, капитане? — попита облекчено морякът, макар да беше разочарован, че случаят не му беше довел някой натрапник, с когото да се счепка. Нощта беше толкова досадна. — Не знаех, че ще дойдете, капитане. На борда няма никой, освен мен и може би Ямайка. Макар да не мога да се закълна, че котаракът е тук. Не съм го виждал от часове. Мистър Кърби нареди котакът да си стои на кораба и да ловува — обясни ухилено той.
	— Всичко ли е спокойно? — попита Данте.
	— Тъй вярно, капитане. Бейкър разказа, че следобед на кея се събрала страшна навалица. Той отишъл да види какво става, но намерил само няколко пробити бъчви с меласа и двама-трима моряци.
	— Много добре, Уебър. Кърби скоро ще дойде, казвам ти го, за да не го объркаш с някой нахалник — проговори предупредително капитанът и слезе под палубата.
	Каютата му беше тъмна. Трябваше няколко пъти да удари кремъка, докато успее да запали фенера.
	Хаосът по масата го изненада. Картата на съкровището, жадуваната цел на половин Чарлзтаун, беше небрежно захвърлена върху покривката, скъпоценният пергамент беше осеян с трохи, а до него се търкаляше оглозганото пуешко бутче.
	Данте чу тиха въздишка, обърна се към прозореца и смаяно откри, че корабният котарак спи в скута на някаква непозната личност, увита в наметка. Ямайка отвори едно око и проследи с любопитство как капитанът пристъпва безшумно към пейката. Тъй като беше умен и притежаваше ярко изразен инстинкт за оцеляване, той усети неприятелските намерения на господаря си и реши да се скрие на сигурно място. Без да се колебае, изостави на произвола на съдбата новата си приятелка и се мушна под масата.
	При това внезапно движение Реа се стресна, отвори широко очи и се озова лице в лице с едър, строен чужденец с най-студените светлосиви очи, които някога беше виждала.
	Данте Лейтън потискаше с мъка напиращия в гърдите му гняв. Нима тази вечер не му бе съдено да намери поне минутка отдих от чакалите и подмазвачите, които го преследваха? Какво ли не бяха опитали: шантаж, ласкателства, прелъстяване, само и само да се доберат до проклетата карта и да спечелят благосклонността му. Слава Богу, досега опитите им бяха неуспешни. Появата на поредната прелъстителка не би трябвало да го изненадва, макар че никой досега не си беше позволил безсрамието да го потърси на борда на „Морския дракон“.
	Данте оглеждаше Реа с открито недоверие. Сякаш имаше насреща си странно същество с неизвестни намерения. Убедително изиграният й страх очевидно беше част от плана, но той нямаше намерение да позволи да го заблудят. От друга страна обаче, само безумно смелите се осмеляваха да отидат толкова далеч.
	— Жалко, но няма как… — промърмори той, но в гласа му нямаше и следа от разкаяние. Търпението му се беше изчерпало. Никоя жена, колкото и двулична да беше, не можеше да го измами.
	— Кой сте вие? — попита дръзката хлапачка, сякаш поставяше под въпрос правото му да влезе в каютата си.
	— Кой съм аз ли? — повтори смаяно капитанът. — А коя, по дяволите, си ти? — попита тихо той и опасното спокойствие в гласа му не издаде нищо от бушуващия в гърдите му гняв. Още преди Реа да е разбрала какво ще се случи, той я сграбчи грубо за раменете и я издърпа да стане.
	Ама че дребосъче, каза си недоволно Данте, когато я вдигна във въздуха и крачетата й безпомощно заритаха. Беше по-млада, отколкото беше помислил първоначално, но това не намали гнева му, нито промени презрителното му отношение. Уличници като нея изучаваха правилата на професията още в най-ранните си детски години. Малките им ръце измъкваха кесиите на минувачите не по-зле от тези на опитните крадци.
	Дявол да я вземе тази малка безсрамница! — изруга наум Данте, когато връхчето на ботуша й се заби във вътрешната страна на бедрото му, само на сантиметър от мъжествеността му.
	Като видя гневния блясък в очите на непознатия, Реа внезапно осъзна, че по някакъв неразбираем начин е превърнала този мъж в свой враг. Само ако можеше да му обясни в какво отчаяно положение се намира. На всяка цена трябваше да го убеди в истинността на твърденията си, да го помоли да я освободи от затрудненията й. Няма причина да не ми вярва, каза си с надежда тя.
	— Моля ви, трябва да ми помогнете! Намирам се в много трудно положение — започна тя, но грубият му смях я накара да замълчи.
	— Така си е — потвърди Данте и в гласа му нямаше и капчица отзивчивост.
	— Аз… ще ви обясня всичко, повярвайте! — опита още веднъж Реа.
	— Така ли? Прощавай, но не ти вярвам. Все пак опитай, щом искаш. Сигурно разказът ще бъде много интересен. Е, чакам. И побързай, защото времето ми е ограничено. Няма да стоя тук цяла нощ. Мисля, че вече си проучила картата най-подробно — произнесе подигравателно той, присви очи и се опита да разгадае следващата и стъпка. След малко я освободи от хватката си.
	Реа потърка зачервените си рамене и простена от болка. Шокът бе вцепенил езика й, тя нямаше представа защо непознатият се държи така враждебно. Въздъхна отчаяно, когато срещна презрителния му поглед и разбра, че няма надежда да го убеди в правотата си. Само да можеше да поседне и да размисли какво да стори…
	След малко се чу отново изпълненият му с омраза глас:
	— Още ли не намираш думи, скъпа? Да опресня ли малко паметта ти? — предложи с не особено любезен смях той. — Отлично разбирам смущението ти, защото за присъствието ти на борда на „Морския дракон“ може да има най-различни обяснения. Макар да ми се струва, че има само две неща, които са от изключителна важност за плана ти. Първо, внезапният изблик на любов към капитана. Неприятен урок, признавам, но в последно време имах възможността да го науча твърде добре.
	Капитанът, каза си потиснато Реа. Сега разбираше, че този човек няма да повярва в историята й, особено ако Даниел Люис вече беше разпространи лъжата за убийството. Може би именно заради това проявяваше такова недоверие. Вероятно беше чул обвиненията, които се отправяха срещу нея, и смяташе да я върне на „Лондон лейди“. Обзе я паника. Сигурно изобщо нямаше да й даде възможност да му разкрие истината.
	— Е, тогава нека се върнем към първото обяснение, още повече, че то е просто и ясно. Докато си се скитала по пристанището, ти си чула, че съм открил карта на потънало съкровище, и си решила да я разгледаш отблизо. Може би си имала намерение да я продадеш на онзи, който ти предложи най-много — продължи любезно Данте. — Вярвала си, че ще спечелиш едно малко състояние, нали? Само че сметката ти излезе крива. Появих се най-неочаквано тук и макар никога да не бях помислял, че ще се зарадвам на обстоятелствата, които ме доведоха на борда, сега съм много задължен на младата дама, която ме принуди да го сторя.
	Реа го погледна изумено. Какво говореше този човек? Да не беше полудял?
	— Нямам представа за какво говорите — прошепна обезпокоено тя. — Пуснете ме да си вървя, моля ви. Няма да ви досаждам никога вече.
	— О, не, с теб имаме да си поговорим за още много неща — възрази студено той. Тонът му беше опасен, очите му святкаха злобно.
	Реа погледна в опънатото му лице и потрепери. Този мъж приличаше на същински дявол. Особено светлосивите очи…
	— Аз… аз не съм извършила нищо лошо, въпреки лъжите, които може би сте чули по мой адрес. Не знам кой сте, освен че твърдите, че сте капитан на този кораб, но това не ви дава право да ме обиждате. Признавам, че влязох в каютата ви без позволение и имате пътното право да ме предадете на властите. Настоявам да го направите! — отговори предизвикателно Реа. Много по-добре да застане пред истински съд, отколкото да отговаря на този безумец.
	— Много искаш — отговори саркастично Данте. — Ще те отведа в затвора и съучастниците ти ще побързат да те измъкнат оттам. А като благодарност за великодушието си ще получа нож в ребрата. Обзалагам се, че работиш с цяла банда улични крадци и че бъркотията, за която спомена морякът, е била само маневра за отклоняване на вниманието, която ти е дала шанс да се качиш на борда на „Морския дракон“ и да потърсиш картата на съкровището.
	Реа смръщи чело. Защо й говореше постоянно за тази проклета карта? Тя хвърли бърз поглед към масата, където лежеше разгънатият пергамент, и си спомни, че беше изяла приготвената вечеря.
	— Не съм повредила картата ви, ако това е, което толкова ви ядосва — отговори гневно тя. — Взех само бутилка вино, защото бях ожадняла — обясни тя и се смая от реакцията на непознатия. Данте я погледна и избухна в луд смях.
	— Ожадняла си? — попита невярващо той. — Това вече е върхът! — извика той и отново се изсмя, без да откъсва очи от жертвата си. — По-добре беше да се поизмиеш, миличка, вместо да се наливаш с виното ми — отбеляза той и със странен блясък в очите посегна към дебелата плитка, която висеше на рамото й. Попипа мазните къдрици и отвратено изкриви лице.
	Реа се изтръгна от ръцете му. Лицето й пламна от срам, гласът й прозвуча гневно:
	— Не знам нищо за проклетата ви карта! Бях много уплашена, не разбирате ли, само затова се качих на кораба ви! Много съжалявам, че влязох без позволение в каютата ви, и ви моля да ме извините. — Тонът й беше високомерен и саркастичен, гласът й трепереше от гняв и гордост. — За мен всички кораби са еднакви — продължи тя, без да подозира колко обидно прозвучаха думите й.
	— Така значи — промърмори Данте. — А какво ще кажеш за капитана? И той ли не е по-различен от другите? — Гласът му беше ледено учтив. — Нека преминем към следващото възможно обяснение, скъпа. Сега ще ми кажеш, че си пожертвала себе си, така ли е? Без съмнение си чула, че съм мъж с титла — отбеляза небрежно той, но острият му поглед не изпускаше нито едно нейно движение. — Господи, в какво предизвикателство се превърнах за фустите на Чарлзтаун, като се започне от дамите с безупречно поведение и се стигне до безименните уличници! — въздъхна театрално той. Реа не можа да разбере за кого се отнася презрението му. — А за една малка, мръсна просякиня като теб благородническата титла е истинско изкушение. Особено като се има предвид, че от тази страна на океана почти не се срещат титулувани господа. Всъщност — продължи иронично той, — жалко е, че е необходим мъж от плът и кръв, за да се добереш до титлата му. Ако обаче се надяваш да ми станеш метреса, ще трябва да се примириш с присъствието ми. — Или — продължи изпитателно той и вдиша високо едната си вежда — вече си се научила да се наслаждаваш на компанията на един мъж, когато е платил достатъчно добра цена?
	Реа усети как лицето й пламна от срам. Досега беше живяла защитена от грубостта на живота и никой не се беше отнасял с нея толкова обидно и презрително.
	— Разбира се — продължи капитанът, който очевидно изпитваше удоволствие да я унижава, — редно е да те предупредя, че повечето аристократи, които познавам — включително и аз самият — са бедни като църковни мишки. Много често обстоятелствата ги принуждават да се занимават със същия занаят като теб и да се продават на богати клиенти. Наистина е жалко човек да се унижава така само за да може да се облича в чисти дрехи. Ако някога късметът ме изостави, и аз ще трябва да си потърся някоя богата наследница, например дъщеря на дук. Това ще бъде много полезно за плановете ми, макар че богатите наследници обикновено не са красавици. Дори бих казал, че повечето са грозни като смъртта. Именно затова са склонни да купуват онова, което им харесва — обясни с безсрамна усмивка Данте. — Така се оправдава съществуването на хора като мен и теб.
	Той погледна момичето и доволно установи, че лицето му е побледняло. Но не беше подготвен за хапливите думи, които излязоха от треперещите устни.
	— Ласкаете се, милорд — отвърна Реа с толкова арогантен тон, че надменният капитан загуби ума и дума. — Ако изобщо сте този, за когото се представяте, което би било извънредно жалко. Разбира се, човек може да си купи титла, стига само да плати добра цена — изрече твърдо тя и го измери с толкова пренебрежителен поглед, че никой не би се усъмнил в мнението й за благородния му произход. — Вие, сър, не заслужавате дори презрение. Мястото ви е в обора при свинете. — Реа беше убедена, че думите й са в състояние да поставят на място дори такъв дързък нахалник като капитана, но той не беше човек, който се оставя да бъде надвит от едно улично момиче.
	— Впечатлен съм — отговори учтиво Данте Лейтън. В очите му обаче нямаше възхищение, само враждебност към тази малка мръсница, чиято реакция беше толкова по-различна от очакваната. — Рядко съм виждал по-добро изпълнение дори на Дръри Лейн. Ти май ще се окажеш по-голяма загадка, отколкото мислех първоначално. Кажи ми къде са те научили да се изразяваш толкова изискано. Може би си била слугиня в кухнята? Или камериерка? — попита тихо той и се стрелна към нея така внезапно, че я свари напълно неподготвена.
	Стисна брадичката й и я загледа толкова настойчиво, че й се зави свят. Все пак тя запази самообладание и смело отговори на погледа на бледосивите очи, от които не убягваше нищо.
	Изведнъж Данте изпита странно усещане. В мислите му нахлу неясният спомен за жена със същите необикновени виолетови очи. Това беше толкова отдавна, каза си тъжно той. Тогава бях млад и невероятно наивен. Първата година, прекарана в Лондон, не го бе научила на нищо. Млад глупак, идеалист, който вярваше повече на другите, отколкото на себе си. Колко горчив беше вкусът на предателството…
	А сега тези виолетови очи се осмеляваха да му напомнят собствената му глупост. Каква ирония на съдбата, че именно споменът за онази жена разбуди скритата в сърцето му омраза! Та той не знаеше дори името й — двамата бяха разменили само бегъл поглед. Среща на две двойки очи, отдалечени едни от други, споделен миг, нищо повече. Но в този миг времето беше спряло. Тази жена се превърна в олицетворение на всички мечти на младия мъж. Образът й остана неопетнен дори когато всичко останало бе опръскано с кал.
	Безименната жена бе пресякла пътя му само за един кратък миг и въпреки това той стоеше тук и размишляваше как ли е живяла през всичките тези години. Тя беше млада тогава — може би една или две години по-възрастна от него. Току-що беше отминал дебютът й във висшето общество на Лондон. Гордите й родители със сигурност бяха хранили надеждата, че дъщеря им ще си намери блестящ съпруг.
	Данте все още я виждаше пред себе си: тя стоеше настрана от множеството и наблюдаваше обкръжението си с презрително изражение. Беше дребна и крехка, но главата й беше гордо изправена, сякаш предупреждаваше хората да се държат настрана. Гордата й поза странно му напомняше за младото създание, което стоеше сега пред него. Не, двете нямаха нищо общо. Едната беше облечена в дрипи, другата носеше коприна. Едната беше руса, другата — тъмнокоса. Но въпреки всички тази разлики онази жена сякаш беше сложила своя печат върху момичето. И двете притежаваха ярко изразено чувство за собствено достойнство, но имаше и още нещо, което му убягваше.
	Данте разтърси глава, за да прогони упорития спомен. Нима не беше загърбил завинаги романтичните мечтания на младежа, който беше някога? Жената на мечтите му сигурно се беше омъжила за богат аристократ и се беше превърнала в добре охранена матрона, чиито единствени грижи бяха децата и седмичното меню.
	Като си представи твърде вероятната прозаична съдба на младежкия си идеал, лицето му се разкриви в презрителна маска. Реа повярва, че отвратеният поглед се отнася до нея, и бе обзета от безумния, но всепоглъщащ напор да избяга от мъчителя си. Без да помисли за последствията на една такава стъпка, тя се шмугна покрай него и сграбчи оставената на масата карта. Потъналият в размишления капитан на „Морския дракон“ не успя да й попречи.
	Изведнъж Данте Лейтън се озова в дяволски трудно положение. Малката мръсница се готвеше да изгори най-ценното му притежание!
	— Ей сега ще стане на пепел — проговори предупредително Реа, забелязала раздвижването му. Студените искри в очите му я уплашиха повече от всичко, което беше извършил досега Даниел Люис. — Пуснете ме да си вървя! Или, кълна ви се, ще изгоря тази карта, която очевадно ви е по-скъпа от всичко!
	Данте Лейтън измери разстоянието между себе си и момичето и се запита дали си струва риска да приеме предизвикателството. Пергаментът щеше да пламне и при най-малкото съприкосновение с пламъчето във фенера.
	— Не го правете, капитане — проговори заплашително момичето, отгатнало намерението му. — Вие говорите със загадки, но аз ще бъда съвсем откровена. Позволете ми да напусна необезпокоявана кораба ви и ще си получите скъпоценната карта. Иначе… — Тя не завърши изречението си, но намерението й беше недвусмислено. Дори поднесе картата малко по-близо към пламъчето и единият й край почерня и се овъгли.
	За щастие на Данте Лейтън, на екипажа на „Морския дракон“ и на самата Реа Клер, изведнъж се разнесе страшен шум от дрънчене на тенджери. Данте реагира светкавично. Реа изпищя от болка, когато ръката му сграбчи грубо китката й и я стисна с все сила. Вкочанените й пръсти изпуснаха картата. Пергаментът падна на пода и остана да лежи там, докато двамата противници се измерваха с гневни погледи.
	— Предупреждавам те — произнесе тихо Данте и заплахата в гласа му беше недвусмислена, — никога повече не ме заплашвай.
	— Ако имахте поне малко разум и бяхте изслушали обяснението ми, вместо да се нахвърлите върху мен като побеснял звяр — обвини го с треперещ глас Реа, — изобщо нямаше да се стигне до тази нещастна случка.
	Злобният смях на мъжа отекна в таеното помещение. Реа се опита да отвърне лице, но Данте я стисна за брадичката и я принуди да го погледне в очите.
	— Господи, какво безсрамно хлапе! Крайно време е да престанеш да се правиш на невинна, и без това нямаш никаква полза. Вдигнала си твърде много платна, малката ми, а морето започва да бушува — предрече той и тази перспектива му достави особено удоволствие. — Защо не ти харесва държанието ми? Да не искаш да кажеш, че ми липсва добро възпитание? — попита рязко той и Реа усети, че прибързаните й думи са го засегнали.
	Данте Лейтън се ухили демонично.
	— Какво всъщност очакваше да намериш на борда на „Морския дракон“, безстрашна малка крадло? — попита любезно той и сам отговори на въпроса си: — Джентълмен с титла, нали? А може би маркиз? — Данте поклати съжалително глава. — Сигурно си била много разочарована, когато си се събудила от сладките сънища за бъдещ разкош и си се озовала срещу мен. Кого се надяваше да срещнеш — може би някой галантен кавалер, който да ти целуне ръка и да ти разкаже за най-новата мода? За нещастие сметката ти излезе крива. Както виждаш, аз не съм бледен денди, облечен в кадифе и коприна. Аз съм капитанът на „Морския дракон“, не разглезеният маркиз, който ти се е присънил. Аз не съм джентълмен, макар че се къпя редовно, което е в крещящо противоречие с навиците на обичайните ти поклонници.
	Реа не можеше да повярва на ушите си.
	— Вие… вие сте отвратителен! Все ми е едно дали сте маркиз или циганин. Във всеки случай сте най-безсрамният, най-грубият мъж, който се е мяркал някога пред очите ми.
	— Добре казано, миличка. Аристократичното ти презрение ми направи дълбоко впечатлеше. Добре се справяш, наистина. Но в каютата ми те е довело истинското ти Аз. Какво ще кажеш за свое оправдание? — Данте хвърли гневен поглед към картата, която все още лежеше в краката му. — След като картата е още тук, значи тя не е била същинската цел на нощното ти посещение. По-скоро си искала да се запознаеш с мен. Вероятно си въобразяваш, че един маркиз има по-различни навици в леглото от мъжете, с които си лягала досега. Уверявам те, че се лъжеш. Може би имам някои малки странности, но не се отличавам особено от останалите.
	Данте огледа мазната коса на Реа и замърсеното й облекло и в сърцето му се надигна съжаление. Момичето беше най-много петнайсетгодишно. Може и да беше по-възрастно, но беше толкова мършаво, че човек не можеше да бъде сигурен. Едно обаче беше ясно: малката беше достатъчно голяма, за да бъде привлечена под отговорност за деянията си. Трябваше й един отрезвяващ урок, за да не го забрави никога. Пък и в сегашното си настроеше Данте не беше склонен да прояви милост към никого. Освен това все още не се знаеше дали под полата й не е скрит пистолет. Като нищо можеше да му прати един куршум в гърлото…
	— Вече съм сигурен, че си дошла тук само за да се запознаеш с мен, скъпа — продължи иронично той и очите му се превърнаха в тесни сребърни цепки. — Досега проявяваше учудваща несръчност, но събуди любопитството ми, признавам. Ако обаче искаш планът ти да успее, трябва да смениш тактиката. Защо не проучи по-подробно какво обичам и какво не, преди да се опиташ да ме прелъстиш? Не знаеш ли, че имам високи изисквания по отношение на жените? Не разбираш ли, че нямаш никакви шансове да осъществиш мечтата на живота си? — Изражението на момичето се промени и Данте отново се почувства доволен.
	— Е, това може лесно да се промени — продължи невъзмутимо той. — Нямам навика да се противопоставям на амбициите на другите, поне докато не ми пречат. — Гласът му звучеше почти любезно, но не беше в състояние да я измами. Ръката му я държеше още по-здраво отпреди.
	— Вие или сте глух или нищо не разбирате — изсъска ядно тя. — Отвращавам се дори от вида ви и предпочитам да горя в ада, отколкото да вляза в леглото ви. Не ме интересува дали пред жалкото ви име са изписани дълги, предълги титли, искам само едно: колкото се може по-бързо да се махна от вас и от проклетия ви кораб.
	— О, не се противи, скъпа моя. И двамата знаем, че го правиш само за лице — отговори с усмивка Данте, макар че вътрешно кипеше от гняв. Тази безсрамна хлапачка бе съумяла да нарани дълбоко мъжката му гордост.
	Очите му пронизаха като с меч виолетовите й зеници, които искряха от гняв. Не беше възможно една обикновена уличница да бъде надарена с такива прекрасни очи! На всичкото отгоре малката ей сега щеше да му се изплюе в лицето. Макар че цялата трепереше, всяка частица от тялото й изразяваше презрение към него. Не, тя беше измамница. Тя се опитваше да го прелъсти, това беше истината. Той беше засегнатият, не тя, макар че при вида й всеки би я сметнал за жертва.
	Данте огледа още веднъж лицето й, но мигът се проточи цяла вечност. После се усмихна и усмивката му беше странно красива, въпреки студенината, която се излъчваше от нея. Той я пусна внезапно, вдиша картата и се отдалечи.
	— Ако изстържем малко от полепналата по тялото ти мръсотия, може пък да се окажеш красавица — промърмори през рамо той и закрачи към вратата. Отвори я и изкрещя нещо към коридора. Широките му рамене изпълваха рамката и не й даваха възможност за бягство.
	— Напълнете ваната с гореща вода, Кърби, и донесете повечко сапун. Трябва да изчистя едно същество, което години наред е живяло в калта — нареди с усмивка той.
	— Защо сте решили да се къпете толкова късно вечерта? — попита загрижено дребният стюард. Да не би капитанът да беше загубил ума си?
	— Направете каквото ви казвам, Кърби — нареди строго Данте и затвори вратата, преди стюардът да е успял да каже още нещо.
	— Е? — попита той и се обърна отново към онемялата от ужас пленница. — Да не искаш да те метна във ваната, както си с дрипите? И за двама ни ще бъде много по-просто, ако се съблечеш сама. Не ме гледай така, нищо няма да ти помогне. Ще те окъпя и толкова. Ще ми достави голямо удоволствие да почистя поне една от безбройните пристанищни мишки. На няколко пъти ми се е случвало такива като теб да ми изпразват джобовете, така че ще се радвам да си отмъстя — заключи той и решително закрачи към нея. Съблече жакета си и го хвърли на един стол, откопча жилетката си и я преметна на облегалката.
	Втрещена от ужас, Реа го наблюдаваше как навива ръкавите на ризата си и разкрива сантиметър по сантиметър силните си, обрулени от слънцето ръце.
	— Не ме докосвайте — пошепна безпомощно тя.
	— О, не, не се спирай на половината път, миличка! Ти беше тази, която се появи неканена тук — напомни й грубо мъжът. — Нима мислеше, че ще се поразходиш из кораба ми или че за теб ще бъде детска работа да ме разиграеш като кукла на конци? Господи, наистина ли всички ме смятат за толкова глупав! Даже една малка пристанищна проститутка си въобразява, че ще се хвана на глупавите й номера. Не бой се, мила моя, няма да те разочаровам — продължи ледено той. — Любопитен съм да узная дали волята ми е достатъчно силна или все още съм склонен да проявявам лековерие. А сега дай да те видя и ми покажи колко добре играеш ролята на прелъстителката… Какво? Къде остана острият отговор? — попита подигравателно той, когато Реа замълча. — Сама ли ще свалиш дрехите си, или трябва да ги смъкна аз?
	Реа продължаваше да мълчи, защото не вярваше на ушите си. Този мъж беше луд. Каква ирония на съдбата, помисли си горчиво тя. Беше се измъкнала от лапите на Даниел Люис, за да попадне в ръцете на един безумец.
	Трябваше да го убеди, че не е такава, за каквато я смята.
	— Ако вдигнете ръка срещу мен, ще съжалявате до края на живота си — произнесе предупредително тя и отстъпи крачка назад.
	Данте не се трогна от думите й.
	— Казах ти да не заплашваш никога вече, скъпа.
	— Защо дори не ме попитахте за името ми, капитане? — ядоса се внезапно Реа.
	— О, нима съм забравил? Прощавай, за известно време бях забравил добрите маниери — отвърна учтиво мъжът. — Аз съм Данте Лейтън, както много отдавна знаеш, а ти си… коя си ти всъщност?
	Реа пое дълбоко въздух. Ако разкриеше истинската си самоличност пред този човек, може би щеше да се изложи на още по-голяма опасност. Той очевидно беше авантюрист и може би щеше да се възползва от ситуацията, за да се обогати. Обаче, каза си Реа и в сърцето й пламна нова надежда, ако той наистина е маркиз, ще престане да се държи така враждебно с нея и може би ще почувства дори известна симпатия.
	— Аз съм Реа Клер Доминик, най-голямата дъщеря на дук и дукеса Кемъри. Ако наистина сте маркиз, трябва да сте чували за баща ми. И ако не сте напълно луд, ще разберете, че ако ме докоснете дори с пръст, ще си спечелите смъртен враг. Помислете добре, уважаеми капитане, преди да сте вдишали ръка срещу мен.
	Нещо проблесна в сивите мъжки очи, но само след миг изчезна.
	— Отдавна не съм бил в Англия, но съм чувал за дук Кемъри. Някога, в безпътната си младост, дори имах нещастието да бъда негов съперник на игралната маса. Ако си спомням добре, загубих значителна сума. Никой не можеше да го бие на карти, спомням си дори, че славата му беше доста скандална, въпреки това рискувах, с надеждата, че все пак ще спечеля — обясни Данте и вдиша рамене. — Освен това помня, че дукът беше ерген и нямаше никакво намерение да променя това положение. А това поставя под въпрос твърдението ти, че си дъщеря на Люсиен Доминик, малката ми — заключи съжалително той и направи още една крачка към нея.
	— Все ми е едно вярвате ли ми или не! — изкрещя Реа. — Предайте ме на властите. Те ще ми повярват.
	— Много се съмнявам в това, като се има предвид как изглеждаш, момиче — въздъхна Данте. — Дори само фактът, че се намираш в Чарлзтаун сама, без придружител, без нито една слугиня, е многозначителен.
	— Бях отвлечена от дома си. Упоиха ме и ме качиха на един кораб, който едва не потъна. По пътя ме оставяха да гладувам, заплашваха ме и…
	— Прекрасна история — отбеляза Данте и за ужас на Реа избухна в смях. Той не беше повярвал нито една нейна дума!
	— Проклет да сте! — изплака тя и се опита да се изплъзне от силните му ръце. Ала той я сграбчи още преди да е успяла да се обърне.
	— Предупредих те — проговори тихо Данте и с един замах свали пелерината й. После издърпа жакета и без усилия свали станалата твърде широка пола.
	Тъкмо когато се зае с ризата й, на вратата почука Кърби. След като чу кратката покана да влезе, той се появи с месингова вана и кофа топла вода. Очите му се разшириха от учудване, като видя, че капитанът се бори с едно момиче, за което никой не знаеше, че се намира на борда. И както по всичко личеше, то дори не искаше да бъде тук. Впили очи един в друг, двамата противници се бореха кой ще прояви по-голяма упоритост и по-силна воля. Никой не удостои дори с поглед дребния стюард, който излезе от каютата и след миг се върна с още две кофи гореща вода.
	— Капитане… — започна смутено Кърби, не можейки да си обясни необичайните действия на господаря си, — капитане, какво… — пита отново той, но ядно проклятие го накара да замълчи. Момичето беше захапало Данте по китката, а после го беше изритало в пищяла.
	— Изчезвайте, Кърби! — изсъска Данте, стисна по-здраво голото момиче, което не преставаше да се отбранява, и го пусна в топлата вода. Уплашеният й писък го зарадва извънредно много. Изправи се до ваната и предпазливо опипа следите от зъби по ръката си.
	Кърби нямаше намерение да изпълни заповедта. Не от непослушание, а защото беше направо слисан от разиграващата се сцена. Устата му се отвори и остана така, докато капитанът грабна главата на момичето и я потопи във водата. Писъкът внезапно затихна. Данте грабна сапуна и започна да търка косата и шията й. По лицето на Реа потекоха сълзи от болка и унижение, но когато усети под пръстите си крехките й рамене, капитанът бе обзет от съжаление и разхлаби грубата си хватка. Меко, почти нежно той изтърка тялото й, за да я освободи от двумесечната мръсотия, която се беше натрупала през дългото и мъчително плаване.
	— Бедничката — промърмори стюардът. Нещо в държанието й трогна сърцето му — макар че той никога нямаше да го признае, дори и пред самия себе си. Притисна се смутено до рамката на вратата, без да знае какво да предприеме. Обаче ако капитанът си позволеше още някоя грубост с бедното малко същество, тогава… Дано не се стигнеше дотам.
	Реа беше вцепенена от шока. Не й оставаше нищо друго, освен да търпи и да се пита кога най-после ще свърши този кошмар. Отначало беше помислила, че лудият ще я удави, а тази мисъл беше минала и през неговото съзнание, особено когато тя опръска очите му със сапунена пяна — но внезапно бруталността му изчезна. Ръцете му се плъзгаха успокояващо по тялото й, сякаш я галеха. Когато се вдигнаха към главата й, тя се стресна, но Данте само разплете дебелата й плитка и грижливо изми мазните кичури. Изплакна я с чиста вода от една кофа, като я поля много предпазливо, за да не влиза сапун в очите й.
	Когато усети как ръцете му се плъзгат по гърдите и бедрата й, Реа спря да диша. Данте насапуниса цялото й тяло с парчето сапун, после я вдиша и изля върху треперещото й тяло пълна кофа топла, чиста вода. Замаяна, Реа усети как ръцете му я вдигнаха от ваната и я увиха в затоплената хавлиена кърпа.
	Зъбите й тракаха шумно, докато странно мълчаливият мъж я триеше, за да я изсуши. Кожата й порозовя и настръхна. Данте приседна на койката си, сложи покорното момиче между коленете си и започна да изстисква мократа му коса. Извиваше кичур след кичур, притискаше ги в меката кърпа, за да ги подсуши.
	След като свърши, Данте взе брадичката на Реа между ръцете си и се взря замислено в лицето й, обезпокоен от празния поглед на виолетовите очи. Чу стъпките на Кърби зад гърба си и стреснато се обърна.
	— Мисля, че малката има нужда от нещо топло — проговори стюардът. — Много е измършавяла. — Лицето му пламтеше от смущение. В ръката си стискаше купичка с бульон, от който се вдигаше пара.
	Като видя, че влажната кърпа непрекъснато се смъква от раменете на момичето, Кърби потърси дрехите му. Ала след като прегледа вонящата купчинка, реши, че е необходимо да й набави чисто бельо. Остави таблата, изтича до сандъка на капитана, разрови се в него и намери една копринена риза. Подаде я на Данте и се обърна дискретно, когато капитанът облече треперещото тяло на непознатата й и я положи в леглото си. После приседна до нея, взе купичката бульон, а с другата ръка обгърна раменете на момичето. То се опита да се отдръпне и устата му се опъна в опасна линия. Без да каже нито дума, Данте я притисна по-здраво до гърдите си и поднесе към устоите й лъжица бульон.
	— Яж — заповяда остро той и изпита странно облекчение, когато малката не се възпротиви и изгълта специалната супа на стюарда. Данте хвърли мрачен поглед към бледото й лице и усети как в сърцето му се надига неканено съчувствие към това нещастно създание, нещастно отчасти и поради собствените му действия. Едва когато ръцете му докоснаха крехкото телце, той беше осъзнал колко голяма е силата му. Колко просто щеше да бъде да сложи край на живота й. Беше много обезпокояващо да знаеш, че някой е толкова раним и зависи изцяло от милостта на другите.
	Този жалък вързоп дрипи го бе засрамил, а Данте Лейтън никога не бе преживявал подобно нещо и нямаше да го забрави до края на живота си.
	— Тя е намерила картата — проговори внезапно той и стресна Хюстън Кърби, който се бе втренчил в непознатото момиче.
	— Но как? — заекна стюардът, по изключение загубил ума и дума.
	— Твърди, че била жадна, и аз съм почти склонен да й повярвам, защото разказът й звучи толкова невероятно, че би могъл да отговаря на истината — обясни Данте и се усмихна смутено.
	— Коя ли е тя и как се е озовала на борда на „Морския дракон“? — започна да размишлява на глас Кърби. — Значи не вярвате, че е дошла само заради картата?
	Данте помълча малко и отговори:
	— Не съм сигурен, но докато имам някакви съмнения, малката ще остане на борда с нас. Залогът е твърде голям, за да можем да си позволим грешки. Тя твърди, че не знае нищо и че няма представа кой съм. — Данте поклати тъжно глава. — Но ми надрънка толкова лъжи, че не знам какво да мисля, затова нямам намерение да рискувам. Каквито и да са били причините й, момичето вече видя картата и аз не мога да допусна тази изключително ценна информация да се озове в ръцете на хора като Берти Макей.
	— Нали не смятате, че работи за него, капитане? — попита Кърби, който отказваше да повярва, че това малко момиченце може да има нещо общо с негодник като Макей. — Не ми изглежда много здрава — продължи загрижено той, изчака Данте да й даде и последната лъжица бульон и огледа зачервеното й лице с поглед на специалист. — Не биваше да се отнасяте така грубо е нея. Вече си мислех, че ще я убиете, наистина — Кърби посрещна безстрашно злобния поглед на господаря си и продължи невъзмутимо: — И вие носите отговорност за състоянието й. Е, какво ще правим с момичето? — попита той и взе купичката от ръцете на капитана.
	— Ще я задържа — отвърна кратко Данте. — Може и да не е съгласна с решението ми, но на борда на „Морския дракон“ тя ще бъде на много по-сигурно място, отколкото на улицата. Може би утре сутринта ще успея да я убедя да ми разкаже истината за себе си. Тогава ще решим какво да я правим. Засега обаче ще бъде наш гост на борда на „Морския дракон“. — Данте не откъсваше очи от фино очертаното лице на момичето и попипваше с възхищение златната му коса. След малко внимателно се облегна на стената, за да не наруши съня му.
	— Ще дойда веднага, ако имате нужда от мен, капитане — каза тихо Кърби, изтърси едно одеяло и зави грижливо крехката фигура на заспалото момиче. После отиде до масата, нави на руло картата на съкровището, пъхна я в бутилката и я постави на обичайното й място. Натрупа чиниите и чашите върху таблата и излезе от каютата.
	Данте се разположи удобно на леглото. Тялото на момичето беше толкова леко, че той почти не усещаше допира му до бедрата и гърдите си. Въздъхна, опита се да премисли още веднъж случилото се тази вечер и се запита какво ли още има да стане, преди зората да сложи край на дългата и толкова богата на събития нощ. След малко затвори очи, сложи момичето върху гърдите си и зарови брадичка в златната му коса. Когато усети нещо да се трие в краката му, отвори стреснато едното си око и проследи с любопитство как Ямайка се сгуши до непознатото момиче, сякаш го познаваше много отдавна.

	За първи път след прекараните в морето мъчителни месеци Реа се събуди с чувството, че си е отпочинала, както в леглото си в Кемъри. Внезапно й стана горещо и тя отмахна недоволно тежките завивки. Ала краката й тежаха като олово, а при опита й да седне стаята се завъртя застрашително пред очите й.
	Реа усети как нещо твърдо се плъзна по талията й и я подкрепи, за да не се удари в стената. Обърна бавно глава и видя излегналия се на койката мъж. Светлосивите му очи я наблюдаваха внимателно, с открито недоверие.
	Тя бе запазила само смътен спомен от първата си злощастна среща с нелюбезния капитан на „Морския дракон“ и сега, в мига между съня и пробуждането, образите в съзнанието й бяха накъсани и объркани. Когато срещна погледа му, тя не усети нищо от враждебността, която я бе изпълвала снощи.
	Сивите очи с дълги мигли бяха извънредно красиви и искряха като топчета живак върху загорялото от слънцето лице. Сенки и светлини играеха тайнствено в тях и напомняха на Реа кристалните планински потоци, които течаха по хълмовете на Кемъри.
	Тя беше пленница на погледа му, после и на нежното докосване на устата му, но все пак усети, че нещо не е наред, и се опита да се пребори с трескавата мъгла, която помрачаваше мислите й. Чувствените мъжки устни бяха корави и настойчиви, сивите очи искряха от злоба, вместо да са меки и влюбени, както би трябвало да бъде.
	— Вие! — изпъшка Реа, когато бронзовото лице със сребърни очи се превърна в ухилената дяволска физиономия на капитана на „Морския дракон“. Мъжът, който я притискаше към голите си гърди, беше същият този луд, който я бе унижил и й се бе подиграл, когато отчаяно беше потърсила помощ от него.
	— Да, аз. Все пак се намираш в леглото ми — отговори през смях мъжът. — И носиш ризата ми — прибави той и погледът му остана прикован в меката закръгленост на гърдите й.
	Реа се погледна с нарастващ ужас. Някои подробности от изминалата нощ все още й бяха неясни. Видя широките му, загорели от слънцето гърди, мускулите, които опъваха бронзовата кожа, потръпна от допира на черните къдрави косъмчета. Извърна се, смутена и засрамена, и устреми поглед към пода, но там лежеше влажен, омачкан панталон и риза, която много приличаше на нейната. Някой небрежно ги беше захвърлил в ъгъла.
	Данте последва погледа й и вдигна едната си вежда.
	— Нима си очаквала да спя с мокрия панталон, скъпа? — попита с добре изиграна изненада той. — Можех да си навлека някоя болест, а ти не искаш това, нали?
	— Напротив! Щях да скачам от радост — изсъска тя, разтърсвана от пристъпите на треската и на гнева.
	— О, това не е хубаво — отговори с усмивка Данте и посегна към дългия златен кичур, който се беше оплел на гърдите му. — Боя се, че щяха да обвинят теб за ранната ми смърт. Нали ти беше тази, която едва не ме удави, докато се опитвах да те окъпя. Екипажът ми надали щеше да прояви разбиране към жестоките последствия от един акт на любов към ближния. — Устните му потръпваха нервно, докато чакаше реакцията на Реа.
	И тя не закъсня.
	— Любов към ближния! — изфуча тя, разтърсена от луд гняв.
	— Недей така, ти би трябвало да ми бъдеш благодарна — прекъсна я с успокояващ глас Данте, без да обръща внимание на невярващия й поглед. — Помогнах ти да осъществиш плана си. Вече си в моето легло, в ръцете ми и… — Той целуна полуотворените й устни. — И си много близо до осъществяването на целта си. Дойде само за да ме прелъстиш, нали?
	И за да не възникнат съмнения в истинността на думите му, той обгърна с ръце топлото й тяло, притисна я силно до себе си и мушна ръка под ризата й. Обхвана твърдото й задниче и меко притисна хълбоците й към своите.
	Реа Клер Доминик нямаше основания да се съмнява в страстта му, защото усети как нещо я опари и се втвърди при това интимно докосване, а после се устреми право към ранимото място между краката й.
	Засрамена до дъното на душа си, Реа затвори очи и по страните й потекоха сълзи. Нямаше как да избяга от силните ръце, които неумолимо я притискаха към мъжкото тяло. Когато усети устата му върху гърдите си, спря да диша, но след миг отвори очи и видя главата му, обсипана с гъсти кестеняви къдрици. Всеки сантиметър от парещата кожа на този мъж сякаш я белязваше за цял живот. Никога нямаше да забрави този първи допир с мъжкото тяло и мъжкия аромат.
	Когато устата му започна да милва опънатите жили на врага й, Данте усети соления вкус на сълзите й и смаяно вдиша очи. Не беше очаквал такава реакция на нежността си. Погледна я объркано и внезапно изпита отвращение от себе си. Така силно желаеше това момиче, че бе забравил всичко друго.
	Виолетовите очи бяха толкова близо до неговите, че той видя розовия пръстен, който обкръжаваше разширяващите се зеници, фактът, че очите й се бяха разширили от страх и отвращение, вместо от удоволствие, му беше странно неприятен. Въпреки очевидното й отвращение от прегръдката му той преживя още веднъж същата омая, която бе изпитал на събуждане, когато малката уличница лежеше сгушена на гърдите му и мекото й дупе почиваше доверчиво и невинно върху хълбоците му. Ароматът на топлото й тяло го накара да се забрави. Сапунът, с който я бе изтъркал вчера, ухаеше от кожата й, едновременно познат и чужд. Още снощи бе видял колко невероятно красива е косата й, а на сутринта бе заровил лице в гъстите къдрици и бе вдъхнал упойващия аромат на море и сандалово дърво.
	Внезапно момичето се обърна на другата страна, задърпа неспокойно завивките и той можа да види лицето му. То беше мирно, дори весело, бузите имаха цвят на дива роза и бяха в крещящо противоречие с пепелявосивата кожа на тялото.
	Тази жена беше съвършена и Данте трябваше да положи отчаяни усилия да не мисли повече за лъжите, които му беше наговорила. Опита се да си внуши, че малката е получила, каквото е заслужавала, и да кали сърцето си срещу привлекателността на ангелското й изражение.
	Ала когато ясните виолетови очи се отвориха, разумът бе изтикан далеч назад и отстъпи място на внезапно пламналия в слабините му огън. Искаше само едно: да съедини устата си с нейната и да получи ответна целувка. Искаше да усети как устните й търсят неговите, как ръцете й го милват и хълбоците й се движат в неговия ритъм. Но нищо такова не се случи. Малката се отдръпна от него, очевидно отвратена от докосването му. В продължение на един дълъг миг го погледна право в очите… и той видя много ясно как отвращението надви прилива на странно наивна чувственост.
	Внезапно Данте бе изтръгнат от мечтанията си. Главата на момичето намери с добре прицелен удар брадичката му. Това не беше по недоглеждане, а грижливо планирано нападение и той разбра това много скоро, защото ударът бе последван от атака със зъби и нокти, която заплашваше да го разкъса. Едва успя да отбие коляното, което щеше да унизи болезнено мъжкото му самолюбие, но не можа да избегне малкия юмрук, който се беше устремил към носа му. Все пак се отдръпна и стиснатите до болка пръсти улучиха бузата му.
	Данте се възползва от тежестта на тялото си и се претърколи върху ритащата малка котка. Притисна я върху завивките и стисна здраво юмручетата й. От ъгълчето на устата му потече кръв, защото ударът беше доста силен. Лицето на момичето изразяваше панически страх. И двамата дишаха тежко, а движенията на гъвкавите млади гърди под неговите разпалваха още по-болезнено желанието му.
	И посред тази интимна сцена в каютата нахлу побеснялата от гняв Хелън Джордан. Очите й пламтяха безумно. Пред вратата се беше водил разгорещен спор, но нито Данте нито Реа бяха чули нещо.
	— Казах ви, че капитанът е зает — напомни й Хюстън Кърби и издържа безстрашно пронизващия й поглед, който беше в състояние да забие дълбоко в земята дори най-силния мъж. Това му помота да прикрие собствената си изненада, макар че всъщност бе очаквал тази сцена. Знаеше, че Данте Лейтън е непредвидим и може би това беше една от причините „Морският дракон“ и екипажът му да останат здрави и читави и до днес.
	— Проклет да си, Данте Лейтън! В ада да идеш дано! — изкрещя разярено Хелън, като видя бившия си любовник и момичето със златна коса в леглото. Погледът й не се откъсваше от изваяния крак, който се бе преплел със силното, загоряло от слънцето бедро на мъжа. Беше повече от очевидно, че двамата са се любили. Красивото лице на момичето беше зачервено от целувките и дори от мястото, на което беше застанала, се чуваше тежкото дишане на любовниците.
	Данте Лейтън я бе унизил и без съмнение й се надсмиваше и сега, докато някаква малка проститутка се гушеше до него под завивката. Хелън кипеше от гняв. Никога нямаше да му прости провала на така грижливо подготвения план. Снощи трябваше да го привлече в леглото си и да забременее от него. След като вече се беше случило веднъж, защо да не стане и втори път? Ако забременееше от Данте Лейтън, това й гарантираше титлата маркиза Джакоби, а този път тя щеше да се погрижи бебето да се роди живо и здраво.
	— Хелън — промълви учтиво Данте, седна в леглото и се уви в копринения чаршаф. Но не изпусна от прегръдката си Реа, когато устреми безразличен поглед в лицето на бившата си любима. — На какво дължим това неочаквано посещение? Никога не съм те виждал да излизаш преди обед. Сигурно си прекарала спокойна вечер и си си легнала рано. Жалко. — Тонът му беше небрежен, сякаш ни най-малко не се смущаваше от неловкото положение, в което го беше заварила.
	За разлика от него Реа така силно трепереше от срам, че започна да й се гади. Посетителката беше обезумяла от гняв и младото момиче нито за миг не се усъмни в чувствата й към капитана на „Морския дракон“. През ума й мина обезпокояваща мисъл. Ами ако тази красива жена беше съпругата му? Тогава тя имаше всички основания да се гневи. Какво ли беше да завариш съпруга си в прегръдките на друга жена? Но дори при тези обстоятелства тя не можеше да проумее как една добре възпитана жена може да изрича такива отвратителни проклятия. Никога преди това Реа не беше чувала някой — най-малкото една дама — да използва такъв груб език.
	— … сега можеше да лежиш в моите обятия, но вместо това ти предпочете да си легнеш с тази пристанищна курва! Чумата да ви тръшне, и двамата! — изкрещя Хелън и от присвитите й очи не убягна как ръката на Данте помилва една златна къдрица, паднала на слепоочието на момичето. Неосъзнатата нежност на този жест я вбеси още повече.
	Как смееше Данте да я гледа съжалително! Само Хюстън Кърби забеляза как очите на господаря му внезапно проблеснат. Дребният стюард го познаваше добре и се постара да стъпи по-здраво на пода, защото очакваше бурята ей сега да се разрази. Но дори Кърби остана изненадан от смайващото изявление на господаря си.
	— Мила моя Хелън, не бъди несправедлива към годеницата ми. Струва ми се, че е редно да й се извиниш — проговори подозрително тихо Данте, без да се трогва от шокираните лица на двете жени.
	— Годеница? — изсмя се дрезгаво Хелън. — За Бога, Данте, ти да не си полудял? Ами ако приема думите ти буквално и разпространя щастливата новина в цял Чарлзтаун? Я ми кажи как е най-добре да те наричам? — продължи кокетно тя. — Ще те представя пред обществото като Данте Лейтън, капитан на „Морския дракон“, но също така и маркиз Джакоби, и ще кажа на всички, че това сладко малко същество ти е съпруга, но и бивша любовница! О, толкова съжалявам, скъпа моя — извини се лицемерно тя и погледна с обиждащо недоверие златокосото момиче. — Не чух добре името ви. Сигурно все пак си имате някакво име. Достатъчно е да ми кажете само собственото, и без това поклонниците ви надали знаят фамилията ви.
	— Името й е лейди Реа Клер Доминик — съобщи спокойно Данте. — Нима си помисли, че няма да запомня псевдонима ти, мила? — пошепна той в ухото на Реа. — Нали нямаш нищо против да се възползвам от него?
	— Ползвай се, колкото си щеш — отговори остро Реа. Колкото повече хора узнаеха истинската й самоличност, толкова повече се увеличаваха шансовете й да избяга от този луд.
	В ревнивите очи на Хелън тази размяна на остроти изглеждаше като споделяне на тайни и любовен шепот. На всичкото отгоре Данте се приведе и целуна момичето по челото.
	— Лейди ли? — изпухтя презрително тя. — Разбира се, милейди Пристанищната курва!
	— Мила моя Хелън, не се дръж като глупачка. Защото дамата до мен наистина е лейди Реа Клер Доминик, дъщеря на дук и дукеса Кемъри и моя годеница. Сигурно си чула името на това семейство, докато си се забавлявала в Лондон, нали? — попита Данте и се ухили злобно при вида на внезапно потъмнялото й лице.
	Хелън Джордън огледа отново Данте и момичето и несигурността й се увеличи. Името, което без усилия беше излязло от устните му, действително беше едно от най-известните имена в Лондон. Докато пребиваваше в столицата, тя се вслушваше жадно във всички светски клюки и макар че не бе допусната до най-изисканите балове, научаваше всичко за хората от висшето общество.
	Да, беше чула името на лейди Реа Клер Доминик и бе завидяла на красивата наследница, която беше една от сензациите на сезона. Дори веднъж я бе видяла в театъра, една приятелка си направи труд да й я покаже, но младата дама седеше доста далеч от нея и Хелън можа да види само отлично ушитата й рокля. Лейди Реа имаше златна коса и целият град говореше за изключителната й красота.
	Хелън задъвка смутено долната си устна, без да знае какво да предприеме. Наистина беше глупачка, Данте имаше право да я нарича така. Но съмненията не я напускаха.
	— Мислех, че ще се омъжвате за някакъв граф — проговори злобно тя с надеждата да заложи капан на лъжкинята.
	— Както виждаш, не го е направила — намеси се бързо Данте, за да спаси положението.
	— Сигурно говорите за Уесли Лотън, граф Рендейл? — попита учтиво Реа, зарадвана от възможността да докаже коя е в действителност. — Уесли и аз сме близки приятели. Той често посещава Кемъри. Познавате ли го? Като се върна, ще го попитам… — Реа замлъкна внезапно, защото болезнено осъзна, че графът е мъртъв.
	Хелън изобщо не забеляза странната тишина. Изисканият език на момичето не оставяше и сянка от съмнение, че това е истинската лейди Реа Клер, годеницата на Данте Лейтън.
	Данте сякаш прочете мислите й, защото добави:
	— Никога ли не съм ти разказвал за Реа? Познавам я откакто беше малко момиче. Но когато напуснах Англия, помислих, че съм я изгубил. Бях й обещал един ден да се върна при нея, но както виждаш… — Той се изсмя тихо, притегли Реа към себе си и се стресна от горещината на тялото й. — … годеницата ми се оказа по-нетърпелива от мен и ме намери първа. Трябва да призная, че не повярвах на очите си, когато я видях. Отначало се гледахме като чужди, но това бързо се промени.
	— Изненадвам се, че изобщо си я познал — изсъска Хелън и си пожела капитанът и корабът му да се озоват на дъното на морето.
	— Наистина ми беше трудно да я позная, но истинската любов е вечна, нали, скъпа моя? — прошепна тихо Данте и зарови лице в ухаещата златна коса. Когато се обърна към Хелън, посланието в сивите очи беше недвусмислено.
	— Позволете ми първа да изразя благопожеланията си — промърмори жената. Но като не можа да устои на изкушението, продължи с измамна любезност — Желая ви всичко хубаво, мила моя. Ще имате нужда от целия си кураж, защото Данте Лейтън е негодник и сигурно ще проклинате деня, в който сте се решили да го потърсите чак в колоните. Той е неспособен да обича. Ще унищожи и вас, както е унищожил всеки, до когото се е докоснал — заключи триумфално Хелън и полите й шевно прошумоляха през вратата. В каютата се възцари потискаща тишина.
	След малко от гърлото на Хюстън Кърби се изтръгна облекчена въздишка. Слава Богу, мадам Джордън най-после си беше отишла. Суеверният стюард беше твърдо убеден, че присъствието й носи нещастие.
	— Бог да ни е на помощ и да ни пази от тази зла жена — прошепна тихо той.
	— Къде отиде тя? Трябва да ми помогне да избягам. Искам да се махна от този луд — проговори дрезгаво Реа. — Искам да си ида в къщи. Толкова съм уморена. Вече не мога да мисля. — Тя избухна в плач, но героично се опита да заглуши сълзите си във възглавницата. Постепенно притихна и се скри под завивката. Цялото тяло я болеше и гореше в температура.
	— Състоянието й ме тревожи, капитане — рече Кърби, потърка замислено челото си и пристъпи към койката. — Къпането повече й навреди, отколкото помогна. Простудихте я, как не се сетихте по-рано! Странно, но малката много ми напомня за Ямайка, когато го донесохте на борда в Порт Роял. Едно такова мършаво котенце, полумъртво от глад, което си търсеше дом. — Кърби се взря любопитно в лицето на господаря си, който с каменно изражение продължаваше да притиска момичето в прегръдките си. — Дали наистина е лейди Реа Клер Доминик?
	Данте вдиша рамене.
	— Все ми е едно. Бъдещето й е решено. Тя ще отплава към Западна Индия с „Морския дракон“.
	— Ами да… — промърмори дребният стюард, без да прикрива изненадата си. — Вие носите отговорност за нея. Студеното време в Чарлзтаун не е добро за здравето й. Топлите пасати покрай островите обаче скоро ще я изправят на крака. Те и няколко купички от моя специален бульон.
	Данте се усмихна загадъчно.
	— Да, Кърби, това си казах и аз. Сега аз съм отговорен за нея. Ямайка очевидно беше разбрал правилно думите на господаря си, защото скочи весело в койката и се сви на кълбо в краката на Реа Клер Доминик, най-новия член на екипажа на „Морския дракон“.


>	Шеста глава
E>
	Ако това е лудост, лудостта си има метод.
@	Шекспир
E$

	— Как намирате това, Теди? — попита замислено Кейт. — „Нека сестра ми бъде ангел на милосърдието“. Не… — въздъхна разочаровано тя. — Боя се, че е твърде откровено. О! — провикна се внезапно и в гласа й прозвуча въодушевление. — Ето какво търсех. Чудесно е, наистина. Трябва да призная, че понякога се изненадвам сама от себе си — изхихика тя, потопи гъшето перо в кристалната мастилница и изгледа с удоволствие сребърния прибор за писане.
	Теди Уолтъм хвърли отровен поглед към мъчителката си. Забързаното дращене на гъшето перо лека-полека го изнервяше. Е, така поне беше заета и не можеше да причини никому зло. Беше стигнал дотам, че изпитваше благодарност дори за малките промеждутъци спокойствие.
	Ден след ден Кейт седеше в библиотеката и се ровеше в прашните книги. Изказванията й, най-често неразбираеми, варираха от изблици на радост и задоволство до ядни проклятия. Търсенето на подходящи строфи от класически и модни стихове, с изпращането, на които целеше да измъчи и обърка още повече врага си в Кемъри, се беше превърнало в нещо като мания. Тя играеше тази жестока игра вече почти два месеца, наслаждаваше се на отмъщението си, а Теди с ужас си представяше реакцията на дука при получаването на тайнствените послания.
	Цяло щастие беше, че бяха успели да изпратят отвлеченото момиче в колониите, защото и Лондон, и всички градове, села и имения по крайбрежието бяха засипани с обявления, в които се описваше изчезналата лейди и се предлагаше цяло състояние за сведения, които биха могли да доведат до откриването й. Теди бе изпитал огромно облекчение, а в първия момент и благодарност, че не е станал убиец, защото простреляният джентълмен — истински граф от плът и кръв — също беше обещал богато възнаграждение на всеки, който му даде сведения или му помогне да залови непознатите личности, участвали в отвличането на лейди Реа Клер Доминик и в посегателството спрямо собствената му личност.
	Теди се разтревожи много от обявленията, но още по-силен беше гневът му, когато прочете собственото си описание: „изпаднал негодник, среден на ръст, с грубо лице, облечен в мръсен сюртук от червено кадифе“. Много го заболя, наистина, все пак беше мъж и си имаше своята гордост, независимо какъв беше. Освен това досега винаги се беше гордял с външния си вид и беше правил всичко възможно да го поддържа въпреки ограничените си средства. Да не говорим, че червеният кадифен сюртук, описан таткова презрително в обявлението, беше любимата му дреха, а сега трябваше да я натъпче с камъни и да я хвърли в реката. Теди изгледа отвратено скромното си кафяво палто, убеден, че такава невзрачна дреха не е достойна за мъж като него.
	— Знаете ли какво, Теди, мисля, че е време да подишаме отново свежия селски въздух — проговори внезапно Кейт. И тъй като беше потънала в мислите си, изобщо не забеляза стъписването на събеседника си. — Намери някого да изпрати писмото, а след това ще започнем приготовленията. Имаме много багаж — завърши весело тя, без да обръща внимание на липсата на въодушевление от страна на наемника си.
	— _Ние_ ли ще заминем? — попита със съмнение в гласа Теди. — Аз съм си много добре тук, пред огъня.
	— Това е очевидно, но смятам, че Люсиен е вече готов да излезе в открит бой. Не може вечно да се заключва в Кемъри. Не повярвах на очите си, когато преди две седмици видях къщата. Същинска крепост, Теди, от всяко прозорче се подаваше дулото на пушка. Мисля, че е дошло времето да действаме, затова аз лично ще му отнеса следващото си послание — обясни тържествено тя. Гласът й трепереше от радост. — Господи, струваше си всички усилия, които положих, щом отново ще се изправя лице в лице с Люсиен! Този човек има дяволски късмет, иначе двамата с Пърси щяхме да го отстраним от пътя си още преди години. Само като си помисля колко пъти се опитвахме да го убием и как опитите ни постоянно се проваляха, иде ми да зарева като бебе…
	— Това не ме учудва — промърмори Теди Уолтъм, който беше стигнал до закъснялото заключение, че нищо не е невероятно, ако лейди Кейт е замесена в него. Отдавна хранеше подозрението, че хората, които се причисляваха към „аристокрацията“, не са съвсем наред с главите. Те вършеха всичко със стил, това беше вярно, но въпреки това не бяха на себе си. Имаха се за ексцентрични, но в крайна сметка бяха просто луди.
	— Теди!
	Едуард Уолтъм неволно се сви като от удар. Междувременно се беше научил да се бои от този ласкателен тон. Не отговори нищо, надявайки се напразно дамата да забрави за какво го е повикала.
	— Теди! — Този път гласът на Кейт прозвуча доста по-остро. — Чуйте какво ще ви кажа. Искам да се запозная с някои от приятелите ви. Тъй като бяхме принудени да се откажем от услугите на Роко, ще имаме нужда от няколко едри мъже, които да помогнат в осъществяването на плана ми. Сигурна съм, че познавате някои по-обикновени хорица, които търсят работа. Познавате този тип, нали, Теди: повече мускули, отколкото разум — обясни небрежно тя, сякаш очакваше наемникът й да ги извади от джоба си.
	— Ами… мисля, че бих могъл да намеря нещо, милейди — отговори колебливо мъжът. — За съжаление в момента съм ограничен в свободата си на предвижване. Нали знаете, че ме търсят. Нямам никакво желание да се мяркам из града — обясни сърдито той.
	— О, все ще ви хрумне нещо, сигурна съм в това — отвърна Кейт и в гласа й нямаше и следа от съчувствие. — Много жалко, че онзи тип оцеля и можа да ви опише.
	— Да, наистина е жалко — съгласи се мрачно Теди. — Още по-лошо е, че е обявил награда за главата ми. Нищо, така поне ще имам възможност да узная кои са истинските ми приятели. Ще ви кажа само, че онази тлъста бъбривка Фаргър със сигурност не е между тях. Вчера чух как разговаряше с един полицай и го насочи по моята следа! — изкрещя гневно той. — Тази жена си мисли, че възможността да прибере в джоба си тлъстата самичка струва много повече от кожата на Теди Уолтъм.
	— Вече ви казах, че старата подозира нещо. Именно затова настоях да се преместим в друга гостилница. Трябва да ви кажа, че се чувствам отлично в тази стая над реката. Вонята и влагата ми напомнят за Венеция — отбеляза Кейт, която се интересуваше много повече от удобствата си, отколкото от мършавия врат на Теди Уолтъм. — Почти съм убедена — продължи с усмивка тя, — че като се има предвид притесненото ви положение и липсата на популярност в известни среди, вие също ще се радвате да се отървете за известно време от теснотията на Лондон. Благодарете на съдбата, че имате до себе си човек като мен, който да ви отведе по-далеч от полицията — продължи тя и хвърли нетърпелив поглед към унилото му лице. — Теди, няма никаква полза да седите тук и да се отдавате на мрачни настроения. Чака ни много работа. Това ще бъде кулминацията на плана ми. Цели двадесет години чакам този момент и, кълна се в Бога, няма да позволя на никого да ме лиши от него. О, само ако и Пърси беше с мен, за да преживее деня на великия триумф! — извика с копнеж тя и сплете тесните си ръце като за молитва.
	Теди Уолтъм поклати глава, зарови пръсти в отдавна неподстриганата си брада и се загледа в огъня. Единствената му утеха беше, че странният Пърси, за когото дамата непрекъснато говореше, не е тук, за да се наслади на триумфа й. И без това едва се справяше с лудата аристократка, а какво ли щеше да стане, ако имаше насреща си двама… Дълбоко в съзнанието му дълбаеше тъмно предчувствие.

	Дукеса Кемъри пристъпваше необичайно бавно към леглото със завеси от светлосиня и сребърна дамаска. Единственият шум в помещението идеше от шумоленето на копринените й поли. Ръцете й оправиха грижливо дантелените възглавници. След като изпъна покривката на леглото, тя огледа пустата стая, чиста и подредена, без нито една прашинка по ъглите. Всичко беше така, както го бе оставила Реа в онази злокобна сутрин.
	Дукесата спря пред тоалетната масичка от позлатено розово дърво и се погледна замислено в огледалото. Облечена в тъмносиня копринена рокля, украсена с дантели от Валенсия, тя изглеждаше като младо момиче. Слава Богу, поне дантелите придаваха малко цвят на лицето й. Богато избродираната фуста от бял сатен, с която се носеше тази рокля, сега беше заменена от тъмносиня без никаква украса.
	Малката й ръка докосна нежно тоалетните принадлежности и спря върху гравираната четка за коса, в която се бяха заплели няколко златни косъма. Тя помириса един кристален флакон и вдъхна с болка сладкия аромат на жасмин, толкова обичан от дъщеря й.
	С треперещи устни дукесата се запъти към високите прозорци и се загледа надолу към градината. Макар че стаята на Реа се намираше в южното крило, прозорците бяха на западната стена. Стоя там, докато светлината на деня започна да избледнява. Зимата наближаваше и се стъмваше все по-рано.
	По някое време Сабрина бръкна в джоба на полата си и извади грижливо сгънат лист хартия. Отвори го и се опита да разчете нечетливо надрасканите думи. Сгъстяващият се здрач не й попречи, защото всяка сричка се беше отпечатала като с нажежено желязо в паметта й. После тихо изрече на глас най-новите стихове, пристигнали в Кемъри едва тази сутрин:
P>
	— А ако са двама, нека са двама,
	както е и с компасите — близнаци,
	тя е душата, опорната точка, която не помръдва,
	ако другият не се раздвижи заедно с нея.
P$
	Дукесата се взря безпомощно в написаното. Само да можеше да разгадае значението му. Дали в тези редове се съдържаше указание за самоличността на безумеца, отвлякъл дъщеря й? Сигурно беше някой луд, защото досега не бе поискал откуп, нито беше поставил някакви друга изисквания. Ако беше обикновен негодник, щяха да му платят, колкото поиска, и да си върнат Реа. Или зад неразбираемите стихове се криеше намек къде държат отвлечената? В паметта на дукесата изникна писмото, получено преди седмица.
P>
	Така ловуваха през целия ден
	и не намериха нищо и никого,
	видяха само кораба в морето
	да се отдалечава с вятъра.
P$
	Дукесата затвори очи в безмълвна молитва, надявайки се страховете й да се окажат напразни. Ами ако отвличането на Реа Клер наистина беше дело на зъл, болен дух? Ала дълбоко в съзнанието и оставаше увереността, че дъщеря й е била само пешка в ужасната игра на този безумец. И това я караше да се страхува още повече, защото пешката има много малка стойност, щом веднъж е изпълнила целта си. Но каква беше тази цел? Ако целта на лудия беше да накара родителите да преживеят най-мъчителните страдания в живота си, то той бе постигнал целта си.
	Бог да й е на помощ, но тя беше убедена, че мотивът е отмъщение. Но за какво, Господи, за какво? Какво бяха сторили тя или Люсиен, за да заслужат подобно отношение? Или беше станало недоразумение и сега им отмъщаваха за нещо, което са извършили без зли намерения? Не, човек си създаваше врагове дори когато живееше мирно и спокойно, а двамата с Люсиен имаха истински, щастлив брак. Освен това и тя, и той бяха имали доста врагове, преди да се оженят и да се оттеглят в Кемъри. Люсиен на няколко пъти се беше бил на дуел. Дали сега някой от тъгуващите роднини не търсеше разплата? Преди женитбата си Люсиен играеше и по-често печелеше, отколкото губеше. Може би някой син или дъщеря бе решил да си отмъсти за претърпените загуби. Но защо точно сега? — запита се безпомощно дукесата. През последните години не се беше случило нищо особено. Единствената неприятност възникна, когато трябваше да изгонят един слуга за кражба, но той беше неграмотен и нямаше достатъчно ум, за да измисли този дяволски план.
	Къде се криеше причината за тази лудост? И защо бяха отвлекли точно Реа Клер? Защо не Франсис или Робин? Единственото що-годе разумно обяснение беше, че този сезон мина дебютът й пред лондонското висше общество. Представянето й беше голям успех, красотата и грацията й засенчиха всички останали дебютантки, чието бъдещо щастие до голяма степен зависеше от успешния бален сезон и доброто впечатление, което трябваше да направят на влиятелните люде.
	Реа Клер беше направила впечатление на твърде много хора. Може би някой беше следил изявите й с недобри, пресметливи очи, а фамилното й име беше събудило дремещия звяр в душата му. Една ожесточена вражда можеше да тлее години наред и да чака само една искра, за да пламне буйният огън на омразата.
	Дукесата беше сигурна, че в предположенията й има истина, защото едно от писмата в стихове гласеше:
C>
	Така люлката на времето донася със себе си сладостта на отмъщението.
C$
	— О, Ваша светлост, нямах представа, че сте тук — извика една от прислужничките, влязла да запали свещите. — Ще дойда по-късно — предложи тя, защото в последно време никой не смееше да смущава мислите на дукесата.
	— Няма нищо, Бетси — отговори Сабрина и обърна гръб на прозореца. — Май пак съм пропуснала чая — промърмори тя и хвърли загрижен поглед към часовника над камината. Едва сега беше забелязала колко късно е станало.
	— Да, Ваша светлост — прошепна потиснато Бетси и за кой ли път си каза, че господарката й няма да издържи дълго, ако постоянно пропуска следобедния чай. — Но и Негова светлост не се появи — обясни плахо тя.
	— Така ли? — изненада се дукесата. — Къде е той, в кабинета си ли?
	— Не, Ваша светлост. Чух камериера му да казва, че е отишъл в дългата галерия. Разглеждал картините и изобщо не забелязал, че се е стъмнило — обясни усърдно момичето.
	— Разбирам. Благодаря ти, Бетси — рече тихо дукесата и смръщи чело. После огледа за последен път спалнята на дъщеря си и излезе.
	Бетси остана още малко в прекрасната стая, мислейки си колко жалко ще бъде, ако лейди Реа Клер не я види никога вече.
	Дукесата забърза по тъмния коридор към картинната галерия. Когато влезе, за миг остана заслепена от ярката светлина на канделабрите, поставени само на метър един от друг. Диваните и столовете, разположени покрай стената на дългото помещение, хвърляха странни сенки по пода. Без да се бави, Сабрина се запъти към високия мъж, застанал пред последната картина.
	— Какво се е случило, Люсиен? — попита тихо тя, застана до него и също се загледа в портрета, който беше приковал вниманието му.
	— Мисля, че вече знам кой е нашият враг, Рина — отговори едва чуто той. Ала в гласа му звучеше такъв страх, че угаси и последната искрица надежда, която мъждукаше в сърцето на жена му.
	Погледът й се прикова в картината, на която бяха изобразени дукесата — вдовица и трите й внучета. Русите главици на децата блестяха на светлината на свещите.
	— Братовчедите ти? — попита невярващо тя. Малко след сватбата Люсиен й беше разказал за Кейт и Пърси, но след това никога не споменаваше имената им. Очевадно беше принудил самия себе си да забрави за съществуването им — поне до днес. Тя не ги познаваше.
	— Защо подозираш тях, Люсиен? — попита Сабрина. — Минаха двадесет години, откакто не сме чували нищо за близнаците. Помня само, че понякога дукесата вдовица получаваше писма и в тях винаги ставаше въпрос за пари. Но това беше толкова отдавна. В последните години от живота си тя престана да поддържа връзка с тях. Помня още, че обикаляха континента. Не съм чувала да са се връщали в Лондон.
	Люсиен не откъсваше очи от лицата, които толкова приличаха на неговото. Братовчедите му Кейт и Пърси, близнаците, които го мразеха от дън душа и на няколко пъти се бяха опитали да го убият.
	— Нямам сигурно доказателство, само някакво неясно чувство, Рина — проговори предупредително той.
	— Понякога чувството е всичко, на което можем да се осланяме — отговори тихо тя и сложи ръката си върху неговата, за да го окуражи да й се довери.
	— Помниш ли забулената жена, за която разказваше Франсис?
	— Да, и тогава си помислихме — особено когато граф Рендейл си спомни за грамадния слуга, — че може да е била мащехата ми. Франсис се кълнеше, че са говорили на италиански. Естествено беше да се сетя за мащехата си, макар че никога не бих могла да си я представя в тази роля. Тя е алчна и егоистка, но не е убийца.
	— Права си. И аз не повярвах, но трябваше да съм сигурен. Освен това Франсис беше на мнение, че жената е била англичанка, въпреки чуждестранния си вид. Изпратих един доверен човек във Венеция, за да проучи дали мащехата ти е напускала града. Докладът му беше повече от ясен: по времето на отвличането дамата е била във Венеция, има достатъчно свидетели, които могат да го потвърдят. Освен това не можем да бъдем сигурни, че мъжът, видян от граф Рендейл, е същият италиански слуга, който е пътувал със забулената дама. Ако е бил друг, значи твърденията й отговарят на истината — и е била само пътничка, минаваща през нашата долина. — Дукът помълча малко и продължи с твърд глас: — После пристигна писмото и в него се съдържаше предупреждение:
C>
	Вие, които забравяте толкова бързо, помнете, че поуката е скрита под булото от неразбираеми стихове!
C$
	Може да е било случайност, но още тогава събуди подозренията ми. Сигурен съм, че смисълът на стиховете е да ни накара да страдаме, но и да потърсим скритото в тях значение. А това отново поставя под подозрение забулената дама. В днешното стихотворение се говори за компаси — близнаци, а предишното би могло да бъде знак за местонахождението на Реа Клер. Решаващата дума в днешния стих е „близнаци“. Кейт и Пърси са близнаци и никой от двамата не предприемаше нещо без участието на другия. Те са като един човек, разбираш ли?… Има и още един стих, който ме накара да се замисля. Помниш ли, в него пишеше, че белезите на другите трябва да ни научат на предпазливост. Тогава повярвахме, че би могло да става въпрос за белезите, които някога сме оставили в душите на враговете си. Но, Рина… — Люсиен отново спря и устреми поглед към малкото момче на портрета, — … ами ако е било казано буквално?
	— Кейт е ужасно обезобразена — спомни си Сабрина. — И обвинява теб за това, забравяйки собственото си предателство.
	— Точно така. Може би думите имат двойно значение и се отнасят и за моя белег. Това е ясно предупреждение, че някакво действие от моя страна ще предизвика ответна реакция.
	Сабрина се взря в ангелските лица на близнаците Кейт и Пърси. Сините им очи, обкръжени от дълги златисти мигли, не издаваха тайните си.
	Люсиен потърка несъзнателно белязаната си буза и си припомни някои подробности от бурната си младост. Отношенията между братовчедите открай време не бяха добри, но с годините се влошаваха все повече. Двамата имаха една-единствена цел: да го премахнат от пътя си, за да наследят Кемъри и богатствата му. Ако те бяха похитителите на дъщеря му, той наистина имаше основания да се страхува — омразата на близнаците не знаеше граници. Сигурно щеше да им достави дяволско удоволствие да разрушат онова, което му принадлежеше. Щяха да бъдат безмилостни — особено към неговата дъщеря.
	Болката, изпитана в деня, когато Кейт го беляза за цял живот, беше нищо в сравнение с мъченията, на които беше подложен сега. Нямаше нищо по-страшно от това да си представи Реа Клер в ръцете на близнаците.
	Сабрина облегна глава на рамото му и той я притисна силно до гърдите си. Усети как раменете й се разтърсиха от безмълвни ридания, затвори очи и притисна зарови белязаното си лице в буйните черни къдрици. В сърцето му бушуваше безсилна ярост. След малко въздъхна изтощено, отвори очи и срещна нарисувания син поглед на Кейт Ратбърн. Дали някой ден ще се изправя отново лице в лице с близнаците? — запита се с болка дук Кемъри.

	— Проклет кочияш! Откак напуснахме Лондон, той като че ли нарочно минава през всички дупки по пътя! — изруга ядно Кейт. — А ако още веднъж изстенеш или се прекръстиш, София — продължи предупредително тя, — ще те изхвърля от каретата!
	В погледа на Теди Уолтъм се четеше нещо като снизходителност. Вече започваше да свиква с ядните изблици на дамата.
	— Прощавайте, милейди, но ако поне веднъж си бяхте държали езика зад зъбите, сега кочияшът нямаше да се опитва да изтръгне и последните ми зъби с проклетото друсане.
	— Този човек се държа безсрамно — отговори надменно Кейт. — Трябваше да го поставя на мястото му. Още веднъж ти повтарям, че сгреши, като не нае кочияша, който ни докара първия път. — Каретата премина през поредната дупка и зъбите на жената изтракаха заплашително.
	— След онова дяволско пътуване преди два месеца той отказа да има нещо общо с вас — съобщи равнодушно Теди Уолтъм. — Заяви ми, че не би го повторил и за всичките пари на света. Това… — Речта на Теди бе прекъсната от ново раздрусвана, което го запрати към тавана. — Това е най-доброто, което можеше да се намери при тези обстоятелства.
	— А какво ще кажете за хората, които сте наели? — попита със съмнение в гласа Кейт. — Надявам се, че поне те си разбират от занаята по-добре от онзи вол на капрата. Обяснихте ли им къде трябва да се срещнем и кога?
	— Разбира се, милейди — отговори примирено Теди Уолтъм и си пожела всичко да е свършило и вече да са на път образно към Лондон. Не, това щеше да стане едва вдругиден. Засега той седеше в раздрънканата карета, вятърът свиреше в ушите му, носът му се беше смръзнал на ледена висулка, а лудата лейди не преставаше да дрънка глупости и да кълне дупките по пътя. Най-страшното обаче беше, когато отново започнеше да мрънка под носа си онази дяволска песен…

	* * *

	Дукеса Кемъри люлееше на ръце двумесечната си племенница. Дъщерята на Ричард и Сара се беше родила на разсъмване и бе кръстена с името Доун Ина Верик. Малката беше здраво, хубаво бебе, а няколкото червеникави косъмчета по главицата й показваха, че ще продължи традицията на шотландския си род. Майчинството се отразяваше добре на Сара. Сега тя излъчваше нова увереност в себе си, нова гордост, които не се забелязваха преди раждането на момиченцето.
	— Хубаво е, че отново изгря слънце — отбеляза Ричард, докато наблюдаваше с интерес ръчичките на дъщеря си, които се размахваха във въздуха.
	— Беше ли вече навън? — осведоми се любопитно Франсис. — По-студено е, отколкото през зимата в Шотландия.
	— Ако си спомням добре, ти знаеш отлично какво е да излезеш в студа на Шотландия — отговори през смях Ричард. — Предупреждавах те, но напразно.
	— Франсис е като теб, Ричард — намеси се дукесата. — Трябва сам да се увери.
	— По-скоро е наследил твоя инат — не й остана длъжен брат й.
	Дукесата се усмихна, подаде умореното бебе на майка му и отново се учуди с каква увереност се справяше Сара с майчинските си задължения. Мери беше същата с първото си дете. За разлика от тях Сабрина помнеше и до днес как се уплаши, когато за първи път пое в ръце новородената си дъщеря. А сега се молеше да има възможност отново да я държи в обятията си, да усети как златокосата й глава се свежда към майчините гърди, търсейки утеха. Дали…
	— Получих писмо от Мери — заговори тя, опитвайки се да прогони мъчителните миели за Реа. — Пита за Доун и иска да знае дали косичката й още е червена като нейната. И…
	— И дали не е станала още по-червена — допълни Ричард и разкриви лице в измъчена гримаса, докато се опитваше да разгледа собствените си огнени къдриш.
	— Пита и за теб, Сара — прибави усмихнато дукесата.
	— Как е минало пътуването? Имало ли е произшествия? — осведоми се загрижено Франсис.
	— Мери пише, че доста са се подрусали, но пристигнали изненадващо добре, ако не се смятат дъждът и състоянието на улиците. Терънс заминал за Лондон, за да се срещне там с няколко офицери, които търсили следа от Реа чак в Испания — продължи уморено дукесата. Всички знаеха, че това няма да доведе до нищо, но се надяваха да се намери поне един човек, който да е чувал за Реа или да я е виждал.
	Благодарение влиянието на Люсиен и връзките на Терънс в армията, в цялата страна бяха вдигнати на крак военни подразделения. Досега търсенето оставаше безрезултатно. Реа Клер беше изчезнала, без да остави някакви следи.
	— Има и писмо от Стюарт за теб, Робин — обърна се Сабрина към малкия си син, но той не реагира.
	Тя погледна сведената тъмна глава и сърцето й се сви от болка. Робин се беше променил най-много от всички. Той открай време обожаваше сестра си и беше привързан повече към нея, отколкото към Франсис. Отвличането й превърна вечно засмения малък дявол, известен надлъж и нашир с номерата си, в потиснато, мрачно, мълчаливо момче. Болката го гризеше отвътре и Сабрина беше отчаяна, че не е в състояние да му помогне.
	Андрю обикаляше салона на несигурните си крачета. Докато изследваше непознатата обстановка, вниманието му бе привлечено от блестящите токи, които красяха обувките на Робин. Малкият се засмя весело и се затича към брат си, бърборейки нещо на детския си език. Внезапно се препъна и едва успя да се залови за коляното на Робин с лепкавите си пръстчета.
	Момчето смръщи чело и отвърна поглед от пламъците, в които се взираше като замаян. Вдигна ръка и отстрани брат си по начин, който в никакъв случай не можеше да се определи като особено внимателен. Малкият загуби окончателно и без това несигурното си равновесие и падна на килима, надавайки обиден нисък. Погледите на всички присъстващи се устремиха към обляното му в сълзи лице.
	— Робин — проговори остро дукесата. Никога не беше разговаряла със сина си с този тон.
	Долната устна на момчето потрепери, лицето му пламна от срам.
	— Не исках да го блъсна, мамо. Сам не знам какво ми стана, честно. Съжалявам, Анди — извини се той, помогна на братчето си да стане и се опита да изтрие сълзите му. Направи му муцунка, за да го размесели, и го погъделичка под брадичката. Андрю обаче отказа да приеме извинението и продължи да пищи.
	— Чаят, Ваша светлост — обяви с изискания си глас Мейсън и смаяно вдигна вежди, когато откри, че малкият лорд Андрю го е заглушил. — Чаят, Ваша светлост — повтори той, този път толкова високо, че гласът му отекна като гръм в салона. Но точно в този момент капризният малък Андрю реши, че е плакал достатъчно, и млъкна изведнъж, така че думите на иконома оглушиха всички присъстващи.
	Дукесата изглеждаше толкова изненадана, че лицето на достопочтения старец се обля в червенина.
	— Простете, Ваша светлост — проговори засрамено той. Как беше допуснал това — да повиши глас като обикновен селянин в кръчма? Никога не се беше чувствал толкова неловко. Дукесата щеше да бъде напълно права, ако без бавене го изхвърлеше от дома си. — Чаят е сервиран — повтори с обичайния си приятен глас той.
	— Благодаря, Мейсън — отвърна Сабрина, без да спомене с нито една дума необичайното му поведение, давайки възможност на иконома да опази свещеното за него достойнство. Строгият й поглед се отправи предупредително към Франсис и Ричард, които бяха готови да се изсмеят.
	— Защо не отидеш да потърсиш баща си, Робин? — предложи с усмивка тя.
	— Добре, мамо — отговори тихо момчето и отведе забравилия мъката си Андрю до стола на дукесата, откъдето се стигаше най-лесно до масичката за чай. После излезе от салона.
	Вратата към кабинета на дука беше открехната. Робин чу гласове и остана навън, за да не пречи.
	— Пристигна още едно писмо, Ваша светлост, и си казах, че е най-добре да го донеса направо на вас — казваше тъкмо лакеят. — Мистър Мейсън тъкмо сервира чая, иначе щях да го оставя при него, Ваша светлост. Но като се има предвид колко важно беше последното писмо, реших, че не бива да се бавя.
	— Благодаря ти. Действал си правилно, а-а-а… Соумс, нали? — отговори дукът, който очевидно изпитваше благоразположение към младия лакей.
	— Да, Ваша светлост, името ми е Соумс — отговори смутено младежът. Рядко се случваше един толкова високопоставен мъж да помни имената на лакеите си.
	Дукът взе плика от сребърната табла, разряза го и зачете писмото. След малко вдигна ръка, за да задържи обърналия се да излезе лакей. Последва чакане, което продължи цяла вечност, или поне така се стори на нетърпеливия младеж. Дукът се взираше в писмото с такова строго лице, че накрая Соумс се усъмни дали е постъпил правилно, като му го е донесъл.
	Когато дукът най-после вдигна глава, най-лошите страхове на лакея се потвърдиха. Никога преди това младият мъж не беше виждал толкова жесток, нечовешки поглед. В странните очи с цвят на шери искреше такава мрачна решителност, че по гърба на момъка пробягаха студени тръпки.
	— Никой в Кемъри не бива да узнае, че съм получил това писмо. Очаквам от теб да мълчиш като риба. Няма да споменаваш пред никого какво си ми донесъл. Ясно ли се изразих? — попита ледено той.
	— Да, Ваша светлост. Имате думата ми — увери го нервно слугата.
	Дукът най-после забеляза загрижената физиономия на младия лакей и, следвайки някакъв внезапен импулс — нещо, което не беше в характера му, — реши да го успокои.
	— Постъпи правилно, Соумс — рече тихо той.
	Похвалата на дука изтри в един миг потиснатостта от лицето на лакея и той излезе от кабинета на господаря си широко усмихнат. Беше постъпил, както му повеляваше дългът. Дори не подозираше, че обещанието за мълчание ще предизвика цяла поредица от събития, които ще застрашат живота на дук Кемъри.
	Само след четвърт час Люсиен Доминик се беше преоблякъл и бързаше с големи крачки към обора.
	— Оседлай коня ми — заповяда той на първия ратаи, който попадна пред очите му. Момъкът, който стоеше до вратата и дъвчеше стрък трева, едва не се задави. Никога не се беше случвало Негова светлост да се яви лично в оборите, преди да е пратил вест, че има нужда от оседлан кон за разходка.
	Много скоро след като ратаят изчезна забързано, за да изпълни заповедта, Батърик, който наблюдаваше загрижено царството си, откри нервно разхождащия се пред вратата господар на Кемъри и незабавно нареди на втори ратай да помогне на първия.
	— Ваша светлост — започна главният коняр и обичайно резкият му глас прозвуча виновно, — простете, че ви забавихме. Вероятно са пропуснали да ни уведомят. Изпитвам дълбок срам, че ви оставям да чакате, Ваша светлост. — Той потропа нетърпеливо с крак и се обърна, за да види идват ли вече ратаите с коня.
	— Не съм изпращал вест в обора — отговори кратко дукът, който беше зает с обмислянето на плана си. Взираше се някъде в далечината и изобщо не забелязваше какво става около него. Облечен в прост сюртук, брич от сърнешка кожа, високи ботуши и най-обикновена ленена вратовръзка, той изглеждаше строг и недостъпен.
	Батърик се покашля нервно и прокле на ум ратая, който се бавеше необичайно дълго. Недоумяваше кой е бил този, който е пропуснал да го уведоми за излизането на господаря.
	— Батърик — проговори внезапно дукът, — старият мистър Тейбър познаваше ли добре братовчедите ми Кейт и Пърси?
	Батърик зяпна от изненада.
	— Лейди Кейт и лорд Пърси ли, Ваша светлост? — повтори като замаян той. Никой в Кемъри, включително господарят му, не знаеше как е протекъл животът на близнаците. Дяволска двойка бяха двамата. Кръвта им беше черна и подла и Батърик много пъти беше благославял деня, когато ги прогониха от Кемъри.
	Главният коняр се окопити бързо, вдигна високо вежди и се опита да си спомни.
	— Ами да, мисля, че старият Тейбър познаваше лейди Кейт и лорд Пърси не по-зле от всички хора от Кемъри. А той не е забравил нито едно лице, което е виждал дори веднъж в живота си, всички го знаят. Спомням си даже — продължи зарадвано той, забелязал очевидния интерес на дука — как на няколко пъти идва да говори с дядо ви, стария дук, защото лейди Кейт се отнасяше много зле с малката си кобила. Простете ми, сър, но младата лейди никога не се е държала като истинска дама. Това е истината — заключи тържествено Батърик, който нямаше намерение да променя мнението си за лейди Кейт, макар че беше братовчедка на Негова светлост.
	Дук Кемъри прие критиката с равнодушие.
	— Значи, ако беше видял братовчедите ми, мистър Тейбър щеше да си спомни кои са?
	— Ами да, така мисля. Той не забрави малката кобила. И аз я помня, мило и кротко животно беше. Какъв позор, че лейди Кейт се отнасяше така зле с нея. Когато си счупи крака, мистър Тейбър пак поиска да говори със стария дук и беше много развълнуван. И това помня, да — завърши Батърик и доволно скръсти ръце пред гърдите си. Никога нямаше да забрави как беше забранил на лейди Кейт достъпа до оборите и обичаните си коне.
	Най-после конят на дука бе доведен и той се метна на седлото, усещайки със задоволство допира на верния си меч до бедрото.
	— Дай ми кобурите, Батърик — заповяда той.
	Батърик изпрати един от зяпналите ратаи да донесе кобурите и едва сега забеляза пистолетите, които дукът беше прибрал в джобовете на жакета си. Челото му се смръщи толкова силно, че очите му почти изчезнаха под тежките вежди. Какво ли беше замислил господарят?
	Той закрепи лично кобурите за седлото и дукът прибра пистолетите по местата им. После кимна кратко и препусна в галоп към входната алея, без да се обърне нито веднъж.
	Ако си беше дал труд да погледне през рамо, дукът щеше да се смае. Батърик не помръдна от мястото си, проследи с остър поглед отдалечаващия се ездач, а след малко опря ръце на хълбоците си. Лицето му изразяваше дълбока загриженост. Изведнъж обаче главният коняр се плесна с такава сила по бедрата, че привлече вниманието на всички оборски ратаи. Викът му издаваше такъв яд, че едно уплашено момче се спъна и едва не падна:
	— Да ме вземат дяволите! Гълъбицата, малката гълъбица! — изкрещя разярено той и лицето му пламна от вълнение. — Гълъбче, ето какво било. Заслужавам да ме нашибат с камшик, че не се сетих по-рано. Конят на лейди Кейт носеше името Гълъбицата. Ето какво е искал да ни каже старият Тейбър. Преди да издъхне, ни е предупредил за убиеца си. Не можеше да пише, затова е нарисувал на пода гълъб. А аз, слепецът, не видях очевидното!
	Той се взря като замаян към пустата алея и лицето му помръкна още повече. Вече знаеше накъде се е запътил дук Кемъри — да се срещне с лейди Кейт и коварния й брат лорд Пърси.

	Робин Доминик се промъкна през тежката врата, която служеше да държи неканените гости по-далеч от личния кабинет на дук Кемъри. Сърцето му биеше до пръсване, защото знаеше, че баща му ще се разгневи ужасно, ако го хване да тършува в работната му стая. Даже на членовете на семейството беше забранено да идват тук. Само майка му се осмеляваше да влиза неканена, но не и преди да е почукала.
	Робин огледа нервно пустата стая — защото знаеше, че няма много време за търсене. Едва беше успял да се скрие в една тъмна ниша, когато баща му изскочи като ураган от кабинета си и се втурна нанякъде, но в никакъв случай не към салона, където семейството се беше събрало на чай. Робин проследи с нямо учудване как баща му изтича надолу по голямата стълба, вземайки по две стъпала наведнъж. По пътя съблече жакета си и изчезна с бързи крачки в посока към южното крило, където се намираха покоите му.
	Робин понечи веднага да се промъкне в кабинета, но група лакей, които оживено разговаряха, спряха в коридора точно пред скривалището му и го принудиха да прекара доста време в нишата. Най-после се появи скованата фигура на Мейсън, която веднага прогони бъбривите слуги и Робин успя да се промъкне незабелязано в кабинета.
	След като затвори след себе си вратата, той огледа грамадното помещение. Дървената ламперия на стените, лавиците с книгите и тапицираните с кадифе кресла от двете страни на камината му направиха силно впечатление. Истинска мъжка стая, почти спартанска, но въпреки това приятна за живеене, тъй като великолепната патина на старото дърво, излъскано и полирано, блещукаше меко в светлината на огъня и й придаваше уют. Пред високите прозорци висяха тежки кадифени завеси, а през украсените с фамилния герб стъкла проникваше бледото сияние на слънцето.
	На стената до вратата висяха няколко кръстосани мечове и прастари щитове с герба на дуковете Кемъри. При други обстоятелства Робин щеше да им посвети цялото си внимание, но днес погледът му беше съсредоточен върху махагоновото писалище, до което никои не смееше да се доближава без изричното позволение на баща му.
	Два сребърни свещника сякаш стояха на стража от двете страни на масивния плот, миниатюрата на майка му в сребърна рамка заемаше почетното място в средата. Гъше перо лежеше забравено върху отворената счетоводна книга, голямо мастилено петно загрозяваше акуратно подредените редици числа.
	Робин разгледа пликовете със счупени печати, но писмото, което търсеше, не беше между тях. Пое си дълбоко въздух, мушна се покрай грамадния стол на баща си и се спъна в един резбован крак. Треперейки от страх и вълнение, момчето отвори средното чекмедже, същото, в което баща му бе прибрал тайнственото послание. Ето го най-после, каза си облекчено той и доволно се засмя. Протегна ръка и…
	— Какво, по дяволите, търсиш тук?
	Робин толкова се стресна, че политна назад и се строполи върху стола. Писмото излетя от ръката му и се приземи на пода пред писалището, далеч от обсега на ръката му.
	— Франсис! — извика момчето и в гласа му прозвуча истинско облекчение. Нищо, че по-големият му брат се беше намръщил като буреносен облак.
	— Ще си имаш сериозни неприятности, Робин — заговори строго Франсис, който не разбираше как малкият нахалник се е осмелил да проникне в светая светих на баща им. — Този път татко ще има всички основания да те накаже най-строго. Господи, как посмя да се ровиш в писалището му?
	— Франсис! — извика сърдито Робин, но бързо понижи глас и продължи със съзаклятнически тон: — Ти не разбираш, аз…
	— Много добре разбирам — прекъсна го Франсис, наведе се и вдигна писмото, паднало от ръката на братчето му. — Неутолимото ти любопитство отново те е повело по кривия път. Постъпката ти е непростима, Робин, и честно казано, аз се срамувам за теб.
	— Какво ти любопитство, Франсис! — възмути се момчето и гласът му се задави от обида. — Не разбираш ли, че писмото би могло да има нещо общо с Реа?
	Франсис млъкна като ударен.
	— Какви ги говориш? — попита след малко той и помогна на братчето си да се измъкне иззад писалището.
	— Писмото, което държиш в ръката си, е пристигнало в Кемъри само преди минути. Бях на вратата на кабинета и чух татко да казва на лакея, че никой, ама никой не бива да узнае за получаването му.
	Погледът на Франсис се отмести от лицето на Робин към писмото и в очите му се изписа съмнение.
	— Е, и? Татко има много делови интереси, които не те засягат.
	— Татко заповяда на лакея да мълчи дори пред мама — възрази остро Робин. — А той никога не е имал тайни от нея.
	— Решението е негово и ние не бива да го поставяме под въпрос — нито пък мотивите му — каза строго Франсис. Не искаше да признае, че поведението на баща им е било наистина странно.
	— Татко не слезе в салона за чай, нали? — попита ядосано Робин, макар че и самият той не знаеше какво би трябвало да предприемат. — Иначе нямаше да дойдеш да ме потърсиш тук.
	— Сигурно вече е там и се пита къде сме.
	— Не — възрази твърдо момчето. — Татко тръгна към обора.
	— Откъде знаеш? — усъмни се Франсис и хвърли бърз поглед към писмото в ръката си.
	— Защото го видях да тича към частните си покои и още по пътя да сваля жакета си. Никога не е бързал така. И причината е в писмото. В очите му светеше неудържим гняв — обясни развълнувано Робин и хвърли уплашен поглед към вратата, сякаш баща му беше застанал там и го слушаше. — Прочети го, Франсис — реши се внезапно той и подръпна брат си за ръкава. — Прочети писмото!
	Франсис се взираше като хипнотизиран в тайнственото послание. Знаеше какво го очаква, ако отвори частната кореспонденция на баща си, но надви страха си и разтвори сгънатия лист.

	Дук Кемъри препускаше на изток, право към огромния стар дъб, споменат в анонимното послание. Подозрението му по отношение на похитителите се бе превърнало в ужасяваща увереност, защото много малко хора знаеха за съществуването на старото дърво, да не говорим за тясната пътека, която се виеше през долината и заобикаляше езерцето в задния й край. Там се издигаше огромен дъб, чиито клони бяха хвърляли сянка още над първите обитатели на Кемъри.
	Долината, в която растеше дървото, беше преживяла много кръв и насилия. Тук бе проляна кръвта на саксонските въстаници, избити от калените в безброй битки нормански нашественици. Битката беше станала преди около седемстотин години, в ден, подобен на днешния, когато вятърът гонеше сиви облаци и огромният дъб не правеше сянка. Легендата мълвеше, че стотина крепостни, предани до смърт на лорда си, се сражавали цял ден под стария дъб с ръждясали коси и сърпове и паднали под мечовете на завоевателите. Когато паднал и господарят им, той проклел с последния си дъх норманските убийци и всичките им наследници.
	Проклятието беше останало без последствия, но никое поколение от семейство Доминик не го беше забравило. Защото умиращият саксонски лорд беше предрекъл, че един ден ще се върне, за да отмъсти, и под дъба ще се лее норманска кръв, която ще се смеси с кръвта на падналите саксонци.
	Люсиен видя дъба отдалеч, но дори не помисли за старото проклятие. По-важното беше да откопчее кобурите на седлото. После претърси долината за признаци на засада, защото беше сигурен, че враговете са му заложили коварен капан. Всеки, който го видеше тук, щеше да го сметне за луд или най-малкото за лекомислен, защото беше тръгнал на сигурна смърт. Много хора щяха да си кажат, че сам си е виновен, но той знаеше, че просто няма друг избор. Ако искаше да види дъщеря си жива, трябваше да го направи.
	В писмото пишеше кратко и ясно, че ако не дойде сам, Реа Клер ще бъде убита. И тогава той ще бъде отговорен за това кърваво дело.
	Когато наближи дъба, Люсиен си каза, че похитителите лесно могат да предвидят действията му. Те би трябвало да знаят, че бащата никога не би рискувал живота на дъщеря си. Той идваше сам в ръцете на враговете си, но нямаше какво друго да стори, освен да изпълни желанието им и да замени своя живот срещу този на дъщеря си.
	Все пак дук Кемъри не беше глупак и нямаше намерение да се предаде лесно. Преди да пожертва живота си, трябваше да бъде абсолютно сигурен, че дъщеря му е здрава и читава.
	За нещастие Люсиен Доминик нямаше шанса да застане лице в лице със смъртния си неприятел. Само на няколко метра от стария дъб той бе улучен от внезапен пистолетен изстрел. Куршумът се заби в рамото му и жакетът му се обагри в кръв. Става Богу, раната не беше дълбока, нито толкова опасна, колкото изглеждаше.
	Тримата нападатели обаче бяха уверени, че са улучили смъртоносно жертвата си, затова излязоха от прикритието си и закрачиха без бързане към мъжа, който бавно се свлече на седлото. Врагът беше победен. Вече нямаха причини да се страхуват.
	За съжаление убийците не знаеха нищо за човека, когото им бе наредено да премахнат, и не проявиха никаква предпазливост. Макар че изпитваше адска болка, дук Кемъри напрегна слух и долови част от разговора им.
	— Само изхабихме хубавия барут. Нали ти казах да го свалиш с първия изстрел! Като те гледам, не си сляп, тогава значи си глупак. И без това ни заповядаха да го убием, какво значение има дали сега или по-късно?
	— Как да няма значение, тъпако! Ако го заведем жив, ще получим повече пари.
	— Вслушвай се в съветите на брат си, Джаки. Доста отдавна работя за дамата и те уверявам, че тя винаги изпълнява обещанията си. Обаче е ужасна скъперница и със сигурност щеше да се зарадва, че не й се налага да плати пълната сума — намеси се поучително Теди Уолтъм. — Най-добре е да следваме точно заповедите и. Това е единственият начин да останем живи. Тази жена има черно сърце, по-черно дори от това на дявола. И не се спира пред нищо! — въздъхна той, после избухна в смях. — Видях със собствените си очи как застреля верния си слуга, без дори да й мигне окото. Знаете ли колко съжалявам, че се наех да служа при тази облечена в черно вещица! Трябваше веднага да си плюя на петите, но дамата знае как да ги метне примката около врата и да я затегне здраво. Кръвта й е студена като лед и колкото по-бързо свършим тази работа, толкова по-добре за всички ни. Ще го отнесем при нея, а тя нека се забавлява с него както си знае. Сигурно ще му говори за дъщеря му и не се знае кога чак ще ни заповяда да го убием — обясни потиснато мъжът. Единственото му желание беше да изпълни това последно поръчение и веднага да обърне гръб на лудата лейди.
	— Каква дъщеря? Какви ги говориш? В каретата няма никой друг, освен дамата в черно и старата слугиня, която не престава да мърмори под носа си.
	— Не си блъскай главата за неща, които не разбираш — отговори високомерно Теди Уолтъм. — Дъщерята беше само примамка, за да дойде татенцето под дъба. Но мога да му кажа, че ще има възможност да я види отново само ако възкръсне — предрече той и обърна гръб на жертвата си, макар и за миг. Неволното движение на дука убягна от вниманието му. — Да вървим, момчета! — извини весело той. — Да си свършим работата, а после ще се стоплим с бутилка ром.

	Скрита на сигурно място под един хълм наблизо, Кейт беше слязла от каретата и можа да вади как Люсиен рухна на седлото си, улучен от коварен куршум. Тя запляска радостно с ръце, когато Теди Уолтъм и двамата му помощници изскочиха от скривалището си зад дъба. Сега й се искаше да е по-близо до мястото на действието, за да види безнадеждността, изписала се по лицето на Люсиен, когато бе установил, че са го примамили в капан. Много скоро тя щеше да изпита върховната радост в живота си — да се изправи лице в лице със смъртния си враг и да се наслади на безпомощността му.

	Франсис и Робин напуснаха Кемъри двадесетина минути след баща си и сега бързаха да го настигнат. И двамата познаваха добре околностите на имението и бяха успели да съкратят пътя си, така че влязоха в долината почти веднага след него.
	Но въпреки цялото бързане, синовете на дук Кемъри пристигнаха твърде късно. Още докато препускаха по тясната пътека, двамата забелязаха на отсрещната страна на езерцето фигурата на баща си, увиснал безсилно на гърба на коня. Спряха за малко и безпомощно проследиха как иззад големия дъб се появиха трима мъже.
	Робин смушка с колене пъргавата си кобилка, помота си и с камшика, за да не изостане от брат си, който беше пришпорил своя Ел Сид веднага щом забеляза тримата нападатели. Робин понечи да му извика, но се сети, че ще се издадат, затова стисна здраво зъби, улови юздите на кобилата си и се втурна смело в облака прах, вдигнат от копитата на Ел Сид. Но само след минута Франсис забави темпото и позволи на брат си да го настигне.
	— Робин! — проговори през рамо той. — Вземи пистолета ми. Зареден е освободил съм спусъка. Не е толкова важно да улучиш. Прицели се в мъжа с кафявия жакет и отвлечи вниманието му. — Франсис се обърна назад и сложи пистолета в протегнатата ръка на брат си. После се надигна на седлото и устреми поглед напред, където мъжете бавно обкръжаваха ранения дук.
	В момента, когато Франсис помисли, че всичко е загубено, баща му се изправи светкавично и в ръката му блесна пистолет. Изстрелът завари нападателите напълно неподготвени. Мъжът, който вървеше пръв, се хвана за гърдите и се строполи в праха. Беше улучен смъртоносно.
	Смаяното лице на нещастника можеше да се мери единствено с израженията на двамата му другари. Теди Уолтъм и братът на Джаки Потър обезумяха от страх, когато уж обезвредената им жертва внезапно ги нападна.
	Все пак Теди Уолтъм ненапразно беше живял толкова дълго по опасните лондонски улици. През тези години той бе овладял няколко трика, които винаги му бяха помагали да отърве кожата. И сега измъкна светкавично втория си пистолет и го насочи право към гърдите на ранения дук.
	За съжаление цялото му внимание беше съсредоточено върху Люсиен Доминик и острият му иначе слух дори не долови бързо приближаващия се конски тропот. Най-малко беше очаквал следващия изстрел да отнесе върха на ботуша му. Болезненият му вик и диво размаханите ръце не само подплашиха едрия кон, ами и предизвикаха изстрел, който мина високо над главата на дук Кемъри. Гърмът подплаши още повече жребеца и дукът, който не можеше да държи юздите с ранената си ръка, падна от седлото.
	Куршумът, изстрелян от Робин, се заби в земята, Франсис се втурна в галоп към баща си. Мускулестите хълбоци на Ел Сид застанаха като жива стена между дук Кемъри и стреснатите му убийци. Намесата на синовете му даде на дука няколко скъпоценни секунди, през които успя да извади меча си. Той се изправи и миг преди да нападне престъпниците, в ума му се запечата завинаги една картина: малкият му син Робин стоеше с разкрачени крака, стискаше с две ръце дръжката на тежкия пистолет и с убийствен блясък в очите се целеше в убийците на баща си.
	Братът на Джаки Потър пръв изпита на гърба си могъщия гняв на дук Кемъри. Том Потър също измъкна сабята си, за да се защити, но веднага разбра, че няма никакъв шанс срещу този изкусен майстор на оръжието, който притежаваше не само дяволски умения, но и нечовешка сила — той парираше ударите му с лекота, макар че раната на рамото му продължаваше да кърви изобилно.
	Теди Уолтъм също беше в притеснено положение. И най-неприятното беше, че някакъв си хлапак с жълто около устата лека-полека го изтикваше назад — младо момче, а въртеше меча не по-зле от всеки лондонски майстор. Сигурно е имал за учител някой от най-добрите французи, каза си огорчено Теди и макар и неохотно, изпита възхищение към младежа, който вероятно беше син на дук Кемъри. В началото приликата толкова го слиса, та го обзе недоброто чувство, че е започнал да вижда двойно. Постоянната злоупотреба с алкохола си казваше думата — и то в най-неподходящия момент.
	Ще стане още по-лошо, помисли си мрачно той и в следващия миг чу болезнен вик. Том Потър се препъна и се строполи на земята. Мечът падна от ръката му, без да причини вреда. Теди Уолтъм стисна здраво зъби, защото противникът му, който надали имаше и шестнадесет години, продължи да се сражава с лекотата на опитен фехтовач. Теди беше опитал всички хватки и трикове, които знаеше, но младият лорд ги отбиваше без усилие. Краката му работеха безупречно, очите му бяха непогрешими, но най-страшна и заслужаваща уважение беше смъртоносната акуратност на острието му. Накрая Теди се убеди, че единственият му шанс за спасение е бързото оттегляне. Нищо, че щеше да бъде изтълкувано като проява на страхливост.
	В мига, когато взе това решение, Теди Уолтъм усети с огромна изненада, че шпагата на противника се заби дълбоко в рамото му. С невярваща гримаса, която не можеше да се сравни дори със странния израз, изписал се по момчешкото лице на Франсис Доминик, който за първи път в живота си раняваше човек, Теди Уолтъм изпусна шумно въздуха от дробовете си и едва задържа напиращия в гърдите му вик. Политна назад, очаквайки смъртоносния удар, но момчето очевидно не беше жадно за кръв и не се възползва от предимството си. След като беше обезвредил противника си, Франсис посвети цялото си внимание на съдбата на ранения си баща. Обезвреденият противник престана да съществува за него.
	Теди Уолтъм може и да беше победен от един голобрад младеж, но не беше глупак и веднага се възползва от шанса си за бягство. Той не беше човек на честта, за да остане на място и да се бие до последен дъх — особено след като видя приближаващия се дук Кемъри и жаждата за убийство в странните му очи. Теди се обърна и хукна да бяга като подгонен дивеч.
	Скрита зад дърветата, които растяха по хълма, Кейт видя всичко и от гърлото й се изтръгна задавен вик. Когато и вторият наемник се строполи в безсъзнание на земята, яростта я задуши. Как можа да се случи това? Какво, по дяволите, стана с внимателно премисления план? Момчетата! Децата на Люсиен бяха осуетили отмъщението, чиято сладост вече бе изпитала. Очите й отказваха да повярват. Онова хлапе беше стреляло в крака на Теди Уолтъм, а младежът — без съмнение Франсис Доминик — успя да защити баща си с тялото на могъщия си жребец, а след това без усилие прониза рамото на Теди Уолтъм.
	— Проклет да е! Проклета да е душата му! — изсъска тя, като видя с колко усилия Теди парира последния удар, как се обърна и се запрепъва нагоре по хълма с липсващия връх на ботуша си.
	Кейт заудря като побесняла стъблото на близкото дърво, без да може да откъсне очи от тъжната карикатура на мечтата си. Люсиен отново успя да й се изплъзне! Точно когато трябваше да бъде неин. Колко пъти вече му се бе удало да отрази нападенията й. А сега трябваше да лежи по лице пред нея и да моли за милост. Но не, той отново беше излязъл победител. Онези трима глупаци бяха объркали всичко. Планът й беше отишъл по дяволите.
	Същите или поне подобни мисли вълнуваха Теди Уолтъм, докато тичаше да се скрие на сигурно място. И сам не знаеше колко пъти се плъзна и политна в калта. Струваше му се, че пада на всяка крачка. Какво ли ще правя, ако съм загубил големия пръст на крака си, помисли си обезкуражено той и закуцука напред. Рамото му пареше като огън. Убеден, че адските кучета са по петите му, той хвърли поглед през рамо и въздъхна облекчено — поне засега никой не го преследваше.
	Останал почти без сили, Теди Уолтъм се закатери по хълма, падна още няколко пъти и най-после успя да стигне върха, където дамата сякаш нямаше друга работа, освен да наблюдава мъчителното му изкачване. Той й протегна ръка за помощ, хлъзна се отново, но тя изобщо не се раздвижи. Просто стоеше и го гледаше.
	— За нищо не ви бива. Проклет глупак. Малоумник. Кретен — изсъска с едва удържана ярост Кейт и изгледа безучастно окървавения си наемник. — Вие разрушихте всичко, за което съм си мечтала цял живот. С вашата страхливост объркахте прекрасния ми план. Трябваше да ви изхвърля навън с ритници още щом ви видях. Ако не се бяхте показали така глупашки иззад дървото, сега Люсиен щеше да е в ръцете ми и да моли за милост.
	— Вие сте напълно луда, жено! Този мъж никога няма да падне на колене пред вас, нито пред когото и да било другиго. Лека-полека започвам да разбирам защо още преди години ви е пратил по дяволите — изрева в отговор Теди Уолтъм. Търпението го беше напуснало заедно с куража. Сякаш заедно е кръвта беше изтекъл и страхът му от безумната лейди.
	— Не знам какво е станало помежду ви, но то е било достатъчно отвратително, за да ви държи далече от дука през всичките тези години — и вас, и проклетия ви Пърси. Ще ви кажа едно — продължи той, надиша се и се олюля от напрежението: — Той очевидно е знаел какво върши, като ви е изгонил чак във Венеция. Господи, жено, в сравнение с вас обитателите на Нюгейт са мъченици и светци. А що се отнася до мен, аз не ставам за светец, затова ви казвам сбогом, милейди — заключи със злобно задоволство той.
	— Какви ги дрънкате? Какво означава това? Къде сте тръгнали, глупако? — изкрещя Кейт, но Теди Уолтъм без бавене й обърна гръб.
	Тя събра копринените си поли и хукна след него, побесняла от гняв, неспособна да разсъждава разумно. Ала едва бе успяла да направи две крачки, когато Теди Уолтъм се обърна, сграбчи я за китки те и изтръгна скрития под роклята й пистолет.
	— Казах ви, че си отивам, милейди, но не като грамадния ви приятел, нещастния идиот Роко. Аз съм малко по-умен от него и научих добре урока си. Знам колко струва вашата лоялност — обясни саркастично той и погледна пистолета в ръката си. — Само още една крачка, и в гърба ми щеше да зейне дупка, нали така?
	— Свиня такава! Изведнъж станахте смел, но нима забравяте, че знам кой сте? Ще разтръбя името ви из цял Лондон. Властите ще искат да си поговорят с вас, но едва след като са сложиш примката около скъпоценния ви врат.
	— Продължавайте все така, милейди. Само че не се радвайте преждевременно, защото добрият стар Теди Уолтъм дори не помисля да присъства на увенчаването си. Никой няма да види дори върха на носа му в Лондон, нито пък в Англия. Теди ще иде в друга страна и ще се нарече с ново име. Обзалагам се, че когато тръгна на път, вие отдавна ще се пържете в ада — заключи подигравателно той.
	Кейт стоеше като втрещена, неспособна да проумее, че един прост лондонски крадец и убиец смее да й говори по този дързък начин. Как се осмеляваше да се обръща така безсрамно към лейди Катрин Андерс? Как смееше да я изоставя точно когато тя имаше крещяща нужда от него? Той имаше още задължения към нея. Негова беше вината за провала на плана й. Не, тя нямаше да търпи подобно безочие. Нямаше да му позволи да й избяга. Без да се бави, тя събра полите си и затича след клатушкащата фигура.
	Когато заобиколи хълма, я обзе паника, защото жалката фигура на Теди Уолтъм вече не се виждаше. Не, ето го там! — Бързаше към конете, привързани към каретата. Извън себе си от гняв, Кейт хукна да го догони. Бързите й крака скоро стопиха преднината му.
	Отначало Теди Уолтъм помисли, че го е връхлетял ястреб. Остри нокти се впиха в кожата му и заплашиха да я разкъсат. Ала като видя мършавите ръце с опасно изпилени остри нокти, той позна нападателя.
	Ноктите на изисканата дама раздраха бузата му и от устата му потече кръв. Теди се сгърчи от болка, но после бе обзет от смелостта на отчаянието. Без да обръща внимание на парещата болка в ръката си, той посегна назад и сграбчи ръката й. После я дръпна и грубо я прехвърли през рамо.
	Кейт се озова в безкрайно унизително положение. Тя изпъшка и се опита да надигне главата си. Но преди да е успяла дори да коленичи, усети как ръката му я стисна за тила и попречи на движенията й.
	— Тъй като е дошло време да разтурим нерадостното си партньорство и всеки да тръгне по пътя си, мога само да кажа, че се надявам никога вече да не ви срещна — проговори с усмивка Теди Уолтъм. — Мисля обаче, че почтеността изисква моята тайнствена благодетелка да ми покаже лицето си. И без това ще получа твърде малка награда за усилията си, да не говорим, че безброй пъти излагах живота си на опасност.
	— Не! — изпищя Кейт и отчаянието й придаде нечовешка сила. Трябваше на всяка цена да попречи на Теди Уолтъм да смъкне маската от лицето й. Но също толкова фанатично, колкото тя се стараеше да запази тайната си, Теди Уолтъм бе решен да я разкрие.
	Онова, което мъжът очакваше да види и над което си беше блъскал главата месеци наред не беше нищо в сравнение с реалността. Когато откъсна моделираната маска от лицето на Кейт, ръцете й се стрелнаха към обезобразената буза, но не успяха да я скрият от погледа му.
	Теди Уолтъм беше толкова поразен, че отстъпи крачка назад и заклинателно вдиша ръце, сякаш искаше да се предпази от тази ужасяваща гледка. Ужасът в очите му беше непоносим за Кейт, но едва прошепнатото „Боже мой“ едва не я уби. Кейт се сви на кълбо, но душата и гордостта й бяха разголени пред лицето на един обикновен лондонски крадец. Всичко, което години наред бе крила от любопитни очи, сега беше безмилостно изложено на дневната светлина.
	Теди Уолтъм гледаше като втрещен обезобразеното лице на лудата лейди. В очите му се четеше едновременно възхищение и страх. Белегът беше дебел, зараснал накриво и обезобразяваше по отвратителен начин зашеметяващо красивото женско лице. Каквото и да е било онова, което беше пробило меката плът на бузата, то беше изтеглило лявата половина на устата силно надолу, а ъгълчето на окото беше толкова изкривено, че правеше погледа злобен и неподвижен.
	— Велики Боже, сигурно е истински ад да живееш с това, а, милейди? — проговори с усилие Теди. Вече му се гадеше от вида на сълзите, които се стичаха от очите на жената. Затова й обърна гръб, скочи на гърба на първия кон, който се изпречи пред очите му, и без да се обърне нито веднъж, препусна в посока северозапад, където се намираше Бристол. Там със сигурност щеше да намери някой кораб за колониите. Много пъти беше чувал, че Бостън е град, който непрекъснато се разраства — и вероятно именно там беше най-подходящото място за предприемчив човек като него. Теди Уолтъм знаеше много добре, че трябва да скъса веднъж завинаги с миналото си.

	Това беше мъдро решение, защото само след час имението Кемъри и околните села бяха вдигнати на крак и всички мъже се втурнаха да търсят неуспелия убиец. Слуги, градинари и ратаи със святкащи от злоба очи, придружени от най-силните селяни, претърсваха всяка педя земя, за да намерят похитителите на лейди Реа Клер. Дукът искаше да ги изправи пред съда, по кръвожадната тълпа със сигурност нямаше да им окаже тази милост.
	В голямата къща на Кемъри господарят бе принуден да седи бездеен и да понася постоянното бъбрене на загрижената Роули, която се суетеше около него. Сръчните и ръце се справиха отлично с почистването и превързването и сега тя мърмореше и се сърдеше, че пациентът не желае да се вслуша в разумните й съвети.
	— Раната от куршум си е рана от куршум, все едно лека ли е или тежка. Имали сте късмет, че не е строшил костта, но въпреки това отворът е дълбок и сте изгубили много кръв. А ей сега ще дойде и онзи стар глупак, докторът, и ще нареди да ви пуснат още кръв. — Роули изпухтя презрително. — Никога не съм вярвала в методите му, никога. Не сте ли съгласна с мен, милостива госпожо? — обърна се тя към дукесата, която през цялото време беше седяла необичайно тиха и неподвижна.
	— Разбира се, Роули. Вие сте олицетворение на здравия разум — отговори безизразно Сабрина. Само дукът разбираше какво става в душата й. Жена му кипеше от гняв.
	— Благодаря ти, Роули — рече дукът и тонът му беше недвусмислено отпращане. Даже закоравялата Роули нямаше как да не го забележи. — Дукесата ще се погрижи за мен. Нищо лошо няма да се случи.
	— Ами добре, щом така смятате, Ваша светлост — отговори с обида в гласа Роули, която не обичаше друг да се грижи за пациентите й, дори ако това беше самата дукеса.
	След като вратата се затвори зад гърба й, дукът се обърна към жена си, която седеше в креслото насреща му, изправена като свещ. Нямаше защо да гадае, за да разбере на какво се дължи шевът й.
	— Проклет да си, Люсиен — проговори дрезгаво Сабрина, едва сдържайки гнева си.
	Точно така. Люсиен знаеше какво ще последва. Сабрина скочи и се запъти към него.
	— Как се осмели да скриеш това от мен? Как се осмели да тръгнеш на сигурна смърт, без да ми кажеш и дума? Знаеш ли как се чувствам сега? — Виолетовите й очи се напълниха със сълзи. — Проклетите ти братовчеди щяха да те убият. Ако не се бяха намесили синовете ти, сега щеше да си мъртъв. О, Люсиен — прошепна с болка тя, — ако си беше отишъл от нас, нямаше да го понеса. Защо ме поставяш в такова ужасно положение? Трябваше ли да избера между теб и дъщеря ни и след това да ви загубя? Не знам дали някога ще ти простя, Люсиен.
	Дукът само присви уста, за да посрещне гнева на жена си. Знаеше, че този гняв е роден от загрижеността й за него, от тъгата й по изгубената дъщеря. Знаеше обаче и че не е могъл да постъпи по друг начин. Ако беше узнала какво пише в писмото, Сабрина щеше да тръгне с него и да размаха шпагата със същата ярост като сина си. Това не беше нейна битка: Кейт и Пърси бяха негови роднини и той нямаше право да излага съпругата си на опасност.
	— Трябваше да се справя сам, Сабрина. Аз познавам Кейт и Пърси. Достатъчно често съм заставал срещу тях — напомни й спокойно той. — Те са мои роднини и аз ще се справя с тях сам. Никой друг няма да го направи.
	— Реа е моя дъщеря. Забрави ли, че аз съм я родила? Имам същото право да застана срещу тях, каквото и ти.
	— Вече няма значение правилно ли съм постъпил или не. Всичко свърши. Те искаха да заловят мен, не да ми върнат Реа. Ако бяха разкрили пред мен истината за отвличането й, щях да отнеса наученото със себе си в гроба. Но в едно си права — продължи със съвсем друг тон той: — Ако не бяха синовете ми, сега нямаше да стоя тук и да слушам обвиненията ти.
	Сабрина помилва бузата му, без да се плаши от дълбокия белег.
	— Всеки ден щях да умирам по малко, всеки дъх щеше да бъде агония, ако ме беше оставил сама, Люсиен. Срамувам се от егоизма си, но единственото, което искам, е да останеш завинаги с нас. Гневя се, защото разбрах колко съм ранима. Не знам какво щях да правя без теб, сърце мое — призна тя и потиснато сведе гордата си глава. — Какво ще правим оттук нататък, Люсиен? Не знаем повече от преди.
	Дукът погледна към високия прозорец, зад който се простираха земите на Кемъри. Сабрина беше права — днес не знаеха повече от вчера. Но поне познаваха лицето на врага. Вече нямаше съмнение, че Кейт и Пърси са отговорни за отвличането на Реа Клер. Днес бяха успели да избягат, но не можеха да се крият вечно. Скоро времето им щеше да изтече и тогава той щеше да го чака.
	— Боя се, че братовчедите ми още не са довършили пъкленото си дело — прошепна той и целуна дукесата по челото. Тя облегна глава на рамото му и той я притисна към здравото си рамо.
	Двамата стояха дълго така, докато дукът размисляше каква ще бъде следващата и решителна стъпка на Кейт и Пърси. Спомни си какво беше казал един от наемниците. Дали думите му означаваха, че Реа вече не е между живите? Или само, че той ще умре и никога вече няма да види дъщеря си? Каквото и да беше, той не смееше да го каже на Сабрина.
	— Татко? — обади се колеблив глас откъм открехнатата врата. — Чуках, но вероятно не сте ме чули. Искахме само да разберем как си.
	— Франсис заекваше от вълнение. Никой не знаеше как ще ги приеме дукът.
	— Влез, сине — проговори меко Люсиен и им протегна ръка.
	— Робин също е тук — допълни бързо Франсис.
	— Влезте, деца — повтори дукът и на лицето му грейна усмивка. Робин се мушна покрай големия си брат, хвърли се в протегнатите ръце на баща си и скри лице на гърдите му.
	— Няма нищо, Робин, всичко свърши — прошепна през сълзи дукесата. — Татко ти се гордее с теб. Гордее се и с двамата си сина. Ако не бяхте вие… — Тя не можа да завърши изречението си.
	— Нали няма да умреш? Обещай ми! — изплака Робин и раменете му потръпнаха.
	— Не, разбира се, че няма. И това е благодарение на теб и на Франсис — рече дукът и погледна големия си син право в очите. — При дадените обстоятелства и като се има предвид моето поведение, не мога да обвиня нито теб, нито Робин, че сте преровили писалището ми. — Като забеляза, че Робин се готви да го поправи, дукът се усмихна. — О, съжалявам, момчето ми. Знам, че държиш да поемеш цялата отговорност за стореното. Искаш да ми кажеш, че Франсис изобщо не е участвал в тази част от заговора, нали?
	— Трябваше да дойдете при мен, мили мои — проговори укорно дукесата и в гласа й прозвуча част от старата обида, че децата й не са сметнали за нужно да се обърнат към нея.
	— Съжалявам, мамо, и моля за прошка, че те обидихме. Единственото, което исках, беше да те предпазя от опасността. Трябваше веднага да последваме татко и ти щеше само да ни пречиш — отговори Франсис и загрижеността му за майката беше толкова очевидна, че дукесата не можа да се разсърди на думите му. Въпреки това момъкът не беше подготвен за смеха, в който избухнаха и двамата му родители.
	— Ето че заприличаха на ангелите пазители Джон и Уил Тейлър! — провикна се дукът и Сабрина отново се засмя. Но само двамата знаеха на какво се смеят.
	Робин вдигна мокрото си от сълзи лице и погледна объркано родителите си. Вслуша се в смеха им и на лицето му изгря колеблива усмивка. Баща му със сигурност нямаше да умре, щом се смееше така безгрижно.
	— Току-що говорих с Батърик — рече Франсис. — Съобщи ми, че ратаите са открили зад хълма следи от карета. Проследили ги чак до шосето. Позволих си да им заповядам да претърсят всички пътища, които извеждат от долината. Дано някой от селяните ги е видял. Не може да не им направи впечатление, ако някоя карета се движи с голяма скорост.
	— Добре се справяш, Франсис, благодаря ти — похвали го дукът, но като видя загриженото му лице, попита: — Какво те тревожи, синко?
	Франсис понечи да отговори, но сведе смутено глава и дукесата беше готова да се закълне, че е видяла сълзи в очите на наследника на Кемъри. Ала когато отново вдиша глава, в синия му поглед светеше само гняв и неразбиране.
	— Просто не проумявам как нашата собствена плът и кръв може да ни причинява такива злини. Защо Кейт и Пърси стигнаха дотам да отвлекат Реа Клер? Не мога да си представя, че на света съществуват толкова лоши хора. Защо ни карат да страдаме? Какво сме им сторили? Някога всички сте живели в Кемъри, нали, татко? Те са част от семейство Доминик. Имаме едни и същи предци и въпреки това се опитват да ни унищожат. Защо? И защо точно Реа? Тя е толкова мила и нежна, не е в състояние да убие дори муха. Кълна ти се, татко — обеща тържествено Франсис и в този миг заприлича досущ на баща си, — ако посмеят да й сторят нещо, ще ги убия със собствените си ръце. И никой няма да ми попречи. — Днес следобед Франсис беше познал вкуса на кръвта и инстинктивно усещаше, че няма да е за последен.
	Преди родителите му да успеят да реагират на предизвикателството, младежът се завъртя на токовете си и излезе от стаята. Робин така си и остана с отворена уста.
	— Проклети да са! — изсъска разярено дукесата. — Ето че успяха, и то по начин, който и самите те не са очаквали. Отнеха невинността на Франсис. Той се научи да мрази, Люсиен, и това ме плаши. Щом успяха да заразят със злобата си Франсис, какво ли са сторили на Реа? Как ли са омърсили невинната й красота, какво е станало с чистотата й, която беше неотменима нейна същност? О, мили Боже, прости ми — проплака тя, — но понякога се моля дъщеря ми вече да не е между живите! Моля те, Люсиен, кажи ми, че не бива да мисля такива неща! Обещай ми, че Реа Клер ще се върне при нас неопетнена!
	Люсиен Доминик прегърна жена си и сина си и силно ги притисна до гърдите си. Не можеше да даде това обещание. Можеше да ги утеши само със силата и топлината на прегръдката си.

	Кемъри утихна. Тежките кадифени завеси в работната стая на дука спираха нощния студ. Люсиен Доминик се взираше замислено в пламъците на камината. Единствения шум в стаята идеше от равномерното тиктакане на часовника, поставен върху перваза. Към него се прибавяше и пращенето на цепениците, които бавно догаряха.
	Франсис беше прав. Карета, носеща се с бясно темпо, наистина беше видяна в едно малко стопанство югоизточно от Кемъри. Това беше станало преди няколко часа, а сега минаваше полунощ. Търсенето щеше да почака до зазоряване.
	Дукът беше подпрял лакти на тапицираната облегалка на креслото си и държеше главата си с две ръце. Никога досега не се беше чувствал толкова безпомощен. Не бе посмял да сподели с жена си страховете, които го мъчеха.
	Не можеше да разруши последната, отчаяна надежда на Сабрина, като я предпазваше да не пропадне в мрака на безумието. Със свойствения си оптимизъм дукесата продължаваше да вярва, че дъщеря й е жива, докато той, станал циничен от дългогодишното общуване с Кейт и Пърси, често мислеше, че нещастното момиче отдавна вече е напуснало този свят. И то само защото беше негова дъщеря…
	Дукът въздъхна и отвори очи. Някъде залаяха кучета. Цяла армия от лакей, оборски ратаи и ловци под командата на Батърик обхождаха имението, придружени от безброй кучета. Дукът се съмняваше, че ще открият нещо до разсъмване. Най-много да подплашат спящите фазани. Кейт и Пърси не бяха обезумели чак дотам, че отново да посегнат на живота му. Освен това каретата им беше препускала с голяма скорост по пътя за Лондон.
	След малко Люсиен чу стъпки пред вратата и се обърна. Вероятно беше Сабрина. Когато я остави, тя беше заспала, макар че това й беше коствало много усилия.
	Една догаряща цепеница падна сред сноп искри в жаравата, огънят пламна ярко и освети облечената в черно фигура, която бавно се отдели от сянката.
	— Кейт. — Дукът инстинктивно усети, че не може да бъде никой друг.
	— Скъпи братовчеде Люсиен — промърмори Кейт и гласът й пресекваше от гняв. Най-после стоеше лице в лице със смъртния си враг.
	— Как влезе? — попита с учудващо самообладание дукът и сам се изненада на спокойствието си.
	За разлика от него Кейт кипеше от гняв.
	— Както винаги, ти си спокоен и уверен, че си в състояние да се справиш с всяка ситуация, нали, братовчеде? — проговори дрезгаво тя. — Убеден си, че сам управляваш съдбата си. Винаги си бил късметлия, братовчеде, още докато беше момченце със златна коса. Любимецът на баба, това беше ти, нали, Люсиен? — попита тя и гласът й се давеше от омраза. — Ето го най-после скъпият ми Люсиен — продължи тя едновременно доволно и презрително. — Човекът, който попречи на мен и Пърси да се сдобием с онова, което ни принадлежеше по право. Ти обърка плановете ни, застана на пътя ни. Ти и старата сключихте дяволски пакт. Само да знаеш как те мразехме, Люсиен. Но нека започнем отначало — рече тя и гласът й се извиси. — Ти ме попита как съм влязла, нали? О, бедният ми Люсиен, ти си истински глупак. Винаги си подценявал и мен, и Пърси. Въобразяваше си, че си много по-умен от нас. Макар че ме прогони от дома ми, не си мисли, че съм забравила дори едно кътче на Кемъри. Спомних си подземния проход, който дедите ни са изкопали, за да избягат от бръснатите глави. Без усилия открих входа му под каменната балюстрада на терасата, макар че е умело скрит в розовите храсти. Минах през задната стълба и никой от кухнята не ме забеляза. Сигурно семейството е вечеряло още преди няколко часа. А знаеш ли къде бях аз през това време? — попита злобно тя. — Чаках вън, на студа. Стоях така цели часове и се взирах в ярко осветените прозорци. Представяш ли си какво означава да стоиш отвън? Знаеш ли как ме привличаше топлото сияние на свещите? Чувах шепота на клоните над главата ми и разбирах, че най-после съм се върнала в къщи. Отново съм в Кемъри, след толкова много години, след всички мъчения, които изтърпях! Двамата с Пърси се върнахме, за да поискаме справедливост. И този път няма да ти позволя да ме прогониш. Искам си моята част от наследството и ти няма да ме измамиш. Трябва да си я получа, Люсиен. Сигурна съм, че Пърси щеше да каже същото. Люсиен я изгледа любопитно.
	— А къде е бледата ти сянка, Кейт? — Той повиши глас и заповяда властно: — Пърси! Вече няма опасност, излез изпод полите на сестричката си. Хайде, не се бой! Покажи ми лицето си, Пърси!
	Пронизителният смях на Кейт отекна в тишината.
	— Ако ти покаже лицето си, той ще бъде първият призрак в Кемъри от столетия насам.
	— Какво искаш да кажеш, Кейт? — попита тихо Люсиен. Треперещият й глас беше пълен с мъка.
	— Той е мъртъв! — изстена жената. — И ти си неговият убиец. За всичко си виновен ти, Люсиен. Моят Пърси е мъртъв. Сладкият ми Пърси — заплака тя. — Намериха го в канала с нож в гърба. Господи, как ли е страдал! Милият ми Пърси — изхълца тя, защото мъката продължаваше да я души. — Ясно ли ти е как съм живяла без него? По-добре да бях умряла и аз!
	Люсиен навлажни пресъхналите си устни. Най-после бе разбрал откъде беше започнало всичко. Все още не можеше да повярва. Пърси беше мъртъв. Той се бе постарал да забрави братовчедите си, но дори след толкова много години новината, че Пърси е бил убит, му причини гадене.
	Погледът му се устреми към забулената фигура.
	— Ти отвлече дъщеря ми, Кейт — промълви ледено той. — Тя не ти е сторила нищо лошо. Аз съм твоят враг, не децата ми.
	— Тя беше от семейство Доминик и ми каза коя е. Толкова красива. Толкова чиста. Токова лековерна. — Кейт се изсмя като безумна. — Тя ти беше много скъпа, нали, братовчеде? Ето, затова я отвлякох. За да те накарам да страдаш, както страдах аз. Как ли си се чувствал през всичките тези дни, а? Харесаха ли ти малките ми писъмца? Успя ли да ги разгадаеш? — попита с надежда тя. — Мисля, че постъпих умно, като ти ги изпратих.
	Люсиен не я слушаше. След една от небрежно казаните думи сърцето му бе направило болезнен скок.
	— „Беше“ ли, Кейт?
	— Какво „беше“? — попита сърдито жената, която не беше разбрала. После изведнъж се разсмя: — О, разбирам. Искаш да знаеш дали дъщеря ти е още жива, нали? Ами… — поколеба се тя, за да удължи мъчението. — Няма да ти кажа. Всъщност, защо не? И без това новините, които ти нося, никак не са добри.
	Разговорът очевидно започваше да й доставя удоволствие.
	— Честно казано, драги, братовчеде, не съм съвсем сигурна, че дъщеричката ти е още между живите. Не съм готова да се обзаложа, разбираш ли? — Гласът й звучеше почти любезно. — Трябва да знаеш, че я изпратих в колониите. — От гърлото й се изтръгна злобен смях, когато чу как дукът остро си пое дъх. — Продадох скъпоценната ти дъщеря като прислужница. Сигурно вече са я взели в някой долнопробен публичен дом. Разбира се, ако е оцеляла през дългите месеци в океана, в което сериозно се съмнявам. Беше едно такова бледо, невзрачно същество. Трябва да ти кажа, че видях всичките ти наследници, Люсиен, и никак не съм очарована от тях. Даже се разтревожих за бъдещото на семейство Доминик. Милата ни баба също щеше да се разтревожи, ако ги беше видяла — установи тя с тон на загрижена леля. — Е, да се върнем отново на любимата ти дъщеричка. Може пък и да съм се излъгала, може малката да е имала повече живот в себе си, отколкото предполагах, но ти казвам съвсем открито, че не бих искала да съм на нейно място, когато пристигне в колониите. Хората разправят, че там имало само диваци. Всъщност, няма смисъл да говорим повече за Реа Клер, защото последния път, когато я видях, тя беше под въздействието на силна упойка. Нищо чудно да сме превишили дозата. Сега се сещам, че дишаше много тежко — прошепна замислено тя.
	Люсиен скочи като ужилен, но жената беше нащрек.
	— Остани на мястото си! — изкрещя тя и в ръката й като по магия се озова малък пистолет.
	— Изненадан съм, че не си я убила, Кейт. Ти никога не си се отличавала с особено търпение, а от думите ти личи, че си я отвела чак в Лондон. Там сте я продали на някой капитан, нали? — осведоми се с нарочна небрежност дукът.
	— О, няма защо да ми благодариш — отвърна развеселено Кейт. — Благодарността ти за живота на онази хлапачка би била неуместна, защото аз наистина смятах да я изхвърля от каретата при първа възможност. Обаче слугата ми, един великан с ум на дете, попречи на плановете ми. Не мога да разбера как, но той се влюби в нея и я държа в ръцете си през целия път. Каретата се друсаше като в ада, а проклетият Роко си седеше и я гледаше с обожание. И да знаеш само как ръмжеше, когато посегнех към нея. — Споменът я измъчваше и до днес. — Но той си плати за предателството. Ти знаеш, че всеки, който посмее да ми навреди, си получава заслуженото.
	— Какво стана после?
	— Даже когато стигнахме в Лондон, той отказа да се раздели с нея… Толкова беше досадно, повярвай ми — а и тази любопитна гостилничарка! Само че двамата с Теди — Теди е глупакът, който те простреля — бяхме измислили хитър план и аз не можех да допусна един идиот като Роко да ми се пречка на пътя. Пратих му един куршум и готово. Тогава се появи приятелят на Теди и я отнесе на кораба си. За съжаление не знам нищо за по-нататъшната й съдба. Трябва да призная, че идеята за колониите беше на Теди — промърмори горчиво Кейт, която вече мразеше дори звука на името му. — Ако го намеря, ще убия и него. Проклет да е! — изсъска тя и закри с ръце лицето си. — Но той може да почака — продължи след малко тя и отново втренчи поглед в братовчеда си. — Сега е твой ред, Люсиен. Ти ми носеше само беди. Ти разруши всичко, което Пърси и аз искахме от живота — разруши го със самото си появяване на белия свят. Само като си помисля как живеехме във Венеция и като те виждам тук, обграден от целия този лукс, иде ми да изкрещя. А какво ли щеше да каже Пърси? — запита се тихо тя и си отговори сама. — Сигурно щеше да побеснее от гняв. Знам, че се надяваше да те види надебелял и страдащ от подагра, но не е познал — заяви озлобено тя. После внезапно смени темата: — Знаеш ли какво, Люсиен? Твоят наследник Франсис ми харесва много, макар че с намесата си днес следобед осуети така грижливо обмисления ми план. Той много прилича на Пърси, не намираш ли? Не успях да видя близнаците, но чух, че били руси, също като Пърси и мен. Имаше време, когато двамата с брат ми бяхме красиви руси деца, невинни като ангелчета, нали? Колко години минаха оттогава — пошепна уморено тя. — Времето променя всичко. Искаш ли да видиш какво стана с мен, Люсиен? Сигурно те интересува, защото ти си този, на когото трябва да благодаря за обезобразяването си.
	Бавно, много бавно тя повдигна с една ръка плътния воал, който беше драпиран около лицето й. През това време десницата й здраво стискаше пистолета и дулото му сочеше право в сърцето на Люсиен Доминик. Странно спокойна, без следа от срам, благодарение може би на днешния следобед, когато Теди Уолтъм беше разголил обезобразеното й лице, тя зачака подобна реакция от страна на Люсиен. Гореше от желание да види как по лицето му ще се разлее вълна от отвращение.
	Треперещата й ръка дръпна рязко воала. Сините й очи се втренчиха с очакване в неговите. Толкова по-голямо беше разочарованието й, когато дукът дори не трепна. Очите му останаха надменни и незаинтересовани както винаги, когато се обръщаше към нея и Пърси. Този студен, презрителен поглед открай време я вбесяваше и внезапно Кейт осъзна, че никога няма да успее да се освободи от Люсиен Доминик. Той щеше да я преследва до края на дните й. Още от деня на раждането си бе започнал да работи за прогонването й от Кемъри. Само той беше виновен за сполетялото я нещастие, за смъртта на близнака й и за погубването на красотата й. Само той. Но сега милият братовчед Люсиен щеше да си плати за всичко.
	Дукът наблюдаваше мълчаливо хаоса от чувства, които бушуваха зад гладкото женско чело. Разбираше, че жената насреща му го обвинява за опропастения си живот, че безумната й омраза се превръща в бесен гняв. Когато погледна в бледите сини очи, пламнали от дива жажда за отмъщение, усети, че е настъпил последният му час.

	Дукесата се стресна в съня си, надигна се на лакти и огледа объркано тъмната спалня. Огънят в камината беше догорял и стаята започваше да изстива. През лошо затварящата се врата проникваше леден въздух. Тя протегна ръка, обърна се настрана и инстинктивно потърси топлото тяло на съпруга си.
	Като усети студеното, празно легло, Сабрина разтърка очи и седна. Първата й мисъл беше, че раната е започнала да го мъчи. Може би го е втресло, каза си тя и претърси с бдителен поглед тъмната стая. Видя само неясните очертания на мебелите.
	— Люсиен, къде си? — извика сърдито тя.
	Никой не й отговори.
	Дукесата не се поколеба нито миг. Отметна завивката, скочи от леглото и нахлузи копринените си пантофи. После опипа в мрака за мекия, фино изтъкан вълнен шал, който винаги стоеше на ниско столче в края на леглото.
	Кемъри е необичайно тих, каза си Сабрина, докато бързаше по дългите коридори. Първо бе претърсила гардеробната, защото си помисли, че Люсиен се е оттеглил там, за да не я смущава. След това обиколи дългата галерия, надявайки се да го намери отново пред семейния портрет, но помещението беше тъмно и пусто. Беше и много трудно да се отърси от среднощните си фантазии, защото внезапно се бе почувствала като в мавзолей. Мъртвите я гледаха укорно от стената и сякаш я обвиняваха, че е нарушила спокойствието им.
	Дукесата потрепери и си пожела Мери да е тук, за да й обясни това странно чувство. Тя прибра полите на нощницата си, с другата ръка вдигна високо свещника и изтича към голямата стълба, която водеше към кабинета на Люсиен. Първо там трябваше да проверя, каза си недоволно тя и й се дощя да не е напускала топлото си легло. Къщата беше толкова студена.
	Сабрина беше толкова задълбочена в мислите си, че не чу нищо, докато не се озова пред вратата на кабинета. Едва тогава долови откъслеци от разговора, спря и нетърпеливо отмахна нападалите по челото й къдрици. Отначало помисли, че Люсиен говори с някоя прислужница, но много скоро с нарастваща паника осъзна, че никой слуга не би се осмелил да разговаря с този тон с господаря на Кемъри.
	— … и е крайно време да пролея кръвта ти, скъпи ми братовчеде Люсиен. Трябваше да умреш още преди години. Направих грешка, като се опитах да те забравя. Не биваше да те оставям жив, не биваше да ти позволя да създадеш наследници на Кемъри. Само като си помисля, че имаш близнаци! Дори сладкият ми Пърси не можа да направи близначета на глупавата си жена, но тя нямаше и капка гореща кръв. Изненадана съм, че изобщо успя да даде живот на децата си и до днес се чудя как така Пърси не се отказа от опитите си — обясни разгневено Кейт.
	Едно обгоряло дърво падна в камината и разпръсна около себе си хиляди искри. Кейт се сгърчи като от удар, но пистолетът й остана насочен в гърдите на Люсиен. Очите и не се откъсваха от белега му.
	— Днес най-после ще сложа край на страданията си, Люсиен. Ти ще умреш. Сбогом, скъпи братовчеде, и дано черната ти душа се пържи в ада! — изсъска ядно тя.
	Кейт не видя блестящото острие. Люсиен обаче го забеляза веднага, макар че не можа да осъзнае какво става.
	Извитото острие се вряза дълбоко в незащитената китка на Кейт, тя изпищя от изненада и болка, изпусна пистолета и се обърна разярено към вратата, където беше застанала дребна тъмнокоса жена, стиснала в ръка окървавен меч.
	Сабрина неволно се отдръпна. Никога не беше виждала толкова злобно, така разкривено от омраза човешко лице. Бледите очи я проклинаха, а от някога красивата уста се изля поток страшни ругатни. Дори дукесата, която не се плашеше лесно, загуби ума и дума.
	Дрезгавите крясъци на Кейт изпълниха помещението като рев на зъл демон. Скована от ужас, Сабрина се облегна безсилно на вратата. Люсиен обаче познаваше добре братовчедка си и не допусна смъртоносната грешка да я подцени. Раната я правеше още по-опасна, а безумието я тласкаше да се нахвърли като тигрица върху жената, осуетила и последния й шанс да го унищожи.
	С инстинкта на смъртно ранено животно Кейт усети, че дукът ще й препречи единствения път за бягство. Бледите й очи се залутаха из стаята в търсене на някакво оръжие, но помещението й беше непознато. Сведе поглед към пистолета в краката си, опръскан със собствената й кръв. Люсиен проследи погледа й и в този кратък миг Кейт сграбчи със здравата си ръка сребърния свещник от писалището и го запрати към главата на братовчед си.
	Люсиен успя да се наведе и свещникът се удари в дървената скара пред камината. Все пак този кратък миг беше достатъчен за Кейт. Тя се хвърли върху Сабрина и я блъсна към дука, който я преследваше.
	Сабрина се спъна в края на нощницата си и падна на колене. Люсиен, който се беше дръпнал настрана, за да не я нарани, се удари във вратата.
	Раната в рамото му пулсираше болезнено, но той все пак успя да се изправи.
	— Добре ли си, Рина? — Гласът му трепереше от напрежение.
	— Да, да! Моля те, тичай след нея, Люсиен! — изплака жена му и скочи на крака.
	Но дукът се върна само след няколко минути и я взе в прегръдката си.
	— Господи! — прошепна облекчено Сабрина. — Къде е тя?
	— Не можах да открия следи в тъмнината. Знам ли в кой коридор е изчезнала? Трябва да съберем всички слуги, за да я открием. Макар да се съмнявам, че ще стигне много далеч с тази рана — заключи той, отведе жена си до креслото пред камината и меко я натисна да седне. После се върна при писалището си, отвори средното чекмедже и извади пистолет. Погледна тъмната локва на пода, наведе се и вдигна пистолета на Кейт. Дръжката лепнеше от кръв, но Люсиен я стисна здраво и изтича до прозореца. Издърпа тежките кадифени завеси, отвори едното крило и изпразни двата пистолета във въздуха. Трясъкът им отекна в тишината на нощта като гръм на оръдие.
	— Какво смяташ да правиш, Люсиен? — попита Сабрина, стресната от гърмежите.
	— Това е сигнал за Батърик и хората му. Само след няколко минути Кемъри ще се напълни с хора и факли. Кейт няма къде да избяга. Кучетата веднага ще надушат следата й. Дните й са преброени — заключи ледено той.
	— Никога няма да забравя обезобразеното й лице, никога. А очите й блестяха така безумно… Откъде се е взела тази нечовешка злоба? — попита безпомощно Сабрина, но храбро преглътна сълзите си.
	— Само като си помисля, че щеше да те убие!
	— Но не го направи, любов моя. Ако не я беше пронизала с меча, сега щях да бъда мъртъв — напомни й Люсиен и хвърли бърз поглед към стената, където беше висяло страшното оръжие. След толкова години беше послужило още веднъж по предназначението си. — Не плачи, мила, моля те — пошепна той и изтри сълзите й е ръкава си. — Най-страшното мина.
	Сабрина подсмръкна и внимателният й поглед откри едва доловимата промяна в лицето на мъжа й. Никой друг не би я забелязал, но тя познаваше настроенията му и веднага усети разликата. Сякаш от гърба му беше паднал тежък товар.
	— Какво има, Люсиен? — попита колебливо тя. Като видя усмивката, накъдрила устните му, скочи възбудено. — Моля те, Люсиен! Кажи ми какво има.
	— Не са убили Реа Клер. Моля те, първо ме изслушай — проговори умолително той, когато Сабрина се хвърли към него. Забравил, че ръцете му са омърсени с кръвта на Кейт, той улови нежните пръсти на жена си и погледна в изпълненото й с очакване лице. — Кейт призна, че не е убила дъщеря ни. Макар че това не е било нейна заслуга. Каза, че са я упоили и са я продали като прислужница в колониите. Някакъв мъж я отнесъл на кораба си, докато била още в безсъзнание. Кейт няма представа каква е била по-нататъшната й съдба — заключи грубо той, защото се страхуваше, че жена му ще се поддаде на напразни надежди. А и двамата знаеха какви страшни неща можеха да се случат при прекосяването на океана. Съдбата на многото пътници, натикани в трюмовете на корабите, беше несигурна, мъките на онези, които не можеха да си позволят прилична храна и подслон, бяха неописуеми. Освен това страшните бури в Атлантика бяха потопили не един и два кораба.
	— В колониите? — прошепна невярващо Сабрина и се опита да си представи дивата пустош, която беше толкова далеч от Англия. — О, божичко, бедната ми Реа! — изплака тя, когато осъзна на какви тежки изпитания е била подложена дъщеря й. — Какво ще правим сега? Как да я намерим? О, Люсиен! — изхълца тя, но сълзите, които потекоха по лицето й, бяха от радост. — Реа е жива, сигурна съм. Сега поне имаме шанс да я открием. Това е много по-добре, отколкото да седим тук и да чакаме. — Гласът й звучеше предизвикателно, сякаш отказваше да приеме най-лошото.
	— Рина! Люсиен! Правилно ли чух? Наистина ли Реа е жива? Толкова се стреснах от изстрелите, че станах накриво и си изкълчих пръста на крака — оплака се внезапно изникналият на вратата Ричард. — Знаете ли колко време изгубих, докато ви открия? — Босите му крака се подаваха изпод нощницата, набързо наметнатият халат непрекъснато се смъкваше от раменете му. — Добре ли си? — попита уплашено той, като видя обляното в сълзи лице на сестра си.
	— Разбира се, Ричард — успокои го Сабрина. — Ще си върнем Реа! — извика зарадвано тя.
	— Недей така, Рина — укори я дукът, но не успя да продължи, тъй като в кабинета нахлуха дузина тежковъоръжени мъже, водени от пъшкащия Батърик.
	— Ваша светлост! Ранен ли сте? Кой изпразни пистолетите? Някой пострада ли? Къде е злосторникът? — попита на един дъх той и острите му очи не пропуснаха нито една подробност от обстановката. — Братовчедите ли бяха, Ваша светлост?
	— Беше само лейди Кейт. Сама е, но е ранена и затова двойно по-опасна — отговори кратко дукът. — Промъкнала се е през подземния проход. Мисля, че ще се опита да избяга пак през него.
	— Тази жена е истински дявол. Още като дете беше по-злата от двамата. А лорд Пърси? Дали ще я чака на изхода, как мислите, Ваша светлост? — попита Батърик, който искаше да бъде подготвен за всичко.
	— Със сигурност ще я дочака — отговори уверено дукът. — Пърси е мъртъв. Имаме работа само с лейди Кейт.
	— И това не е малко — промърмори Батърик и си каза, че би предпочел да се изправи срещу разярен бик. — Ще изпратя няколко момчета на изхода на тунела, за да я заловят, щом излезе. Аз лично ще поведа другите към входа. Така ще я заклещим и няма да ни се изплъзне — обеща тържествено той. — Лейди Кейт никога вече няма да ви причини зло, Ваша светлост.

	Кейт се взираше като замаяна в спящото дете. Забравила раната и кръвта, която капеше по ватираната завивка, тя милваше копринено русата косица. След малко огледа стаята и прокле тъмнината, която не й позволяваше да види лицето на момченцето. Догарящият огън в камината осветяваше оскъдно стаята и задълбочаваше сенките, което допълнително я затрудняваше. Вече се бе спънала в едно дървено конче. Пронизителното скърцане на дъските й се стори достатъчно силно да събуди и мъртвите, но бавачката продължаваше да хърка сладко в тясното си легло.
	Кейт хвърли бърз поглед през рамо и на устните й изгря коварна усмивка. После се обърна към другото креватче, където спеше момиченцето. Спомни си, че самата тя е спала в това легло преди много, много години — невинна и без да подозира какво й готви бъдещето. В мрака детската стая й изглеждаше почти същата като по времето, когато двамата с Пърси живееха в Кемъри.
	— Пърси — прошепна с копнеж тя. — Дойдох да те взема, Пърси. Събуди се, миличък — настоя тя и отново помилва ангелското личице на Андрю Доминик. После внимателно вдигна спящото дете и го уви в одеялцето. Притисна до гърдите си топлото малко телце и властно закопня за нов, по-различен живот. — Сладкият ми Пърси — изрече с нежност тя и се запъти към вратата. — Сладкият ми Пърси. Кейт е дошла да те вземе.
	Тихо покашляне откъм леглото на бавачката я стресна до смърт. Кейт замръзна на мястото си и бавно се обърна към неясната фигура, която се раздвижи под завивките.
	— Може ли да попитам кой е тук? — обади се сънен глас. — Вие ли сте, Ваша светлост?
	Кейт захапа гневно долната си устна, като чу, че старата бавачка посяга към нощната си масичка. Жената запали лампата и яркото пламъче освети черната й фигура.
	— Питам още веднъж — коя сте вие? Не ви познавам, нали? — попита с треперещ глас бавачката. Тя не се беше разсънила напълно, но шестото чувство й подсказваше, че нещо не е наред — Какво носите? — попита внезапно тя. — И въобще, какво търсите тук? Господи! Ама това е малкият лорд Андрю! Какво искате… — Гласът замлъкна, когато Кейт нарочно обърна обезобразената половина на лицето си към светлината. Това беше единственото й средство за самозащита.
	Ужасеният писък на бавачката отекна като гръм в ушите на бегълката и се разнесе по коридорите на Кемъри. Ала докато стигне до брата и сестрата, които вървяха ръка за ръка към детското крило, той беше само тихо простенване на нощния вятър.
	— Мисля, че разбирам защо Люсиен държи да присъства на залавянето на Кейт — казваше тъкмо Ричард, който трепереше от студ. — Аз на негово място изобщо не бих понесъл вида й. И въпреки това имам чувството, че я съжалява, Бог знае защо — продължи любопитно той. — Никога не съм смятал, че Люсиен е способен на съчувствие. Моля те, не ме разбирай погрешно — побърза да обясни той, — мъжът ти е добър човек, но понякога е прекалено твърд и безмилостен.
	— Прав си, Ричард, но Кейт е част от семейството му — отвърна Сабрина. Тя също беше изненадана от поведението на съпруга си.
	— Така е. Знаеш ли, Рина, когато баща ни умря, мислех, че няма да изпитам нищо. Все пак, доколкото си спомням, аз съм се срещал с него един-единствен път. Онова, което изпитвах към него, можеше да се определи само като смъртен страх. Но когато ми съобщи новината, аз… — Ричард млъкна смутено, защото му беше неловко да си признае. — … стана ми много тъжно. Сякаш бях загубил нещо, макар да не знаех какво.
	Сабрина се усмихна с разбиране, положи глава на рамото му и рече:
	— Естествено е да си тъгувал за нещо, което никога не си познавал, но което ти се е полагало по право. Плакал си не за Джеймс Верик, човека, който никога не се заинтересува от теб, а за своя идеал за баща — опита се да обясни тя. В гласа й звучаха едновременно твърдост и болка. Това ставаше винаги, когато говореха за починалия си баща.
	— Но ти не плака за него, нали, Рина? И не ти беше мъчно? — попита Ричард и погледна с обич красивото лице на сестра си.
	— Не — отговори кратко тя. — За мен той отдавна беше мъртъв. От деня, в който ни изостави, започнах да мисля за него като за някакво отвратително влечуго, Дики, и го презирах с цялото си сърце. — Сабрина не можеше да забрави болката и горчивината на самотните си детски години. — Честно казано — продължи тя, връщайки се на днешните проблеми, — доколкото познавам Люсиен, мисля, че той просто иска да се увери лично в залавянето на Кейт. Тази жена е луда и е хладнокръвна убийца. Но не вярвам, че този път ще успее да отърве бесилката. — Сабрина вдигна глава и видя иначе достолепната стара бавачка да тича към нея по коридора и при това да се олюлява като пиян матрос.
	Ричард се взря невярващо в дребната жена, която очевидно не беше на себе си от страх. Усмихна се и извика:
	— Мили Боже, бавачката ти е пияна! Колко пъти те предупреждавахме да не наемаш за бавачка една ирландка. — В очите му блестяха весели искри. — Помня, че и Мейсън беше против това рисковано решение. Макар че преди това се извини най-учтиво, той ти предрече, че ще съжаляваш за деня, в който си я назначила.
	Сабрина изпухтя презрително.
	— Това беше преди двайсет години, а и ти много добре знаеш, че Мейсън е предубеден. Историята е много стара, но се твърди, че годеницата му била избягала с някакъв ирландски слуга. Мисис О’Кейси е била винаги безупречна, за голямо разочароваше на Мейсън. — Сабрина винаги защитаваше бавачката си, но тази нощ и в нейното сърце се породиха съмнения. Ридаейки истерично, жената се хвърли отчаяно на колене.
	— Божичко, Ваша светлост! Господ да ни е на помощ, защото в дома ви са се появили демони! Сигурно аз ще бъда следващата им жертва, дано Мадоната и всички светии ме запазят! — изплака тя и закърши ръце. — Яви ми се самият сатана. Сигурно е избягал през портите на ада. По-страшното беше, че водеше със себе си и дяволската си жена. Никога не съм виждала такова лице, Ваша светлост! Демони! — изпищя отново тя и улови ръката на Сабрина. — Тя го взе със себе си и да знаете как беше намазана със сяра и цялата пламтеше! А после изчезна сред облак дим — обясни с последни усилия тя и се строполи на земята. Разтърси я силен гърч.
	Ричард хвърли съжалителен поглед към жалката фигурка. Бедната жена очевидно беше загубила ума си.
	— Радвам се, че настоя да видим децата, Рина. Кой знае какво щеше да се случи, ако мисис О’Кейси беше продължила да се държи така и ги беше събудила. — Ричард погледна сестра си и замръзна на мястото си, поразен от неестествената й неподвижност. — Съжалявам, Рина. Не исках да те засегна. Наистина не мисля, че с близнаците се е случило нещо лошо — проговори разкаяно той, когато осъзна, че необмислените му думи са я уплашили.
	— Кейт — прошепна едва чуто дукесата, без да откъсва очи от сгърчената фигура на бавачката.
	— Кейт ли? — изуми се Ричард. — Но тя отдавна е напуснала къщата!
	— Сигурен ли си? — попита Сабрина. — Мисис О’Кейси говори за Кейт, Ричард. Не разбираш ли? Именно Кейт е била дяволът в женски образ, който е уплашил бавачката ми. Ако беше видял обезобразеното й лице на ставане от леглото, и ти щеше да полудееш от страх.
	Ричард освободи ръката на сестра си от плачещата камериерка.
	— Господи, иска ми се Люсиен да беше тук, а не някъде навън — прошепна задавено той.
	— Иди да го потърсиш, Ричард, моля те — обърна се към него Сабрина. — Ако Кейт е все още в къщата, ще имаме нужда от помощ. Ти тичаш по-бързо от мен, Ричард. Хайде, тръгвай!
	Ричард се поколеба само миг, после се обърна и хукна по коридора. Сабрина го изчака да завие зад ъгъла и нареди строго на уплашената бавачка:
	— Вие чакайте тук, мисис О’Кейси Ей сега ще се върна. Отивам да видя близнаците. Разбирате ли ме, мисис О’Кейси? — попита загрижено тя и вдигна свещника, оставен от Ричард на пода.
	— Моля ви се, не ме оставяйте сама! Моля ви, Ваша светлост, не си отивайте! Той ще дойде да ме вземе. Дяволът иска душата ми — захълца бавачката и се залюля като в транс.
	— Трябва, мисис О’Кейси — отговори остро Сабрина. Тонът й сякаш отрезви старата ирландка и тя бързо се надигна на колене.
	— Но тя го взе, не ме ли чухте? Тя открадна малкия лорд Андрю! Видях я със собствените си очи. Сигурно е сложила в леглото някое мъртво дете. Господи, какво ще правим сега? Злото е могъщо, а нашето момченце е в ръцете му…
	Сабрина се взря ужасено в лицето на бавачката, питайки се дали бедната жена наистина е обезумяла от страх или говори истината. Без да помисли какво ще завари в стаята, тя хукна с всички сили към покоите на близнаците. Беше достатъчно светло, за да види, че креватчето, в която спеше синът й, е празно. Тя застана пред него и очите й се впиха в кървавите следи по възглавницата. Да, това беше кръв, но чия?
	Сабрина едва намери сили да изтича до другото легло. От гърдите й се изтръгна въздишка на облекчение. Ардън си беше тук и спеше спокойно. Тя се наведе над възглавницата и от свещите покапа восък. Господи, тук също имаше червени петна!
	Още кръв.
	Не, кръвта не беше на дъщеря й и това я изпълни с безкрайна благодарност. Когато прегледа още веднъж златната главица, за да се увери, момиченцето се размърда. Промърмори нещо насън, въздъхна и отново притихна. С треперещи пръсти Сабрина издърпа мекото одеялце върху раменете на дъщеря си, опитвайки се напразно да прогони от съзнанието си образа на застаналата пред детското легло Кейт. Дъщеря й беше недокосната. Но какво беше станало с Андрю?
	Сабрина се обърна като ужилена. Къде беше отишла Кейт? Защо беше взела със себе си Андрю, който само щеше да пречи на бягството й? Тя си припомни безумната омраза в очите на Кейт и сама си даде отговор. Братовчедката на Люсиен трябваше отдавна да е напуснала долината, но противно на здравия разум беше предпочела да остане в Кемъри. Нарочно беше взела Андрю.
	Сабрина изпъна крехките си рамене и се опита да намери сили за последната, решителна схватка с безумната Кейт Ратбърн. Този път нямаше да прояви милост към жената, откраднала сина й.
	Дукесата изскочи от стаята и затича в посока, противоположна на онази, от която беше дошла. Бързите й крака я отведоха в южното крило, далече от групата мъже, които бяха започнали да се събират в големия салон, за да претърсят всяко ъгълче на Кемъри.
	Тя спря нерешително на мястото, където се пресичаха два коридора и в този миг забеляза кървавата следа. Учуди се, че макар и ранена, Кейт е успяла да стигне толкова далеч. А носеше и Андрю на ръце… Тя зави в тъмния коридор вдясно и най-после разбра каква е бита целта на натрапницата. Този коридор завършваше с врата, през която се излизаше във вътрешния двор. А оттам можеше да се мине към градинката с подправките и да се стигне до една портичка в оградата.
	Това също беше един от пътищата за бягство от Кемъри, известен на малцина. Тъй като отдавна не го използваха, старата дървена стълба беше полуизгнила и Люсиен беше забранил най-строго на всички обитатели на дома да минават оттам, защото съществуваше реална опасност от срутване. Миналия месец взеха решение полуразрушените дървени стъпала да бъдат съборени и да се заменят с каменни, но наетите работници се сблъскаха с много трудности, дори дърводелецът падна и си счупи крака. Работата щеше да продължи в края на месеца, но старата стълба все още стоеше на мястото си.
	Човек, живял далеч от Кемъри, не можеше да знае колко лошо е състоянието на стълбата, а и в този мрак скелето, издигнато от работниците, не се виждаше. Обезумяла от болка и гняв, Кейт щеше да се втурне право към смъртта. Старата стълба беше единствената й възможност да спаси живота си.
	Сабрина ускори крачка, обзета от тъмно предчувствие. Стискаше с все сита тежкия сребърен свещник и кокалчетата на пръстите й побеляха от усилието. С другата си ръка пазеше трепкащото пламъче. Коридорът беше леденостуден и тъй като тази част на крилото не се отопляваше, влагата я пронизваше до кости. Обитателите на дома не влизаха почти никога в този коридор — с изключение на слугинята, която на всеки две седмици почистваше таваните от паяжини.
	Сабрина беше прекосила почти половината коридор, когато чу смразяващ писък. Нямаше нужда да е пророчица, за да знае откъде дойде гласът. Само след секунда чу тих шум, сякаш от свличане на пясък, който постепенно се извиси в шумното търкаляне на камъни и завърши с оглушителен трясък. Сабрина не спря нито за миг, а се втурна като обезумяла през облака прах, който се издигна от отворилата се пропаст и обгърна всичко като мръсна ленена кърпа.
	Когато задавените женски писъци най-сетне заглъхнаха, Сабрина забрави всичко, освен страха за сина си. Виждаше дребната му фигурка, застанала на площадката, виждаше и стръмната стълба, която водеше към застлания с камъни вътрешен двор. Когато най-после стигна до отворената врата към стълбата, не смееше дори да диша.
	Насреща й повя леден вятър, угаси свещта и я закова на ръба на зейналата пропаст. Тя се наведе над черната дупка и отчаяно се опита да различи нещо сред облака прах.
	Неволно докосна вратата и едва не изпищя, когато някаква треска се заби дълбоко в ръката й. Залови се за рамката и остави безполезния свещник на пода пред краката си. Приведе се още надолу и извика:
	— Андрю! Анди, миличък? Къде си, Анди?
	Никакъв звук не наруши мъртвешката тишина.
	— Анди! — изпищя Сабрина. — Господи, Анди, къде си? — Сякаш за да й се подиграе, тишината върна думите й.
	Сабрина простена задавено и се предаде на отчаянието, което след отвличането на Реа я преследваше като черна сянка. Еуфорията, обзела я след зашеметяващата вест, че Реа е жива, се изпари в миг и тя полетя към дъното на безнадеждността. Синът й беше загинат под срутилата се стълба и съзнанието за страшната загуба я изпълни със сковаваща, черна празнота.
	Две силни ръце я уловиха и я издърпаха да стане, точно в мига, когато тя бавно се свлече на дъските, твърде изтощена, за да се пребори с болката си.
	— Рина! — Гласът на Люсиен прозвуча заповеднически. Облекчението, което изпита, веднага отстъпи място на страха, обзел го при вида на крехката фигурка, която бавно се свличаше в пропастта.
	Начело на отряд слуги, той тъкмо тичаше по голямата стълба, когато се появи Ричард с потресаващата вест. Мъжете се отправиха към детската стая и веднага забелязаха кървавата следа, която водеше към южното крило. Едва когато завиха в коридора към старата стълба, търсещите се досетиха за целта на бегачката. Изходът към вътрешния двор беше последната й възможност за бягство.
	Батърик събра хората си и обкръжи градината с надеждата да отреже пътя за бягство. Люсиен обаче погледна отчаяното лице на жена си и проумя, че търсенето е станало безсмислено.
	— Андрю — прошепна невярващо той.
	Ричард се наведе над дупката и я освети с факлата си с надеждата да различи някаква фигура, някакво движение. Напразно. Сенките бяха твърде дълбоки. Рухналата стълба се бе превърнала в мълчалив гроб.
	Люсиен притисна Сабрина до гърдите си и обърна лицето й, за да не гледа руините, сред които лежеше телцето на сина им.
	Ричард коленичи пред вратата и уви нощницата около треперещото си тяло. Отказваше да повярва, че това е краят и че малкият му племенник лежи мъртъв под развалините. Остана така, докато коридорът бе осветен от безброй свещи и факли и мракът страхливо се отдръпна по ъглите.
	— Люсиен — проговори внезапно Ричард и се обърна към зетя си. Тази единствена дума беше достатъчна, за да предупреди дука какво ще последва. — Батърик е долу. Търсят в отломъците.
	Люсиен се опита да попречи на жена си да се обърне, но не успя. Думите на Ричард я бяха изтръгнали от вцепенението. Тялото й се разтрепери като лист, но тя не отвърна очи от кошмарната гледка, която бяха осветили факлите.
	Кейт беше мъртва.
	Колкото и мъчителна да е била смъртта й, сега сгърченото тяло излъчваше странно спокойствие. В смъртта си Кейт беше намерила мира, която й беше отказал животът. Мъченията й бяха свършили. Въпреки внезапния и страшен край, съдбата я беше пощадила. Онова, което цял живот се беше опитвала да скрие, остана скрито и в смъртта, защото обезобразената половина на лицето й беше обърната към земята. Сякаш обвито в черен саван, лицето й изглеждаше красиво и невинно и блестеше като камея от най-бледа слонова кост.
	За мъжете, наобиколили мъртвото тяло, беше трудно да си представят, че това е същата онази луда, която бе убила стария мистър Тейбър, беше отвлякла лейди Реа Клер и едва не унищожи семейство Доминик с омразата си. Само един от тях не изпитваше и капчица съчувствие: Батърик, който познаваше младата лейди Кейт Ратбърн и знаеше какво може да се очаква от нея. Много от по-младите мъже обаче, които виждаха само красотата на безжизненото лице, изпитваха искрена скръб.
	Кейт сигурно щеше да се забавлява много от държанието им и Батърик можеше да се закълне, че е чул подигравателен смях, докато стоеше неподвижен в каменния вътрешен двор и леденият западен вятър свиреше покрай ушите му.
	Той огледа внимателно срутилото се скеле и остатъците от старата стълба, после поклати глава и вдигна поглед към трите вкаменени фигури, които го наблюдаваха мълчаливо.
	— Трябва да разкопаем всичко наоколо, за да намерим малкия лорд Андрю, Ваша светлост — извика загрижено той. Изрита ядно парче мазилка и се опита да прогони от съзнанието си измъченото лице на дукесата. Малкият лорд надали е останал жив след такова падане, каза си той и сърцето му натежа от болка.
	Сабрина се изтръгна от прегръдката на мъжа си и политна към задната стена. Вече не понасяше страшната гледка. От очите й се стичаха сълзи, но тя дори не вдигаше ръка да ги изтрие. Внезапно чу странен шум. Сякаш някой се влачеше на колене, стържеше и драскаше. Реши, че е мишка или плъх, и инстинктивно се отдръпна назад.
	Ужасът й нарасна, когато нещо се залови за голия й глезен. Тя изпищя и Ричард, който се готвеше да се присъедини към копачите долу, толкова се стресна, че полетя към зейналата дупка и едва успя да се залови за рамката на вратата. Не си беше представял оттеглянето си толкова драматично и много се зарадва, когато здравата ръка на Люсиен го издърпа на сигурно място.
	Ричард се обърна, все още стискайки факлата в ръка, и светлото петно падна върху лицето на сестра му. Дукът също се обърна и внезапно спря като закован.
	Нито Люсиен, нито Ричард бяха очаквали дори в най-смелите си мечти, че ще видят дукесата с малкия Андрю на ръце. Тя се смееше и плачеше едновременно, лицето й сияеше.
	— Анди пълзеше по коридора. Нещо ме хвана за глезена и ме уплаши до смърт. Сметнах го за плъх и изпищях — обясни с пресекващ глас Сабрина. Андрю хихикаше доволно и се зарадва още повече, когато майка му целуна мръсните му бузки.
	Люсиен не беше в състояние да каже нито дума.
	— Андрю е жив! — изкрещя Ричард към мъжете, които бяха започнали да копаят. Обърна се и видя как най-после раздвижилият се дук заключи в прегръдката си жена си и момченцето си. Ухили се и се заслуша в ликуващите викове на мъжете. Все пак една загадка не му даваше мира — как малкият му племенник успял да се изплъзне от лапите на смъртта? Ако се съдеше по онова, което бяха заварили, той трябваше да е загинал заедно с Кейт. Тя вероятно го е носила на ръце, когато е стъпила на стълбата. Какво ли се беше случило в действителност?
	Ричард огледа мрачния коридор и напрегна ума си, за да открие истината. Трябваше да разреши тази загадка, иначе нямаше да има мира.
	Представи си бягащата Кейт. Сигурно не е тичала много бързо, защото момчето в ръцете й беше тежичко. Вероятно единствената й мисъл е била да открие вратата към южната стълба. Спряла е пред нея, отворила я е и е стъпала на първото стъпало. Но в такъв случай сега и двамата с Андрю трябваше да са мъртви…
	Кейт не е идвала почти четвърт век в Кемъри, продължи размишленията си Ричард и огледа внимателно вратата. Това вероятно беше оригиналната врата, поставена още преди столетия, а щом стълбата беше в такова лошо състояние, с вратата вероятно беше същото. За да докаже теорията си, Ричард затвори с трясък вратата и стресна Люсиен и Сабрина, които имаха очи само за сина си.
	Лицата им изразиха безкрайно учудване, когато младият мъж изкрещя като безумен:
	— Аха!
	Той задърпа вратата с всички сили и едва не се строполи на пода, когато бравата най-после се поддаде и се завъртя. Ричард се обърна с тържествуващо изражение към безпомощната си публика.
	— Вратата заяжда.
	— Това можеше да се очаква — отвърна с усмивка Люсиен Доминик. Ексцентричното поведение на Ричард отдавна беше престанало да го учудва.
	— За какво говориш, Дики? — попита объркано Сабрина. — Всъщност сега това не е важно. Може да почака, нали, поне докато се махнем от този студен коридор. Ако продължавате да стоите тук по нощници, двамата с Андрю ще се разболеете много тежко — настави нетърпеливо тя. Предложението беше разумно, а и гледката на мрачния коридор й беше станала непоносима.
	— Ще ти го кажа кратко и ясно, Рина: вратата се отваря трудно.
	— Много съжалявам, но не разбирам какво общо има това с…
	— Наистина ли не разбираш? — прекъсна я търпеливо Ричард. — Кейт се е мъчила да я отвори и не е успяла, защото Андрю и раната в ръката са й пречели. Имала е нужда и от двете си ръце, за да натисне бравата. Пуснала е Андрю на пода и отново се е заела с вратата. Времето й е било малко. Сигурно се е объркала още повече, когато е чула стъпките ти. Може би дори е забелязала светлината на свещта ти в края на коридора — заразказва Ричард и добре обмисленото описание възстанови пред очите им трагичната картина. — Ако е имала малко повече време, сигурно щеше да отвори вратата, да грабне Андрю — и двамата да намерят смъртта си под развалините — обясни тихо Ричард — Разбирате ли, докато Кейт се е борела с ръждясалата брава, малкият е запълзял, за да изследва непознатата обстановка. Кейт не с разполагала със светлина, за да го потърси, а не е имала и време за това. Трябвало да реши — или да я заловят, или да избяга без детето, докато все още има възможност да го стори. Знаем какво е било решението й — завърши той и с мъка устоя на изкушението да погледне надолу, към лежащата сред руините черна фигура. Вместо това се наведе над племенника си и с обич го ощипа по нослето.
	Сабрина потрепери и притисна силно до себе си мекото телце на момчето.
	— Да вървим — заповяда внезапно Люсиен. — Не бива да стоим повече тук. Да забравим тази нощ. Кейт е мъртва и никога вече няма да ни причинява зло.
	Той улови жена си под ръка и я поведе към детската стая, по-далеч от мястото, където се беше разиграла последната сцена от живота на жестоката и безмилостна Кейт Ратбърн.
	След няколко часа, когато първите лъчи на зората оцветиха в розово хоризонта на изток, Сабрина се отдели от мястото си до прозореца и отмести поглед от далечните хълмове. Сега небето блестеше в пурпур, но зората скоро щеше да отстъпи мястото си на зимната сивота.
	Тя въздъхна и пристъпи по-близо до огъня, който я мамеше с топлината си. Не беше затворила очи нито за миг. Чакаше завръщането на Люсиен. Дукът даваше разпореждания за погребението на Кейт. Сабрина си припомни последните му думи, че Кейт вече не може да им причини зло, и отново въздъхна.
	— Лъжеш се, Люсиен — прошепна тя и отвори шепата си, в която стискаше прекрасния златен пръстен със сапфири и диаманти. — О, Реа! — прошепна с болка тя. — Кълна се, че няма да се предам, докато съм жива и дишам. Но къде си ти? Какво са ти причинили? — изхълца тя и тялото й потръпна от болка. Нямаше да има лек за страданието й, докато не видеше дъщеря си жива и здрава. И ако този миг не дойдеше, значи Кейт беше спечелила.


>	Седма глава
E>
P>
	Човекът роб е на съдбата и случайността,
	такива са дори кралете и дръзките мъже.
P$
@	Джон Дон
E$
	Бяха минали почти две седмици, откакто „Морският дракон“ вдигна котва и взе курс към Антигуа. Двумачтовата бригантина беше натоварена с дърва, катран, риба и добитък, капитанът и екипажът изпълняваха задълженията си с обичайната бързина, или поне така се стори на множеството любопитни зрители, които ги изпратиха на кейовете в Чарлзтаун.
	Само капитанът, надзирателят на товара и стюардът знаеха, че това няма да бъде един от обичайните им курсове между Западна Индия и Каролинските острови. Щяха да разтоварят в Сейнт Джонс Харбър и „Морският дракон“ щеше да опъне платна към едно приключение, което можеше да окаже решаващо влияние върху съдбата на екипажа му. Само Бог знаеше дали това приключение щеше да завърши зле или добре, но посветените в тайната бяха готови да рискуват.
	Много скоро членовете на екипажа щяха да узнаят дълго пазената тайна за истинската цел на плаването и отново да се отдадат на сладки мечти за слава и богатство.
	Юнгата Кони Брейди никога не бе престрашил да говори за потъналото съкровище и за испанските галеони, по чиито палуби бродеха призраците на удавените войници. Фантазията му рисуваше невероятни картини на живот, пълен с разкош и приключения.
	Хюстън Кърби имаше няколко месеца на разположение, за да си представя възможния изход от търсенето, и беше стигнал до неприятното заключение, че ако намереха съкровището, Данте Лейтън щеше да се изправи пред нови, непосилни дори за човек като него трудности.
	Поведението на капитана не даваше поводи на моряците да се усъмнят в същинската му цел. Мрачното му лице се разведряваше твърде рядко. Само когато поглеждаше момичето, го обземаше някаква странна меланхолия, сякаш се стараеше да проникне в душата й и не можеше.
	Този ден Данте Лейтън стоеше както обикновено на мостика и проследи с мрачно лице как Реа се наведе и прошепна нещо в ухото на Кони. Хихикането на момчето бе удостоено със снизходителни усмивки от страна на моряците, които ги бяха наобиколили. Всеки си намираше работа в близост до младата дама. Поне в циничните очи на Данте целият екипаж изглеждаше омагьосан от тази малка вещица. Грубите мъже се взираха като замаяни в меките виолетови очи и онова, което само преди месец беше сплотен екипаж, сега се състоеше от купчина ухилени глупаци.
	Мрачният поглед на Данте Лейтън обходи насъбралите се на задната палуба мъже и спря на стълбичката, където седяха Кони Брейди и момичето и люлееха крака над водата. Недоволството му нарасна, когато Кобс и Фитсимънс се наведоха над Реа и лицата им грейнаха от радост, докато я слушаха. Даже старият морски вълк Лонгакрес я зяпаше в устата. Макдоналд, седнал върху сандък крякащи кокошки, също не беше имунизиран срещу магията. Русият му мустак потръпваше от удоволствие, докато пръстите му се движеха неуморно по парчето платно, което шиеше. Внезапно прозвуча странен смях. Данте се обърна уплашено и ядосано установи, че дори затвореният Тревълоуни се забавлява от разказа на момичето.
	Търпението му и без това беше към края си, когато помириса нещо отвратително сладникаво. Обърна се и се смая от вида на Барнаби Кларк, който с блестящо белите си чорапи и риза би изглеждал много по на място в някой светски салон, отколкото на палубата на тежковъоръжената бригантина. Но като видя как Алистър Марлоу поднесе на малката грижливо обелен портокал и ръката му задържа нейната малко повече от позволеното, насъбралият се в гърдите му гняв изригна като вулкан.
	— Развийте задните платна, по-бързо! Опънете ги! — изкрещя гневно той. Не беше нужно да проявява такова усърдие, защото корабът му плаваше добре и североизточните пасати пълнеха платната.
	— Кафето ви, милорд. — Хюстън Кърби беше застанал зад капитана си и бдителните му очи не бяха пропуснали нищо от случилото се. Макар че се постара да говори тихо, бе възнаграден за усилията си само с отровен поглед. Данте отлично знаеше на чия страна е стюардът му и не можеше да му го прости.
	Дори Ямайка се беше влюбил в момичето и постоянно се триеше в краката му. Сигурно е готов да прати през борда цялата си котешка гордост за една милувка, каза си ядно Данте, който тъкмо бе открил рижата му козина между мъжете, които се мотаеха около новата си спътница.
	Данте Лейтън измери с мрачен поглед крехката фигура на Реа Клер Доминик и неволно се запита дали това наистина е същото момиче, което преди две седмици се бе промъкнало тайно на палубата на „Морския дракон“. Все още беше облечена в овехтялата кадифена рокля, която носеше и тогава, но иначе нищо не напомняше за съскащата котка с безумен поглед, която бе открила картата на съкровището.
	Благодарение на съзнателните, макар и понякога изнервящи грижи на Хюстън Кърби, момичето бързо беше възстановило силите си. Лечението се състоеше в безброй купички пилешки бульон, кани топло мляко, подправено с няколко капки бренди, а по-късно, когато реши, че има подобрение, Кърби започна да я храни със специалната си яхния, която, както твърдеше екипажът, веднага се лепеше по костите.
	Нощ след нощ Данте Лейтън опъваше един хамак между двете греди и наблюдаваше с полузатворени очи трескавото момиче, което се мяташе в леглото му. Тя занимаваше неотстъпно мислите му, защото беше и си оставаше загадка. Нищо, че се беше нарекла лейди Реа Клер Доминик.
	За останалите членове на екипажа, включително Алистър Марлоу и Хюстън Кърби, които би трябвало да са малко по-добре осведомени, момичето беше жертва на престъпление. Коравите мъже повярваха безусловно в историята й, а когато ги погледнеше с невинните си виолетови очи, напълно забравяха да задават неудобни въпроси и да подлагат на съмнение думите й.
	От друга страна, Данте беше жертва на собствената си тайнственост. Нима можеше да разкаже на хората си, че подозира момичето, защото го е заварил пред картата на съкровището? Сигурно щяха да се засмеят и да го попитат защо се е разтревожил толкова, след като всички знаеха, че картата няма никаква стойност.
	Като капак на всичко моряците му го смятаха за светец и не преставаха да му се възхищават, че е спасил невинното момиче.
	Не, тя не беше глупава, тази малка уличница с маниери на лондонска лейди. Знаеше много добре, че капитанът се съмнява в твърденията за истинската й самоличност, и полагаше големи усилия да се сдружи с екипажа му. И все пак Данте не беше забравил отчаяния й опит да запази достойнството си, макар че носеше неговата риза. Представлението й беше наистина достойно за възхищение. Но макар че погледът му непрекъснато се връщаше към зърната на гърдите и, които изпъкваха под лъскавата коприна, той не позволи да го отклонят от целта му. Залогът беше твърде висок — бяха съвсем близо до целта и сега не биваше да допуска грешки.
	— Ако ти е мило бледото ти дупе, не казвай нито дума за картата, която намери уж случайно — предупреди я той и едва не се изсмя с глас на изненаданото й лице. — Ако искаш да си подсигуриш симпатията на хората ми, не споменавай нищо за мисията си, скъпа моя. Трябва да разбереш, че ми беше невъзможно да запазя в тайна присъствието ти на „Морския дракон“ и сега мъжете умират от любопитство кой е гостът ми и какъв е. Хюстън Кърби ти оказа голяма услуга, като опиат историята в най-ярки краски и ги разплака от умиление. Моряците много обичат добрите истории. Съветвам те за твое добро, момиченце — заключи той, — да продължиш да играеш ролята на невинната жертва, за която те смятат.
	— Картата на съкровището, която криете толкова грижливо, не ме интересува ни най-малко — парира го умело Реа. — Не разбирам за каква трябва да се представям, затова ще ви кажа коя съм в действителност. Очевидно паметта ви изневерява. Аз съм лейди Реа Клер Доминик, дъщеря на дук и дукеса Кемъри. Бях отвлечена от дома си и единственото, което искам, е да се върна в къщи — заяви твърдо тя, макар че по ресниците й бяха надвиснали сълзи. — Нищо повече.
	— Добре казано, мила моя, но това няма нищо общо с неудобното положение, в което си изпаднала. Въпреки това имай предвид, че от поведението ти на борда на кораба ми зависи ще видиш ли някога семейството си или не — отговори той и заплашително смръщи вежди. Като видя страха, изписал се в очите й, се постара да стане още по-ясен. — Която и да си в действителност, само ще си навредиш, ако се раздрънкаш за неща, които не те засягат. Много лесно ще ми бъде да те изоставя на някой самотен остров, а това завинаги ще затвори пътя ти към дома.
	Данте си припомни чувството за вина, което го бе обзело при тези жестоки думи, но не си позволи да се размекне.
	— Някои хора твърдят, и може би с основание, че няма почти никаква разлика между пиратството и корсарството. Факт е, че флотата на Негово величество не прави разлика между корсари и пирати, когато ги срещне в открито море. Още не познаваш Лонгакрес, но той е бил истински пират. Поговори някой път с него и ще разбереш, че, макар и цивилизован, той не е човек, който прощава на измамниците. Още си служи отлично с кривата пиратска сабя. — Момичето най-после разбра и лицето му стана пепеляво. — Погледни на този разговор като на почтено предупреждение, скъпа моя. Аз наистина искам само най-доброто за теб.
	— Не искам да ви създавам неприятности. Искам само да си ида в къщи — прошепна през сълзи тя. Някой по-малко решителен мъж вероятно щеше да се трогне от бездънното й отчаяние, но Данте само се усмихна и обърна гръб на крехката фигурка.
	Това беше преди повече от седмица. Погледът на капитана се устреми към блесналите в слънце платна, издути от свежия бриз. Пътуването беше започнато добре, но не се знаеше как ще свърши. Вятърът ги носеше с голяма скорост и ако всичко вървеше добре, още преди утрешния вечерен прилив щяха да видят земя.
	Погледът на Данте се устреми отново към момичето и в главата му се завъртя въпросът как ли ще реагира то, когато чуе радостния вик на мъжа в коша, че е видял земя. Не знаеше за какво мисли тя в момента, защото беше привела глава и се опитваше да върже един от сложните моряшки възли с помощта на Кони Брейди. Това същество беше непредвидимо — сега се забавляваше като дете с юнгата му, а в следващия миг се усмихваше прелъстително на Алистър Марлоу или посрещаше тъмния поглед на Соумс Фитсимънс, който играеше със страст ролята на чаровен ирландец.
	Във всеки случай Данте Лейтън беше сигурен в едно: щом хвърлеха котва в Антигуа, малката щеше да се опита да избяга. Това беше единственият й шанс да си възвърне свободата и тя го знаеше. Знаеше също, че капитанът няма намерение да я пусне. Все едно дали беше наемница на Берти Макей или обикновена уличница, решила да подобри положението си, като стане любовница на маркиз, тя нямаше да напусне борда на „Морския дракон“ в пристанището на Сейнт Джонс. Каквато и да беше целта й, той нямаше да й позволи да продаде сведенията си — поне докато дори една небрежно отронена дума можеше да причини вреда на него и хората му.
	Разбира се, положението ставаше много по-опасно, ако тя наистина беше дъщеря на дук Кемъри. Данте си представяше отлично в какви краски ще опише на родителите си как са я държали като пленница на някакъв си контрабандистки кораб. Капитанът на „Морския дракон“ можеше да очаква сериозни неприятности, ако историята й достигнеше до ушите на някои важни личности. Ако флотата на Негово величество тръгнеше да го преследва със заповед за арестуване, това щеше да усложни безкрайно положението му. Но най-неприятното щеше да бъде, ако му се наложеше да отговаря пред един отмъстителен баща, който на всичкото отгоре беше могъщ дук. Данте никак не държеше да се сдобие с такъв опасен неприятел, който да го преследва на всяка крачка.
	Не, тази възможност беше повече от невероятна. Само някой луд би се осмелил да отвлече дъщерята на английски дук. Изведнъж през ума му мина чудесна мисъл и на лицето му изгря усмивка. Русата коса на момичето блестеше като злато.
	Чул тихия смях на господаря си, Хюстън Кърби въздъхна облекчено. В последно време беше толкова разтревожен, че не можеше да затвори очи. Само веднъж преди това бе виждал капитана си в толкова опасно настроение и тогава едва не се разигра трагедия. А сега, загрижен за съдбата на Данте Лейтън и за трудностите, които ги очакваха при търсенето на съкровището, Кърби се чувстваше така, сякаш целият товар на света тежеше върху тесните му рамене. А когато си представеше възможното завръщане в Мердрако, го обземаше дяволски страх.
	Най-голямата му грижа обаче беше момичето. Младата лейди постепенно се превръщаше в неразрешим проблем и това никак не му харесваше. Затова се изненада приятно, когато капитанът се усмихна.
	— Толкова е красива… — въздъхна Хюстън Кърби и в очите му заблестя бащинска гордост. Все пак той беше човекът, който я излекува от треската и благодарение на когото бузките й се наляха и заблестяха в розово. — Истинска красавица, капитане. И е толкова мила. Никой не е чул от устата й и една остра дума — продължи упорито Кърби, без да обръща внимание на презрителното изпухтяване на господаря си. Много добре знаеше, че двамата са в постоянен мълчалив двубой. — И е отлично възпитана. Мога да си представя колко тъгуват дукът и дукесата от загубата на такава красива дъщеричка. Сигурно им се къса сърцето при мисълта за съдбата й — заключи той и изгледа предизвикателно капитана си.
	— Съгласен съм с теб — промърмори примирително Данте. Ала дребният стюард не позволяваше да го измамят толкова лесно. Подигравателните искри в сивите очи не убягнаха от погледа му.
	— Тъкмо размишлявах колко е готов да даде дук Кемъри за скъпоценната си дъщеричка — рече небрежно Данте. — Ако наистина е тази, за която се представя, можем да поискаме значителен откуп. В случай, че търсенето на испанското злато остане безрезултатно — заключи той, без да изпуска момичето от очи, — ще се свържем с дука и той ще възстанови загубите ни.
	— Милорд! — изграчи ужасено Хюстън Кърби, възмутен до дън душа от този подъл намек. — Как можахте дори да си го помислите! Да знаете, че за първи път в живота си се срамувам от връзката си с името Лейтън!
	Данте погледна развеселено верния си слуга. Познаваше твърде добре трагичното му изражение и не се остави да бъде заблуден. Въпреки това проговори примирително:
	— Беше само едно предложение. Освен това знаеш, че аз съм твърдо решен да се върна в Англия, а не бих могъл да го сторя, ако над главата ми виси заповед за задържане. Но ми се струва невероятно този въпрос изобщо да възникне. Кой би платил цяло състояние за това безсрамно хлапе? Единствената титла, с която се е сблъсквала досега, вероятно е била изписана на някой илик, макар да се съмнявам, че може да чете и пише. — Очите му се присвиха заплашително, когато видя, че изсветлялата от слънцето коса на Алистър почти докосва златните къдрици на момичето, докато водеше ръцете му при завързването на възела.
	— Недейте така, капитане. Мъчно ми е, като ви чувам да говорите така за младата лейди. Щом пристигнем в Антигуа, трябва да я предадем на властите. Вече съжалявам, че я взехме с нас. Но нямахме друг избор, наистина. Ако не я бяхме задържали, сигурно щеше да умре от треската. Още тогава не харесах онези двамата, дето ме спряха на кея. Соумс познава добре онова куче Даниел Люис. Ако някой му се изпречи на пътя, работата обикновено свършва с бой и често с нож в гърба. Точно така, мистър Фитсимънс казва, че е най-добре да се държим по-далеч от такъв подлец. А капитанът на Люис бил същият като него. Бенджамин Хаскел беше познат по всички кръчми на Чарлзтаун. Щом се напиел, ставал опасен, а той почвал да се налива веднага щом спуснели котва. Какво ли е преживяло бедното момиче с тези двама негодници? Не ми се мисли какво щеше да й се случи, ако не беше попаднала при нас. Наистина, щастлива случайност — промълви почтително той, за да не обиди могъщите сили, които очевидно ръководеха съдбите на хората.
	— Не знаех, че толкова лесно се оставяте да ви заблудят, Кърби. Учудвам се как толкова години успявате да избягвате капаните, които така умело залагат жените — отбеляза развеселено Данте. — Никога ли не ви е идвало на ум, че цялата тази работа е била замислена предварително? Сигурно са избрали тъкмо вас, заради сърдечността ви, да придружите лично момичето до „Морския дракон“. А докато се грижехте за нея и я хранехте със специалните си бульони, тя е претърсвала каютата ми. Берти Макей не е могъл да знае, че сте зает да купувате провизии за предстоящото плаване и че „Морският дракон“ ще вдигне котва още на следващата сутрин — а не чак другата седмица, както беше повярвал цял Чарлзтаун. Неговите хора са инсценирали бъркотията по кейовете — и то съвсем близо до моряка, който е бил на вахта. Така са отклонили вниманието му и нашата невинна овчица е успяла да се промъкне на борда. На всичкото отгоре веднага намери картата — изръмжа гневно Данте. Но само той си знаеше със сигурност дали това е безсмислена спекулация или теория, която заслужаваше внимание.
	Хюстън Кърби обаче не си позволяваше да помисли нищо лошо за Реа Клер Доминик.
	— Не сте прав, капитане. Мисля, че Берти Макей поема твърде голям риск, като приема, че момичето ще успее да намери картата и ще се измъкне незабелязано от кораба за толкова кратко време. Близко до ума е да се предположи, че капитанът е в каютата си.
	— Рискът е бил твърде малък, Кърби — отвърна Данте, който изобщо не се троша от уверенията на стюарда си. — Забравихте ли, че Берти Макей ме следи от месеци насам? Знаел е точно кога съм слязъл от борда, къде съм вечерял и кога съм се оттеглил в квартирата си. Сигурно е видял дори Хелън Джордан да влиза в къщата ми и е сметнал, че до следващата сутрин ще бъда зает. Откъде е можел да знае, че ще оставя дамата сама в спалнята си? Нито за миг не си е помислил, че вече не се интересувам от нея, нито пък че ще нападна мъжа, който ме преследваше. От негова гледна точка начинанието не е криело почти никакъв риск.
	Хюстън Кърби изобщо не беше възхитен от упорството на господаря си.
	— Защо тогава самият Даниел Люис не я е изпратил на борда?
	— Не мога да си представя, че човек като Даниел Люис би могъл да спечели благоразположението на екипажа ми, ако бъде заловен. Момичето обаче се справя чудесно, както виждате — отговори Данте и хвърли презрителен поглед към моряците си. — Кой знае колко сведения им е измъкнала само с един поглед на влажните си виолетови очи…
	Дребният стюард извъртя очи към небето и замислено потърка небръсната си брада.
	— Мога да се закълна, че чух как изразихте готовност да повярвате в историята на момичето и в твърденията му, че не е знаело нищо за картата. По мое мнение всеки, който смята, че малката е нещо друго, освен лейди, е истински глупак — заяви с обезоръжаваща логика Кърби.
	Данте и сега не изглеждаше убеден.
	— Представи си, че на борда на „Морския дракон“ се намира най-талантливата артистка на века.
	— О, капитане! — въздъхна разочаровано Кърби. — Само да можехте да повярвате на лейди Реа Клер, животът на всички ни щеше да стане много по-лесен, и то не само по този курс. Ако не се бях сприятелил с малката, сигурно щях да повярвам, че работи за Берти Макей — призна неохотно той, ала следващите му думи разбиха на пух и прах надеждите на капитана, че двамата най-после са постигнали единно мнение за целта на идването й. — Но вече познавам лейди Реа Клер и вярвам във всяка нейна дума. Как бих могъл да заподозра едно толкова мило, сладко същество? Разбира се — продължи той и хвърли скептичен поглед към господаря си, — когато един човек е обсебен от някаква луда идея, той непрекъснато намира недостатъци на другите и си намисля какви ли не невероятни истории.
	— Така значи, Кърби — промърмори подигравателно Данте. — Остарявате и ставате все по-мек. Никога не съм помислял, че ще преживея деня, когато ще позволите на една фуста да ви измами. Но каквото и да ми казвате, лейди Реа Клер Доминик няма да слезе от борда в Антигуа — заключи той и тонът му не търпеше противоречие.
	Само че Хюстън Кърби беше глух срещу подобни предупреждения.
	— Е, добре, тогава ще говоря открито — изрече невъзмутимо той и лицето му беше пълно с недоверие. — Вие сам се поставихте в това положение, и то само защото не можахте да задоволите желанието си. Точно така е, набийте ме, ако искате, но аз не се отричам от думите си — продължи упорито той и не отстъпи нито сантиметър назад, макар че лицето на капитана помрачил като буреносен облак. — И не си въобразявайте, че не съм забелязал как я гледате. Не съм сляп. Душите около полите й като разгонен елен. Забелязах и с какво недоволство следите младия мистър Марлоу, когато ви се струва, че той би могъл да посегне към онова, което според вас е предназначено единствено за капитана на „Морския дракон“. Но тя не е ваша собственост, капитане — заяви твърдо Кърби. — Не можете да я принудите да ви принадлежи. Тя е младо, невинно момиче. Не е като дамата от Чарлзтаун и няма нищо общо с жените, които ви бяха любовници през всичките тези години. Ще бъде непочтено, ако посегнете на честта й. Да, сър, това ще бъде несправедливо от ваша страна и вие сам ще го проумеете, ако започнете да мислите с главата си, а не с онова, което напира в панталоните ви — завърши с необичайна за него грубост Кърби.
	Студените искри в светлосивите очи на Данте Лейтън бяха в състояние да уплашат и най-смелите мъже, но Хюстън Кърби само се изпъчи и пое дълбоко въздух, за да продължи тирадата си.
	— Я виж ти — промърмори капитанът. — Нямах представа, че сте не само мой стюард, ами и глас на съвестта ми. Май ще трябва да ви плащам двойна заплата.
	Кърби вдигна пренебрежително рамене.
	— Подигравайте ми се, колкото си искате, капитане, но аз обмислих много внимателно положението и знам какво говоря. Разбирам колко ви е неприятно да застана пред вас и да ви кажа истината в очите, но не мога другояче. Крайно време беше някой да посмее. Може би успяхте да измамите моряците, но мен не можете, милорд. Усещам как мракът завладява сърцето ви. Твърде дълго живяхте според своите собствени закони. Не дължите сметка никому — само на себе си. Но ако продължите по този начин, един ден ще се наложи да погледнете в лицето мъжа, в който сте се превърнали. Мисля, че онова, което видите, няма да ви хареса — предрече Кърби и погледът му засвятка войнствено. Капитанът му напомняше твърде много за стария маркиз, който на времето беше известен с пристъпите си на ярост.
	— Трябва да призная, че не само вие носите вината за случилото се, капитане. Нямахте избор, поне що се отнася до изгледите ви за бъдещето. Можеше да бъде и много по-лошо, отколкото е сега, това е вярно, и аз съм много щастлив, че не допуснахте името Лейтън да бъде опозорено. Старият маркиз щеше да се гордее с вас. Но тъжната истина е, че вече не сте същият Данте Лейтън, господарят на Мердрако. Променихте се, милорд, и причината за това е в курса, който пое съдбата ви през годините. Сега сте съвсем различен мъж от онзи, който щеше да стане някогашното момче, ако го бяха оставили да израсне мирно и тихо в Мердрако. С това искам да кажа, че не можете да имате лейди Реа Клер Доминик, милорд. Тя е част от света, който напуснахте при други обстоятелства можехте да се запознаете с нея в Лондон, да я ухажвате, да я направите своя съпруга и да си родите силни, здрави синове, които да наследят Мердрако — рече Хюстън Кърби и усети дълбока тъга по всичко онова, което бяха загубили поради отвратителната подлост на един-единствен човек. — Но не би.
	— Проклет да сте, Хюстън Кърби — изсъска ядно Данте Лейтън. Думите на стюарда съдържаха голата истина и го нараниха дълбоко. Той погледна фигурата на галеона, ухиления дракон с изплезен червен език, който жадно ближеше морските вълни при потапянето на носа в разбуненото море, и се намръщи още повече. В небето над платната имаше нещо сурово, брутално. Хоризонтът беше кървавочервен и приличаше на зейнала рана в индигово синия корем на небесния свод. На запад залязваше медноцветното слънце.
	Варварската красота на западно индийския залез смекчи горивото изражение в сивите очи на капитана. Макар и с натежало сърце, той призна, че Кърби е прав. Докато стоеше на палубата и топлите пасати разхлаждаха лицето му, той осъзна, че е много повече господар на „Морския дракон“, отколкото на Мердрако. А и надали имаше правото да се нарече отново маркиз Джакоби.
	— Проклет да сте — повтори глухо той и срещна упорития поглед на дребния мъж, който с радост би дал живота си за своя господар.
	— Добре, милорд, проклинайте ме, колкото си искате. Знам как се чувствате. Но какво ще кажете за младата лейди Реа, милорд? Нима тя разбира що за човек сте? Ако успеете да я прелъстите и да спите с нея, ще я унищожите. Ако я направите жена против волята й, тя ще проклина името Данте Лейтън — проговори предупредително Кърби и обруленото му от вятъра лице се нагъна на безброй бръчици.
	— Никога не съм насилвал жена — възрази тихо Данте Лейтън.
	— Има и други начини — не насилствени, но също така брутални, когато искате да отведете в леглото си някоя жена. Вие разбирате това, милорд, винаги сте го разбирали. С вашия чар сте способен да измъкнете дори дявола от ада, ако поискате. Да, да, виждал съм как дамите започват да треперят, стига само да ги погледнете малко по така. Готови са да ви дадат всичко, което поискате. Но вие нямате право да разрушите живота на това момиче, само защото го искате в леглото си. То заслужава по-добра участ.
	— Животът е несигурно нещо, Кърби, нима още не сте го разбрали? — попита с непроницаемо изражение Данте. — Не всичко става така, както ни се иска. Вие го знаете по-добре от всички. Каквато и да е истината за произхода на Реа Клер, аз не съм отговорен, че я намерих в каютата си. Съдбата й е била предопределена още преди пътищата ни да се срещнат.
	— Така е, но вие бихте могли да уредите нещата — отбеляза с надежда Кърби.
	— Кой знае… — промърмори замислено Данте. — Може би е вече късно и станалото не може да се промени. Заровете са хвърлени, Кърби — заключи той и на устните му изгря странна усмивка.
	— Не, капитане, още не е късно. Щом стигнем в Антигуа, трябва да я освободите — извика Кърби, стреснат от изражението на господаря си. — Ако толкова се тревожите за картата, тя ще ви обещае, че няма да каже нито дума. Момичето гори от желание да се върне в къщи и веднага ще забрави и нас, и „Морския дракон“. Пуснете я да си иде, капитане. Никога няма да съжалявате за великодушието си — прошепна умолително Кърби.
	— Ами ако съм прав в подозренията си, Кърби? Ами ако тя наистина работи за Берти Макей? Или е някоя авантюристка и продаде ценните сведения на онзи, който й предложи най-много? Ще поемете ли отговорността да разрушите надеждите на екипажа на „Морския дракон“ за щастие и богатство? Наистина ли ще рискувате живота на хората ни заради едно младо момиче? — попита предизвикателно Данте. — Казахте, че й имате безусловно доверие. Ами ако сте се излъгали и сте я преценили неправилно? — Данте притискаше стюарда си до стената. Кърби трябваше или да удържи на думата си, или да предаде лейди Реа Клер.
	— Добре, капитане, щом искате, ще ви отговоря — прошепна задавено стюардът. — Аз вярвам на момичето.
	— Разбирам, но капитан на „Морския дракон“ съм аз. Отговорността за екипажа е в мои ръце и аз няма да рискувам. Бъдещето на всички ни зависи от изхода на това плаване и аз няма да поставя на карта онова, за което се борих през всичките тези години — само заради едно момиче, което почти не познавам и което ми е напълно безразлично. Ако в потъналия галеон наистина има съкровище, аз ще го извадя и никой и нищо няма да ми попречи да го сторя. А след това ще се върна в Мердрако и ще отмъстя за поруганата си чест.
	— Да, капитане, тук имате право — съгласи се мрачно Кърби. — Но после, когато се насладите на отмъщението си, нищо няма да ви спаси от бесилката.
	— Това е риск, който ще поема без колебание — отвърна упорито капитанът и сивите му очи засвяткаха възбудено при мисълта за предстоящия сблъсък с мъжа, който вече петнадесет години изпълваше сърцето му с хладна ярост. Скоро, много скоро щеше да настъпи денят на разплатата и сър Майлс Сандбърн щеше да си получи заслуженото. Едва когато смъртният му враг легнеше мъртъв в нозете му, синът на десетия маркиз Джакоби щеше да познае значението на думата мир.
	Данте Лейтън, единственият син на Джон и Илейн Лейтън, беше готов да рискува всичко, дори живота си, за да уреди тази стара сметка. Той стоеше на задната палуба на „Морския дракон“, неподвижен като статуя, потънал в мислите си, а Хюстън Кърби, който го наблюдаваше загрижено, усети как топлият пасат изведнъж се превърна в леден полъх — като вик от ада, дошъл от замръзналите блата на Девоншир.
	— А какво ще стане с лейди Реа Клер, когато вие, милорд, се върнете в Мердрако с жажда за кръв в сърцето си? И тя ли ще стане жертва на саморазрушението ви? Ако я направите своя, господарю, срещу вас ще се надигнат цял куп хора и ще поискат да отмъстят за стореното й зло. Вие сте не само капитан на „Морския дракон“, а и лорд Данте Джакоби, особено когато се върнете в Мердрако. Тогава приличието ще ви задължи да я направите почтена жена. Така ще навредите и на нея, и на себе си, защото не я обичате. Сам го казахте, нали? Ако се опитате да я заблудите, тя ще разбере и ще страда. Какъв ще бъде тогава животът й в Мердрако, разбира се, само в случай, че оцелеете след сблъсъка с онзи негодник? Такъв живот ще бъде мъчение и за вас, и за момичето. Разбирам, тя е предизвикателство за вас — също като потъналото съкровище или капитан Берти Макей. Вие обичате опасностите и с удоволствие вършите неща, които никой разумен мъж не си представя дори и насън.
	— Без риск няма печалба, Кърби — отговори Данте Лейтън и присви очи, за да проследи залеза на слънцето. — Такъв е бил години наред девизът на Лейтънови и им е служил добре. Аз също го следвам, добри ми приятелю. Ще поживеем и ще видим кой ще се окаже прав.
	Кърби познаваше добре господаря си и знаеше, че това не е празна заплаха. Ала следващите думи на капитана го разтревожиха още повече.
	— Всъщност аз би трябвало да ви бъда благодарен, Кърби. Думите ви бяха добронамерени и мъдри и ми дадоха повод да се замисля. — Изразът в очите му беше повече от странен. — Не — прибави подигравателно капитанът, — няма защо да се страхувате. Не съм толкова луд, че да поискам откуп от Люсиен Доминик. Дори аз не съм чак толкова лекомислен. Мисля, че е много по-умно и много по-сигурно да се представя на дука като член на семейството. Защо да не стана съпруг на любимата му дъщеря? Това не е рисковано начинание, а и си струва, защото дъщерята на дук Кемъри вероятно е богата наследница. Честно казано, Кърби — оплака се Данте и усмивката му стана още по-широка, когато забеляза смущението на дребния стюард — аз съм разочарован от вашата липса на доверие в способността ми да убедя момичето, че го обичам. Не помислихте ли, че може да приема предизвикателството и да ви докажа противното?
	Хюстън Кърби изпухтя презрително. Капитанът не биваше да се съмнява в разума му.
	— Много по-вероятно е малката да ви изобличи в лъжа, милорд.
	— Вие май нямате желание да се обзаложим какъв ще бъде изходът от битката, Кърби? Да, така си и мислех — изсмя се Данте. — Пък и не би било почтено, ако спечеля и вашите пари, и момичето. Най-добре е да изчакаме, нали?
	— Да, капитане, ще изчакаме — промърмори потиснато стюардът.
	— Ако ни е дадено време — допълни едва чуто той, хвърли поглед назад и се запита кой ли неприятелски кораб се носи с пълна скорост по петите им. Присвитите му очи обходиха хоризонта, проследиха пътя на залязващото слънце, но не намериха отговор на въпроса каква съдба очаква „Морския дракон“ и екипажа му. Кърби знаеше, че бъдещето е несигурно и че двамата с капитана може и никога да не видят как слънцето изгрява над каменните кули на Мердрако.
	Макар че платната се издуваха от благоприятен вятър, Кърби беше убеден, че пътуването няма да завърши таткова гладко, колкото беше започнало. Особено когато обърнеха нос на северозапад… Щастието беше непостоянен спътник, а вятърът, който ги пришпорваше напред само след минути можеше да се превърне в буря и да ги понесе към опасните теснини. Ако на хоризонта се появеше платно, следвано от още две или три Данте Лейтън и екипажът му трябваше да приемат предизвикателството на превъзхождащия ги противник.

	Реа Клер нямаше представа за споровете, които се водеха между стюарда и господаря му, нито споделяше страховете на Хюстън Кърби. В този момент бе забравила дори многоцветното западно небе, защото цялото й внимание беше съсредоточено върху въжето, което трябваше да върже на възел. Засега усилията й не се увенчаваха с успех.
	— Предавам се — промълви тя и се усмихна на мъжете, които наблюдаваха усилията й. — Никога вече няма да се гордея, че мога да мина един прав бод.
	— Е, да, имаш нужда от малко повече упражнения, момиче — призна великодушно Макдоналд. — Но направи хубаво, че се опита.
	— На мистър Макдоналд му бяха необходими цели двайсет и пет години, докато се научи да връзва моряшкия възел, а старият Лонгакрес изразходва почти двойно повече, докато успее да го развърже — обади се ухилено Соумс Фитсимънс.
	— Да, смей се ти, но ако само няколко от старите ми бойни другари бяха на борда, щяхме да покажем на един дебелоглав ирландец как се връзва истински моряшки възел. Чудесна гледка щеше да бъде. Старият Соумс Фитсимънс щеше да се развява над кърмата, а дългите му крака — завързани на детелина — отвърна Лонгакрес и оголи в усмивка беззъбата си уста. Реа Клер неволно си припомни предупреждението на капитана по отношение на стария пират и забележката му не я развесели толкова, колкото другите.
	Алистър забеляза уплахата в погледа й и си позволи да потупа успокоително ръката й. За съжаление жестът му не се стори чак толкова невинен на двамата мъже, които го наблюдаваха от кърмата.
	— Не се бойте, лейди Реа Клер. Тези двама обесници са най-добрите приятели. Просто обичат да се дразнят — обясни той и изгледа снизходително двамата си другари.
	— Наистина ли е бил пират? — попита тихо момичето.
	— Разбира се, но това е било много отдавна и междувременно захапката му е останала съвсем без зъби — отговори с усмивка Алистър. Не можеше да остане незабелязано, че старият пират е без двата си предни зъба.
	— И какви истории знае! — провикна се въодушевено Кони Брейди. — Той е видял какво ли не. Бит е в Чарлзтаун, когато са обесили Стеди Боне.
	— Тогава е бил на не повече от две години — отбеляза хитро Алистър.
	— Мистър Лонгакрес има учудваща памет — продължи Кони, който не позволяваше да се подиграват с героя му. Момчето вярваше на всяка дума, излязла от устата на стария пират.
	— Сигурно сега ще ми кажеш, че е служил и на шалупата на Блекбърд, как и беше името? Май „Адвенчър“, нали? — засмя се Алистър и смигна на лейди Реа Клер, чиито очи бяха широко разтворени от учудване.
	— О, не, сър! Ако беше истина, сега нямаше да е между нас. Обаче е видял със собствените си очи как отсечената глава на Блекбърд се люлее на бушприта на кралския кораб „Пърл“. Даже ми каза, че главата била ухилена, а дългата черна брада пламтяла в огън. Онзи пират е бил истинско адско изчадие — прошепна почтително Кони, подражавайки на стария Лонгакрес с вечните му пиратски истории.
	— Мистър Брейди! — проговори предупредително Алистър и гласът му прозвуча необичайно остро. Беше видял как кръвта се отдръпна от лицето на младото момиче. — Не се разказват страшни истории пред една лейди.
	Кони Брейди почти се разсърди, защото нямаше опит с благородни дами, а досега лейди Реа Клер се бе държала съвсем нормално. При това е по-красива от всяка принцеса, каза си с копнеж малкият юнга, и като нищо би могла да се държи високомерно. Той понечи да протегне ръка и да я докосне, само за да се увери, че е истинска, но като видя колко мръсна и мазолеста е десницата му, засрамено се отдръпна назад. Младата лейди беше твърде изискана, за да бъде докосвана от обикновени момчета като него.
	— Много съжалявам, лейди Реа Клер — извини се той и лицето му пламна от срам. — Не исках да ви уплаша, наистина не.
	Реа го погледна и обгърна с ръка слабичките му рамене, като нещо, разбиращо се от само себе си. Отначало Кони се втрещи от изненада, но скоро се отпусна и облегна глава на дебелата златна плитка. Какви крехки раменца, помисли си неволно Реа, и въпреки това върху тях тежи мъжка отговорност. Кони винаги й напомняше за брат й Робин и събуждаше в сърцето й безкраен копнеж по Кемъри.
	Тя вдигна глава и срещна изпълнения с разбиране поглед на Алистър. Момъкът познаваше мъките на носталгията, макар че не бе преживял изпитанията, през които бе преминала младата лейди. Той напусна Англия доброволно и често си казваше, че трябва да бъде благодарен, задето се беше отървал от наборния патрул на Негово кралско величество в пристанището на Портсмут. Сега вероятно щеше да служи на борда на някой военен кораб и да се подчинява на чужди заповеди. Всеки знаеше, че във флотата на Негово величество надеждите за по-добър живот избледняват също така бързо като бреговете на Англия на хоризонта.
	Алистър често срещаше мъже, имали по-малко късмет от него и не успели да се изплъзнат от лапите на кралските наборни патрули. Много от принудителните моряци в предишния си живот бяха мекосърдечни счетоводители, собственици на магазини, фермери, дори невръстни момчета и изобщо не бяха подходящи за изпълнената с лишения и опасности служба във военната флота. Колко често свършваха с прекършено тяло и дух, разрушени от безпощадността на морето и хората. Животът на моряците беше труден, особено за онези, които не бяха пригодени за него, а шансовете им да се върнат в обичаната Англия бяха нищожни. Ако постоянните падания от вантите не им струваха живота и ако успееха да оцелеят въпреки шрапнелите и оръдията, тогава оставаше алчното за плячка море, което постоянно ближеше корпуса на кораба и само дебнеше да го погълне.
	И въпреки това на борда на „Морския дракон“ се беше появило едно мило момиче от високопоставено семейство, което бе издържало този тежък изпит. Реа бе изтърпяла безброй страдания при преминаването на Атлантика, а когато най-после приетата в сигурното пристанище, едва не стана жертва на жесток убиец. Но духът и остана несломим. Възхищението на Алистър към това крехко момиче нарастваше с всеки изминал ден и всеки можеше да прочете това в очите му.
	Дали Реа мислеше, че този кошмар никога няма да свърши? Сигурно, след като дните минаваха, а семейството и домът й все повече се отдалечаваха. Само да можех да я успокоя, да й вдъхна кураж, каза си с болка Алистър и се закле, че докато е жив, ще се грижи за нея и ще внимава да не й се случи нищо лошо. А един ден ще я върне на семейството й. Алистър щеше да удържи обещанието си, макар че погледът му потърси несигурно лицето на капитана.
	Твърде рядко му се случваше да поставя под въпрос действията на Данте Лейтън, но сега го мъчеха ужасни съмнения. Знаеше, че Хюстън Кърби мисли като него. Данте Лейтън беше трудно разгадаема личност, но в миналото Алистър винаги се беше осланял на способността му да преценява правилно хората. Много хора смятаха — и някои с право, — че капитанът на „Морския дракон“ никога не прави компромиси, нито изисква такива от другите. Той не щадеше моряците си, но не щадеше и себе си — а често беше и безмилостен. Беше изключително строг към себе си, а сега беше станал още по-взискателен, защото усещаше, че се приближава до целта на живота си — победата над смъртния враг, който го очакваше в Англия.
	Данте Лейтън беше вманиачен на тази тема и ако някой посмееше да го предизвика или да застане на пътя на отмъщението му, той щеше да се разправи безмилостно с него. За съжаление именно лейди Реа Клер се беше превърнала в пречка за успеха на грижливо планираното отмъщение.
	Алистър разбираше много добре, че капитанът се страхува чужди, враждебно настроени хора да не разкрият истинските му намерения. Но твърдението му, че лейди Реа Клер е способна на такава подлост, беше изцяло погрешно. Как да убеди капитана си, че момичето е напълно искрено? Алистър усещаше инстинктивно, че зад враждебното държание на Данте Лейтън се крие нещо повече от недоверие. Тук се разиграваше драма, неподдаваща се на обяснение, и тя личеше само в ожесточеността, с която се водеше двубоят между сивите и виолетовите очи.
	Каквото и да се криеше зад този сблъсък, никой от двамата не беше склонен да предприеме нещо или да отстъпи. След всяка битка между двете двойки очи, след всяко изпитание на слабостите и силните страни на другия, бариерата между двамата ставаше все по-непреодолима.
	Алистър измери със замислен поглед недостъпния профил на капитана си, после се обърна отново към прекрасното лице на лейди Реа Клер. Очите й бяха замъглени от спомени, очевидно мъчителни. Тъжно е, че и двамата са били сполетени от нещастие, каза си момъкът, и сега всеки се съмнява в мотивите на другия. Неговият собствен живот, с изключение на онази нещастна среща в пристанището, беше преминал без особени усложнения и разочарования и това му бе позволило да запази оптимизма си. Може би именно този оптимизъм му помагаше да гледа по-ясно на хората и събитията, за разлика от капитан Лейтън и лейди Реа Клер.
	Алистър срещна погледа на Кобс и многозначително се потупа по джоба. Само след минута тихите тонове на флейта огласиха притихналата палуба.
	— Сладки звуци, родни звуци — прошепна с копнеж младежът.
	Реа Клер се заслуша в мъжествения баритон на шотландеца Макдоналд, който запя след флейтата. Погледна към високите мачти, които се полюляваха над главата й, към белите платна, издути от пасатите. Въздъхна, обзета от странна меланхолия, смесица от тъга и веселие.
	Колко различно е това плаване, каза си тя и отново потрепери от преживяния ужас. Леденият студ в междинната палуба все още я пронизваше до кости, черният мрак ослепяваше очите й. Толкова я беше страх, че вълните на океана ще нахлуят в кораба и ще го потопят. Понякога имаше чувството, че е направила пътуване от царството на мрака към светлия ден. И макар че все още не беше свободна, а Кемъри беше на другия край на света, чувството, че ще оцелее, ставаше все по-силно — странно чувство, като се имаше предвид, че е пленница на един контрабандист и екипажа му.
	Нещо я побутна по крака и когато погледна надолу, тя видя първия си приятел на борда на „Морския дракон“. Ямайка видя усмивката й и скочи на скута й още преди тя да се е навела да го вземе. Реа помилва топлата му козина и едрият котарак замърка доволно.
	Младата жена въздъхна и пое дълбоко свежия морски въздух. Мекият бриз се плъзгаше изкушаващо по кожата й и тя трябваше да стисне здраво зъби, за да не се предаде на обзелото я лениво доволство. Но това беше много трудно, особено когато беше обкръжена от хора, които бе започнала да смята за приятели.
	Как би могла да презира смешния дребен стюард, който я отрупваше с грижи и приготвяше специално за нея какви ли не вкусни ястия? Нима можеше да мрази момчето на име Кони Брейди, което й напомняше болезнено за Робин и непрекъснато измисляше разни игри, за да я забавлява? Ами Алистър Марлоу! Истински джентълмен, никой не би се усъмнил в това. Той й напомняше Франсис, само че брат й бе усвоил една небрежна зрелост, която Алистър никога нямаше да притежава.
	Там беше и Алек Макдоналд, шотландецът, който се беше бил с прадядото на Реа при Кулодън и след като бе успял да се спаси от клането, беше потърсил щастието си в колоните. Можеше ли да се чувства заплашвана от човек, който пееше с такава пламенност, че другарите му го слушаха в захлас? Когато разбра, че тя е правнучка на Руайсърт Макденъвел от Тимередалох, сините му очи се напълниха със сълзи. И макар че беше дъщеря на английски дук, в очите на шотландеца тя беше дете на планините и той се отнасяше към нея като към член от клана си.
	Най-тъжно й ставаше, когато мислеше за Кемъри и си представяше какво прави в този момент семейството й. Дали Робин пак препускаше като бесен на своето пони и го наказваха да стои затворен в стаята си? Дали Франсис все още вземаше уроци по фехтовка от дръзкия французин, или вече го беше надминал? Франсис беше забележителен фехтовач и Реа се гордееше с уменията на брат си, макар да се надяваше, че никога няма да му се наложи да ги прилага в дуел на живот и смърт с кръвожаден и жесток противник. Може би леля Мери и чичо Терънс също бяха в Кемъри и семейството тъкмо организираше пикник на открито, или пък… Не, усмихна се неволно Реа — в Англия все още беше зима и паркът беше отрупан със сняг. Пикниците в Кемъри започваха едва в късна пролет — а дотогава тя щеше да си бъде отново у дома.
	Алис. Пред вътрешния й взор отново изникна ужасеното лице на момичето. Тя не беше престанала да мисли за спътницата си и често се питаше каква ли е била съдбата й. Щом се върна в Кемъри, ще разкажа на татко за Алис и той ще се погрижи да я намери и да я доведе при нас, закле се тържествено тя.
	— Няма да те забравя, Алис — прошепна Реа и отново чу писъците на момичето, когато го сваляха от кораба.
	— Лейди Реа Клер. — Рязък, заповеднически глас я изтръгна от нерадостните мисли. Сякаш бе усетил, че е завоювал вниманието й, Данте Лейтън понижи глас и рече с необичайна учтивост — Мога ли да поговоря с вас, лейди Реа Клер?
	Реа инстинктивно се обърна към Алистър и видя съчувствието в очите му. Думите на капитана бяха заповед, не молба. Тя се надигна примирено, без да изпуска Ямайка от ръцете си. Беше напълно откровена, когато се обърна към разочарования юнга:
	— Утре ще ми покажеш още веднъж възела, Кони. Макар да се боя, че никога няма да се справя.
	— Но вие овладяхте другия възел, лейди Реа Клер! Ще ви науча да връзвате и този — отговори с пълна увереност Кони. Той беше убеден, че младата дама умее всичко.
	— Да, момиче, пръстите ви са сръчни — похвали я и Макдоналд и издуха облак синкав дим над главата й. — Ще ви направим моряк и тогава корабният денди ще трябва да си потърси друга работа — усмихна се той и хвърли лукав поглед към Барнаби Кларк, който беше заел място до руля, но не откъсваше очи от задната палуба. — Трябва да сме благодарни, че не се движим срещу вятъра.
	— Нали не мислите, че на разсъмване около кормилото се е увил сладко ухаещ орлов нокът? — попита Соумс Фитсимънс и направи толкова загрижена физиономия, че Кони Брейди се обърна като вихър, за да провери дали приятелят му не е казал истината.
	— Джентълмени? Мисля, че имате известни задължения, за да стигнем навреме в Антигуа — обърна се капитанът към екипажа си. Дългото чакане го беше изнервило.
	Реа прегърна Ямайка, с другата ръка се залови за парапета и се изкачи по стълбичката. Люлеенето на кораба и строгата фигура на капитана не бяха особено ободрителни. Когато за втори път се препъна в края на роклята си, две корави ръце я сграбчиха и я вдигнаха върху мостика. Господи, колко добре помнеше докосването им…
	— Благодаря — прошепна задавено Реа и отбягна искрящите сиви очи, които я гледаха толкова странно. — За какво искате да говорите с мен, капитан Лейтън? — попита тя и гласът й беше като на малко момиче. Неканеният образ на десетгодишно дете със златни коси се промъкна в съзнанието на капитана и лицето му се намръщи.
	Объркан от тази детска невинност, Данте присви очи и се опита да се овладее. Каза си, че тези прекрасни виолетови ириси нарочно са го погледнали толкова беззащитно.
	— Боя се, че занемарих задълженията си на домакин към един гост на кораба ми. Надявам се да извините недодяланите ми маниери, но в последно време имах много грижи — започна Данте Лейтън и се усмихна по начин, който рядко оставяше равнодушни и най-закоравелите женски сърца.
	Този път обаче не успя. Реа Клер не се усмихна в отговор, а сведе очи към земята и лицето й пламна от срам. Отговорът на признанието му беше недоверие и изненада. Ала когато погледите им най-после се срещнаха, в очите й се появи другият израз. Данте го беше виждал твърде често, за да го разбере погрешно. Едва тогава тя се отвърна от него и се изчерви.
	Без да е казала нито дума, Данте разбра защо гостенката му се държи на разстояние от него. Той беше единственият мъж на борда на „Морския дракон“, който вече беше споделял леглото с нея. Ръцете му бяха милвали бледата й кожа, лицето му се беше заравяло в сладко ухаещата златна коса. Данте виждаше как погледът й често се спира върху устните му и знаеше, че момичето не може да забрави допира до мъжественото му тяло. А веднъж я бе уловил да докосва предпазливо устните си, преди да го погледне, и беше разбрал, че горещата му целувка е жива в паметта й.
	— За мен се погрижиха много добре, капитане — отговори хладно Реа и помилва доволния Ямайка. Сякаш нарочно глезеше котарака, за да покаже колко малко значение отдава на присъствието на Данте Лейтън.
	— Зная това, лейди Реа Клер — отговори с усмивка мъжът, като видя как Кони Брейди се приближава към тях с табла, на която беше поставена сребърна чаша — доказателство, че Хюстън Кърби е побързал да се скрие в камбуза. — По всичко личи, че имате щастлива ръка с децата и животните, да не говорим за оглупелите възрастни мъже.
	— Мистър Кърби смята, че имате нужда от една чаша специална лимонада. Много е вкусна, макар че лекува всички болести — съобщи задъхано Кони Брейди и гордо и подаде таблата. Така й спести неудобството да отговори на подигравателната забележка на капитана.
	— Благодаря ти, Кони — отговори Реа и на устните й изгря усмивката, която капитанът минути преди това напразно се беше мъчил да й изтръгне.
	Ямайка подуши любопитно чашата, но тъй като съдържанието й не се оказа по вкуса му, скочи от ръката на Реа и изчезна.
	— Исках да покажа на лейди Реа Клер делфините, които плуват зад нас — обясни капитанът и се усмихна на момчето, което следеше с широко отворило очи всяка глътка на девойката.
	— Делфини ли? Никога не съм виждала делфини. Чела съм за тях в гръцките легенди — рече развълнувано Реа.
	— Наистина ли можете да четете? — попита изненадано капитанът. Съмнението му в думите й беше повече от очевидно.
	— Да, капитане, мога да чета. Умея и да пиша правилно, така че ако имате нужда от помощ при попълването на корабния дневник, с радост ще ви я окажа — отговори Реа и намекът й, че капитанът вероятно не владее добре това изкуство, беше повече от ясен.
	Данте Лейтън помълча малко и дори Кони Брейди усети нарастващото напрежение между двамата. Но когато чу дълбокия смях на капитана, момчето въздъхна облекчено и пое празната чаша от ръцете на лейди Реа Клер.
	— Я виж ти, нашата гостенка била образована — промърмори замислено Данте и я измери с пренебрежителен поглед. — Няма да забравя любезното ви предложение и ако се нуждая от услугите ви, с удоволствие ще се възползвам от него. Искам да ми кажете само още едно — продължи той и в очите му засвяткаха онези дяволски искри, които й бяха добре познати. — Това означава ли, че ще бъдете на мое разположение по всяко време, да речем, по обед или в полунощ? И какво още съдържат услугите, които ми предлагате така любезно? — Гласът му беше толкова тих, че Реа едва го разбра. Ала изразът му не допускаше и следа от съмнение какво е искал да каже. Кони Брейди не разбра намека на капитана си.
	— Мистър Марлоу ме научи да чета. Вече мога и да пиша много добре. Един ден ще управлявам свой собствен кораб и ще нанасям курса в собствения си корабен дневник — обясни доверително той.
	— Сигурен съм, че ще стане така, Кони — усмихна се Данте Лейтън. Радостта на юношата от похвалата го настрои по-приятелски към момичето, на което беше започнал да гледа като на своя подопечна. Посочи към релинга и попита: — Искате ли да видите делфините, лейди Реа? — попита тихо той и в гласа му нямаше и следа от подигравка.
	— Да, разбира се… благодаря ви — промърмори колебливо Реа, която не разбираше на какво се дължи внезапната промяна в настроението му. После обаче вдигна решително брадичката си. Трябваше да се отнася учтиво към този непредвидим мъж, който държеше в свои ръце свободата й. — Кони? — попита тя, когато момчето се запъти към стълбичката.
	— С ваше позволение, капитане, аз ще сляза под палубата. Мистър Кърби каза да побързам, иначе ще ме остави да беля картофи чак до утре сутринта — обясни момчето и хвърли изпълнен с копнеж поглед към младата лейди.
	— Добре, Кони, щом си получил заповед, трябва да я изпълниш. Не бива да си позволяваме да гневим готвача си, иначе ще останем без вечеря — отговори Данте и си припомни, че в последно време стюардът беше постоянно в лошо настроение. — С какво е решил да ни изненада този път? — попита е усмивка той.
	— Пудинг с ябълки и портокали, сър! — провикна се Кони и се понесе като вихър към кухнята.
	— Юнгата ми бърза да оближе тенджерата — промърмори Данте и се ухили доволно, видял усмивката на Реа. Появата на момчето беше разведрила напрежението помежду им и мълчанието не им тежеше.
	— За моряците появата на делфини зад кърмата е добра поличба. Някои твърдят, че делфините осигуряват безопасността на кораба — обясни Данте и двамата се загледаха в игривите риби, които плуваха покрай тях. Странните им викове и свиркания се смесваха със солената пяна, скърцането на мачтите и плющенето на платната.
	— И вие ли вярвате в това капитан Лейтън? — попита Реа и колебливо отмести поглед от лъскавите сиви тела, които се плъзгаха по морската повърхност. Но това беше грешка, защото Данте се бе навел над нея, за да чуе думите й, и лицата им се докоснаха. Погледът на Реа бе привлечен неудържимо от чувствено извитите мъжки устни.
	— Разбира се, че вярвам. Може би се подигравам на твърде много неща, лейди Реа, но никога не си позволявам да се шегувам с морето и създанията му. Ако го правех, сега нямаше да ме има. Морето е също като жената — обясни с усмивка Данте. — Може да бъде безпощадно. Ако си позволиш да сгрешиш, това означава смърт. — Съвсем естествено той посегна към дългата златна плитка и я нави около ръката си. Реа Клер загуби ума и дума — И ти ли си безпощадна, мила? — попита със странен тон той. Сивите му очи проникнаха дълбоко в душата й, сякаш търсеха там нещо, което досега му убягваше.
	Когато Реа се отдръпна, от устата на мъжа се изтръгна дрезгав смях.
	— Разбира се, не биваше да предявявам такива високи изисквания. Вие сте дяволски млада, лейди.
	— Не чак толкова, че да не различавам справедливостта от несправедливостта, капитане. Не ви обвинявам за държанието ви в Чарлзтаун — макар че беше доста брутално — отговори Реа. Тя беше готова да погребе миналото, ако това щеше да й помогне да си върне свободата. — Заловихте ме на борда на своя кораб и тъй като сте контрабандист и знаете какво е коварство, предположихте, че зад нахълтването ми се крие най-лошото. Трябва да призная, че по онова време всичко говореше против мен, но аз се постарах да ви обясня как съм намерила картата в бутилката с вино. Все още ли вярвате, че имам други намерения спрямо вас, или, което е още по-абсурдно, желая да се сдобия с титлата ви? Уверявам ви, капитан Лейтън, че не се интересувам нито от вас, нито от скъпоценната ви карта — заяви твърдо Реа и лицето й беше открито и честно.
	Само някой слепец би се усъмнил в думите й.
	Капитанът на „Морския дракон“ се усмихна развеселено. Това момиче притежаваше учудваща смелост. Умееше да прощава, но стрелата й го бе улучила болезнено.
	— Благодаря ви, че ме успокоихте, мила. В последно време не смеех дори да заспя, толкова ме беше страх да не се промъкнете тайно в койката ми. Трябвало е да си спестя усилията всяка вечер да заключвам вратата. Само като си помисля, че изобщо не ме е заплашвала опасност…
	— Подигравайте ми се, капитане, но това е истината. Ясно ми е, че мога да я потвърдя само с думата си, но вие и без това се съмнявате във всичко, което казвам. Но думата ми е на една Доминик, а аз никога не бих опозорила това име. Баща ми ще бъде много възмутен, като узнае как държат дъщеря му в плен и я унижават — отговори високомерно Реа и вирна решително брадичка, макар че вътрешно трепереше.
	— Това звучи като предупреждение. Или може би е заплаха? — попита с опасна мекота Данте.
	— Приемете го като предупреждение, капитане, защото в момента си имате работа само с мен, но рано или късно ще трябва да отговаряте пред баща ми. А той е изключително опасен, когато се разгневи — продължи смело Реа, готова да заложи всичко, за да си извоюва свободата.
	— Наистина ли? — попита с подчертана небрежност капитанът. — Бях сигурен, че този разговор ще бъде многообещаващ, и ето че съм възнаграден за търпението си. Е, какво предложение ще ми направите? Макар че положението ви не е особено благоприятно за преговори, скъпа моя. Съмнявам се, че сте готова да ми предложите мекото си, но неподатливо на ласки тяло. Или все пак? — попита той и топлият му дъх погали бузата й. После уви плитката още по-здраво около ръката си и пръстите му се озоваха точно под брадичката й.
	— Моята свобода срещу вашия живот, капитане. Мисля, че сделката е почтена — рече тихо Реа и захапа предателски потръпващата си долна устна. Толкова я беше страх, че трепереше с цялото си тяло.
	— Почтена сделка ли? — повтори със съмнение в гласа Данте. — Боя се, че преценката ви за положението е твърде различна от моята. Не съм и подозирал, че животът ми е в опасност. Да не би да искате да кажете, че трябва да очаквам нож в гърба или удар по главата, ако ви обърна гръб, скъпа? — попита той и усмивката му беше заплашителна.
	— Няма от какво да се боите, капитане, освен може би от онова, което ще кажа — отвърна тихо Реа. — Само от вас зависи дали ще бъда приятел или враг. Не съм глупава и разбирам, че ако имахте достатъчно средства, никога нямаше да се унижите да се занимавате с контрабанда. А вашата титла — ако разбира се е истинска, — не ви е донесла много повече от един герб. Вие имате нужда от състояние, капитане, и аз мога да ви го осигуря.
	— Така ли? — усмихна се Данте. — Простете, но не мога да повярвам в думите ви, като се има предвид при какви обстоятелства се срещнахме.
	Лейди Реа Клер се изправи гордо.
	— Имате остро око, сър, но не е много възпитано да ми напомняте за положението ми. Добре ще бъде и вие да запомните онова, което мама често ни съветваше: никога не преценявайте един човек само по външността — заяви твърдо тя. И мисълта за майката й вдъхна нови сили.
	— Простете, милейди — промърмори съкрушено Данте, но сивите му очи святкаха подигравателно. — Вашата майка е много мъдра дама. За мен ще бъде удоволствие да се запозная с нея.
	— Баща ми, дук Кемъри, вероятно ще бъде твърде щедър в благодарността си — разбира се, само в случай, че чуе от мен добри неща за вас. Великодушието му и възнаграждението, което без съмнение е определил за благополучното ми завръщане, ще означават цяло състояние за спасителя ми. Вие можете да бъдете този човек, капитане, и да заслужите солидна сума, ако ми върнете свободата. Не искам нищо от вас искам само да се върна в къщи. Толкова ли е много? — попита тихо тя и го погледна умолително в очите.
	Лицето й беше толкова близо до неговото, че Данте можеше да види копринения блясък на фино очертаните вежди. Не се беше приближавал толкова до нея, откакто беше спала в прегръдката му първата нощ. Сега забеляза, че слънцето е осеяло нослето и гладките бузи с бледо златни лунички. Тя обичаше да прекарва времето си на палубата и кожата й беше добила златист тен. Косата й блестеше като лакирана. Беше толкова зашеметяващо красива, толкова различна от всички жени, които бе прегръщал досега. Тя беше като сън от отдавна отминали времена, но грозната действителност беше, че се отвращава от него и е готова на всичко, за да избяга от кораба му. И все пак — тя беше толкова близо, в ръцете му, защо трябваше да си откаже удовлетворението да я притежава?
	— Може би няма да поискам от баща ви никакво богатство, лейди Реа Клер. — Гласът му беше толкова тих, като шепота на вятъра. — Може би ти, мила моя, ще ме възнаградиш сама за освобождаването си. Какво би дала, за да си върнеш свободата? Има ли цена, която не си готова да платиш? — попита той и силната му ръка в косата й задържа лицето й само на няколко сантиметра от неговото.
	Реа Клер Доминик си припомни медноцветните стени на Кемъри, видя камбанките, изпъстрили зелените му морави. Видя Робин да препуска в луд галоп по брега на езерцето. Майка й и леля Мери седяха под могилите клони на стария кестен, близнаците пълзяха наоколо, Франсис и братовчедите му играеха крикет, а в далечината се виждаше фигурата на баща й, който разговаряше с арендаторите.
	— Никоя цена не е прекалено висока, за да се върна при семейството си в Кемъри — проговори най-после тя.
	Данте Лейтън нито за миг не изпусна от поглед гордото й лице. Дълбоките виолетови очи бяха замъглени от тъга, но той знаеше, че нито една сълза няма да се отрони от ресниците й, не и в негово присъствие. Едва когато се скриеше в каютата си, тя щеше да даде воля на чувствата, които я разкъсваха. Тя притежаваше сила на волята, учудваща за едно толкова младо момиче. Не молеше за съчувствие, нито за милост и винаги изглеждаше недосегаема. Когато корабът се заклати и я запрати към гърдите му, Данте веднага усети вътрешното й отдръпване. Тялото й беше сковано и недостъпно. Това отблъскване го ядоса и той пожела да й причини болка.
	— Няма да забравя тези смели думи — пошепна в ухото й той, — когато поискам възнаграждението си. Вече се радвам на размяната. Вие сте жена, която държи на думата си, нали, мила моя? С каква гордост ми заявихте, че една Доминик никога не се отрича от даденото обещание. Надявам се, че няма да имаме проблеми — завърши тихо той и топлата му уста докосна бузата й като обещание.
	Някой се покашля и Данте бързо извърна глава. Лицето на Реа пламтеше от срам. На стълбичката беше застанал Хюстън Кърби с чаша кафе в ръка и лицето му изразяваше недвусмислено обвинение.
	— Май трябваше да донеса още лимонада — промърмори като на себе си той и Данте се почувства гузен. — Очевидно имате нужда от охлаждане, сър — допълни стюардът и закрачи по палубата към господаря си и Реа, които стояха и смутено го гледаха. Кърби подаде чашата на капитана и при това изля малко от горещата течност на палубата, само на сантиметър от крака му. — Кафето ви, милорд — проговори тържествено той, наблягайки на титлата, сякаш за да напомни на капитана си благородния му произход и задължението му да пази чисто името Лейтън.
	Данте пусна неохотно златната плитка, пое чашата кафе и промърмори някаква благодарност. Ала стюардът не се остави да бъде заблуден и дръзко вдигна глава.
	— Ако сте готова, ще ви отведа, долу, милейди — обърна се към Реа той и с усмивка й подаде ръка. — Надявам се, че ще си хапнете от бадемовите ми сладки. Занесох няколко в каютата ви. Още са съвсем топли.
	Това беше умело поднесена примамка и Реа я прие с усмивка. Тя се улови за ръката на дребния стюард и му позволи да я поведе към каютата, макар че с лекота щеше да се справи и сама. Като хвърли последен обвинителен поглед към капитана си, стюардът вдиша гордо посивялата си глава и изчезна.
	— Ще има ли и за нас от бадемовите сладки, мистър Кърби? — попита с гладни очи Кобс, когато двамата минаха покрай моряците. — Колко хубаво ще бъде някоя лейди постоянно да пътува с нас, нали? Така поне ще имаме по-добро ядене, вместо вечната грахова яхния — допълни той и се ухили доволно на сърдитото лице на стюарда.
	— Вие сигурно ще получите нещо съвсем специално, мистър Кобс — провикна се Соумс Фитсимънс. — Най-вероятно малко селитра в моряшката чорба. Жалко, че сме толкова близо до пристанището.
	Гръмогласният смях на екипажа последва ухиления стюард и Реа чак до вратата на каютата. Като видя засмения Барнаби Кларк, Кой то очевидно се готвеше да поведе светски разговор, Кърби издърпа спътницата си под палубата. Реа кимна кратко на разочарования момък и побърза да последва придружителя си.
	— Чорба! — изпухтя презрително Хюстън Кърби. — Кой истински готвач би сервирал чорба при това хубаво време? Знаете ли какво е моряшка чорба, лейди Реа Клер?
	— Не — отговори равнодушно младата жена. Мислите й бяха заети с нещо съвсем друго. Кабината, в която се беше настанила, беше съвсем мъничка и й беше отстъпена от Алистър Марлоу. След като Реа се възстанови от треската, той беше настоял да я настанят в отделна кабина и бе подкрепен многословно от Хюстън Кърби, който упорито повтаряше, че една дама се нуждае от местенце за уединение, което и без това се намира много трудно на борда на един кораб. Преместването й от каютата на капитана в тази на мистър Марлоу се очакваше и от екипажа. Моряците щяха да се учудят безкрайно, ако не го беше направила, защото я смятаха за истинска лейди. Сега Алистър Марлоу споделяше каютата със Соумс Фитсимънс, макар че и тя беше същата кутийка. В края на коридора имаше още една врата, към капитанската каюта, където Реа влизаше само във времето за хранене.
	— Ей сега ще ви обясня. Моряшката чорба се приготвя по най-различни начини — започна словоохотливо Кърби. — В нея се слага всичко, каквото има на борда, най-често пушено месо, лук и картофи, смесени с корабен сухар. Не е много апетитно в сравнение с онова, което готвя аз, но иначе е вкусно и засища, а когато има буря, е направо незаменимо. Така, а сега си починете малко. След един час ще сервирам вечерята и за вас ще има парче крехко пилешко. Това е един от специалитетите ми, а сосът ще бъде моята изненада за вас. Да знаете, че печеното агне по креолски, което правя, е най-доброто в цяла Западна Индия, нищо, че ви го казвам сам. А щом хвърлим котва в Антигуа, ще купя пресен ананас. Сам ще го избера, защото зная кои плодове са най-пресни, и тогава ще ви опека ананасов сладкиш. Няма втори по света като него, да го знаете. Сигурно малкият ви брат ще полудее по него. Това е любимият сладкиш на капитана и… — Като видя израза на лицето й, Хюстън Карби млъкна засрамено. Тази негова проклета бъбривост.
	— Вижте, милейди, капитанът е труден човек и аз няма да го отричам. Служа на семейството му вече половин столетие и със сигурност нямаше да остана при него, ако не беше добър човек, но когато нещо не му е по угодата, става дяволски кисел, разбирате ли? Половината от онова, което казва, всъщност не го мисли, затова не си го слагайте на сърцето. Имате много приятели на борда и никой от тях няма да допусне да ви сторят зло — заключи със сериозно лице той.
	— Тогава ми помогнете да избягам, щом хвърлим котва в Антигуа — прошепна отчаяно Реа и хвърли страхлив поглед към кърмата. Страхът й от капитана беше повече от очевиден.
	— О, милейди, мъчно ми е да ви гледам такава, повярвайте, но не мога да направя нищо. Аз съм верен на капитана си и макар че невинаги съм съгласен с онова, което прави, бих предпочел да умра, вместо да го предам — обясни просто дребният стюард и Реа изпита уважение към него.
	— Не искам да предавате капитана си, мистър Кърби — прошепна с тих, но толкова настойчив глас тя, че стюардът се стресна. Хора, притиснати до стената, често действаха необмислено. — Искам само едно — свободата си. Няма да кажа как съм се озовала в Антигуа. Няма да обвиня никого и за нищо — обеща Реа. — Имате думата ми, мистър Кърби. Вие и всички останали на борда бяхте толкова мили с мен, как бих могла да сторя нещо, което да ви навреди?
	— О, милейди, наистина е страшно, че трябваше да преживеете всичко това. Вие сте толкова изискана млада дама, но… — Кърби замълча и мълчанието му изпълни каютата.
	— Но не можете да сторите нищо за мен — завърши с треперещи устни Реа, после обърна гръб на нещастния малък човек и от гърлото й се изтръгна задавено ридание. Дори не забеляза таблата с топли бадемови сладки, опечени специално за нея.
	Хюстън Кърби се взираше като замаян в потръпващите й рамене и тесния гръб. Това момиче изглеждаше толкова младо и крехко, толкова самотно. Мекото му сърце преливаше от съчувствие и той протегна ръка, за да я погали по рамото. Но спря на половината път, въздъхна, обърна се и излезе от малката каюта. Не можеше да й каже нищо, което да я утеши.
	Рея чу как вратата тихо се затвори зад гърба й и даде валя на сълзите си. Бадемовите сладки бавно изстиваха. Тя се свлече на койката си и зарови лице в треперещите си ръце.
	— Какво да нравя, Господи, какво да правя? — изхълца тя и в гласа й прозвуча безнадеждност.
	Трябваше да избяга. Трябваше да се махне от капитана на „Морския дракон“, преди да е станало много късно.
	— Те не разбират — продължи да плаче тя, припомнила си вниманието, с което я отрупваше екипажът. — Те не виждат какво става пред очите им. — Реа се изсмя рязко и ако дук и дукеса Кемъри бяха видели дъщеря си в този момент, сигурно щяха да се ужасят от циничния израз в толкова меките някога виолетови очи и от горчивината в сладкия глас — Как ще ме защитят от самата мен? — прошепна тя и за пръв път се осмели да изрече гласно съмненията, които я мъчеха от първата, съдбоносна среща с Данте Лейтън. Само тя осъзнаваше в пълен размер опасността, която представляваше присъствието й на борда.
	Все още не можеше да проумее напълно какво става с нея. Понякога й се струваше, че Данте Лейтън я държи в плен с помощта на някаква жестока магия. Макар че говореше и се движеше, тя не беше същата Реа Клер Доминик като някога. Вече не се познаваше — и нямаше доверие в самата себе си.
	Колко ниско беше паднала тази лейди Реа Клер, някога толкова горда и самоуверена! Никога не беше помисляла, че животът й ще се развие по този начин. Бъдещето й изглеждаше ясно и определено. Никога не беше предполагала, че жената в нея ще се събуди толкова внезапно, толкова бурно. Именно това беше, което я караше да трепери от страх.
	Ако Данте Лейтън беше някой непоносим самохвалко или корумпиран негодник, който се отнасяше жестоко с екипажа си, всичко щеше да бъде много по-просто. Тогава щеше да го презре веднъж завинаги. Ако я беше взел насила, щеше да се хвърли в морето. Не, той беше съвсем различен.
	А това означаваше, че е много по-опасен. Красивото, обрулено от вятъра лице и ясните сиви очи властно я привличаха. Изисканите маниери прикриваха умело истинската му същност. Щом беше оцелял толкова дълго в този опасен занаят, сигурно беше твърд като стомана.
	Реа легна на койката си, сложи ръце зад главата си, устреми поглед към тавана и се опита да намери обяснение за странната привлекателна сила, която Данте Лейтън упражняваше върху нея. Още от първия миг инстинктът я предупреждаваше да се пази. Сигурно не беше само заради съвършените му класически черти. Уесли Лотън също беше красив мъж. Но когато ръката му я докосваше, по вените й не потичаше огън. Граф Рендейл много държеше на доброто си име и се гордееше с положението си в обществото, затова никога не би се осмелил да си позволи волности с една лейди. А това означаваше, че докосванията му са били по-скоро случайни. Уесли беше толкова внимателен, каза си с тъга Реа и си припомни ужасеното му лице в мига, когато куршумът на убиеца го простря на земята.
	Капитанът на „Морския дракон“ обаче изпитваше огромно удоволствие да тъпче правилата на етикета. Непрекъснато се шегуваше с учтивостта, на която Уесли Лотън държеше толкова много. Ако можеше да го види как се катери по такелажа и как общува с простите матроси — джентълмен, чиято титла беше с по-висок ранг от неговата, — граф Рендейл сигурно щеше да се ужаси и да си позволи необичайно остри забележки. Реа си припомни как капитанът стоеше на кърмата, шибан от бурния морски вятър, и се взираше към люлеещите се мачти, как един ден се беше заловил здраво за брамрейката и завързваше голямото платно. Босите му крака се бяха заровили във въжетата. Носеше само тесен кожен панталон и широкият му гръб блестеше като мед.
	В първия момент тя си бе помислила, че този човек е луд. Защо вършеше това, след като не беше негова работа? Но докато го наблюдаваше, направи изненадващото откритие, че Данте Лейтън се забавлява. Да, дори се усмихваше, докато се опитваше да запази равновесие върху люлеещите се въжета. Когато слезе, проправяйки си умело път сред плющящите платна, Реа видя, че очите му са блеснали от вълнение. Беше приел предизвикателството и бе излязъл победител, но въпреки това не намираше покой и търсеше нови, още по-опасни изпитания за смелостта и сръчността си.
	Данте Лейтън беше мъж, който ковеше сам съдбата си и се възправяше срещу риска с царствено безсрамие. Беше готов на всичко, за да постите целта, която сам си беше поставил. Реа имаше чувството, че когато се качва на мачтите, капитанът е готов да се пребори дори с небесните сили.
	Младата жена затвори очи и остави мислите си да се носят без посока с приспиващото люлеене на морските вълни. Колкото повече наблюдаваше Данте Лейтън, толкова по-силно ставаше впечатлението, че нещо в него й е много близко. Имаше странното усещане, че вече е виждала това лице, че го познава от най-ранно детство, но чак сега, докато лежеше и размишляваше, изведнъж се сети защо капитанът на „Морския дракон“ я привлича с такава сила.
	Още като дете обичаше да стои в дългата галерия на Кемъри и да се взира замечтано в портрета на един от предните си, живял по времето на Елизабет I и натрупал богатство с пиратски и корсарски набези. Приликата между двамата мъже не беше свързана с външния им вид. Прадядо й беше много по-тъмен, докато очите на Данте Лейтън бяха бледи и кристално ясни. Но това нямаше значение. Предизвикателният поглед ги правеше братя по съдба, сродни души. И макар че нейният роднина беше живял преди две столетия, сега Данте Лейтън вършеше точно онова, което някога беше вършил той.
	И двамата бяха дръзки авантюристи, които търсеха опасността и предизвикваха съдбата и враговете си. Силата им беше във внезапното нападение. Бяха готови да влязат дори в огъня на ада, ако това ги доближаваше до целта им.
	Реа се усмихна и усети невероятно облекчение. Най-после започваше да разбира какво става в сърцето й. Години наред беше изпитвала магическата привлекателна сила на портрета в Кемъри. Беше се влюбила в своя прадядо и сега беше пренесла това чувство — детинско и глупаво — върху един човек от плът и кръв само защото приличаше на портрета. Аз не съм влюбена в Данте Лейтън, каза си решително тя, обичам само спомена за един човек от друго столетие.
	Тя изтри сълзите си и се засмя с глас. От раменете й падна тежък товар. Най-после бе успяла да се освободи от дяволската магия на Данте Лейтън.
	Тя почувства нещо меко да се трие в бузата й и скочи.
	— О, Ямайка — прошепна облекчено тя и с изненада забеляза, че вратата е отворена. Ямайка знаеше как да си открадне парче месо от камбуза или някоя вкусна хапка от чинията, когато никой не го гледаше, но още не се беше научил да отваря вратите на каютите.
	В този миг на вратата се появи Кони Брейди и когато видя зачервените й очи, лицето му помрачил.
	— Плакали сте, милейди, нали? — попита обвинително ой. — Защо? — Момчето не можеше да разбере как някой може да бъде нещастен на борда на „Морския дракон“.
	— Тъгувам за дома — обясни просто Реа. — Ти никога ли не плачеш за родния си дом, Кони?
	— Не — отговори честно момчето, много изненадано от въпроса.
	— А аз си мислех, че семейството ти липсва. Сигурна съм, че родителите ти се тревожат много, когато си в открито море — рече Реа, която нямаше представа за съдбата на Кони.
	— Мама умря, преди да навърша пет, а татко беше моряк. Излезе в открито море и вече не се върна. Сигурно ми е в кръвта.
	— Къде си роден, Кони? — попита съчувствено Реа и си помисли, че това момче е преживяло много повече от брат й Робин.
	— В Бристол, но татко беше пади.
	— Какво е това?
	— Ирландец, милейди. Веднъж слязъл от кораба, запознал се с мама, но вдигнал котва още преди да се родя аз. Така и не чухме нищо за него.
	— Откога плаваш по море, Кони? — Реа не можеше да разбере как момчето може да изглежда толкова доволно.
	— Май станаха пет години. Бях само на шест, когато за първи път се наех на един кораб — малко след като мама умря. Казах си, че е по-добре на кораба, отколкото в сиропиталище или да слугувам на чужди хора. Съдията искаше да ме даде в приют, защото нямам семейство, но аз избягах през нощта и не се върнах никога вече, макар че… — Кони млъкна и се изчерви като домат, когато забеляза любопитния поглед на Реа.
	— Макар че какво? — попита с усмивка тя. — Има ли място, където ти се иска да отидеш? Сигурно си видял много интересни градове и земи. Хайде, довери ми тайната си. Няма да те издам. Никога не съм съобщавала на татко за лудориите на братята си. Няма ли да ми кажеш? — настоя Реа и гласът й звучеше толкова убедително, че Кони се разтопи като сняг на слънце. Как можеше да откаже нещо на такава мита лейди?
	— Ами… — проговори плахо той и се изчерви още повече. — Иска ми се да видя Кемъри. Така красиво го описвате, че…
	— Ще го видиш, Кони — обеща Реа, трогната от изповедта му. — Най-официално те каня да посетиш Кемъри, когато желаеш.
	Кони Брейди спря да диша.
	— Нали не се шегувате, милейди? Истината ли казвате? Каните ли ме в Кемъри?
	— Давам ти честната си дума — успокои го засмяно Реа. — Разбира се, ако се върна някога там — продължи повече на себе си тя, ала Кони я чу и се ухили с цялото си лице.
	— О, лейди Реа, капитанът ще ви позволи да слезете в Антигуа, това е сигурно. Ще вземете някой кораб, ще се върнете в Кемъри, а когато „Морският дракон“ влезе в английски води, аз… Ами, може да ни е на път и тогава…
	— Тогава ще дойдеш у нас и ще стоиш цял месец — завърши развеселено Реа. Малкият юнга вече беше обмислил всички подробности.
	— Мислите ли, че брат ви ще ми позволи да пояздя понито? — попита плахо Кони.
	— Робин не решава това сам — отговори Реа, но като видя разочарованието му, побърза да обясни: — Шопитий сам ще реши дали да ги позволи да се качиш на гърба му, Кони. Той е доста своенравно пони, но мисля, че се е понаучил на някои неща. — Тя забеляза едва сега вързопа в ръката на момчето и попита любопитно: — Какво носиш, Кони?
	Лицето на момчето стана още по-червено.
	— О, милейди, мистър Кърби ще ме убие, че се забавих! Какво ли си е помислил за мен! Сигурно стои на палубата с другите и чака да чуе харесало ли ви е или не. Аз чуках, няколко пъти чуках, но като не ви чух да отговорите, просто влязох. Освен това — той хвърли развеселен поглед към изтегнатия на койката Ямайка, — този приятел също искаше да влезе, а той е много нетърпелив.
	— Съжалявам, че не съм те чула — отговори учтиво Реа, която не откъсваше очи от странния вързоп.
	— Нищо чудно, щом сте плакали — отговори не съвсем тактично Кони.
	— Нека това остане наша тайна, Кони — помоли Реа.
	— Разбира се, милейди, няма да ви издам, но мисля, че това тук ще ви развесели — предрече момчето и плахо сложи в ръцете й грижливо сгънатия пакет.
	— Какво е това?
	— Отворете го, милейди! — Очите на Кони блестяха от вълнение. — Мистър Кърби много искаше да дойде с мен, но каза, че не е прилично, затова да ви го донеса аз. Разбира се, с почитанията на целия екипаж. Ние всички взехме участие, или поне тези, които имаха нещо излишно, лейди Реа — обясни гордо Кони и проследи с блеснали очи как Реа развива полата и елечето, ушити специално за нея от Хюстън Кърби.
	Очите на девойката се напълниха със сълзи. Разноцветни парчета кожа бяха грижливо съшити в разкошна пола. Краищата й бяха с различна дължина, в зависимост от това докъде бяха стигнали отделните парчета. В Англия подобна одежда можеше да се сметне подходяща най-много за бал с маски.
	— Не ви ли харесва, милейди? — попита загрижено Кони, потиснат от сълзите в очите й. — Ей тези двете парчета — обясни усърдно той — са от моите панталони! — Момчешкият му глас трепереше от вълнение, защото все още не разбираше приема ли се подаръкът на екипажа или не. — Нали няма да се разплачете пак? — пошепна плахо той и се опита да проумее кое е толкова вълнуващо.
	— О, Кони! — прошепна трогнато Реа и го прегърна. А когато го целуна по бузата, момчето се почувства на седмото небе от радост. — Това е най-хубавият и най-смислен подарък, който съм получавала някога.
	Кони Брейди се ухили до уши и лицето му заприлича на пълна луна.
	— Има и още нещо, милейди — допълни той, защото вече не издържаше.
	— Но, Кони, моряците не биваше да жертват панталоните си заради мен — проговори с мек укор Реа. — Сигурно им е излязло много скъпо.
	Кони очевидно намери начина й на изразяване за много смешен, защото едва удържа хихикането си.
	— О, милейди, хората от „Морския дракон“ казаха, че за тях е чест да се дигнат от панталоните си, за да имате нещо прилично за обличане, извинявайте за израза — прибави бързо той, когато осъзна, че думите му са прозвучали обидно. — Освен това мистър Кърби им заяви, че капитанът с радост ще го обезщети за загубата на панталоните, понеже повечето имат само по един.
	— Както виждам, мистър Кърби е не само отличен шивач, но и умее да накланя везните в своя полза — отбеляза с усмивка Реа. Капитанът обаче нямаше да се зарадва чак толкова, когато му представеха сметката. Дори беше съмнително, че е знаел за подаръка на екипажа си. — Нима капитанът също даде парче кожа за полата ми? — опита тя и зарадвано приглади меката дреха, ушита от разноцветни парчета в бежово, ръждивочервено и кафяво. Като цяло, съчетанието им беше много хармонично.
	— О, да, милейди, помня как мистър Кърби каза, че парчето има много подходяща форма и цвят за мястото, което му липсвало. Само че не помня точно къде беше така, а това го направи мистър Макдоналд — прибави Кони, като забеляза, че Реа оглежда недоверчиво двете парчета корава кожа, изрязани по формата на стъпалото и снабдени с дълги кожени ремъци. — Изглежда доста сложно, милейди, но мистър Макдоналд каза да го сложите на стъпалата си, да кръстосате кожените каишки и да ги вържете здраво. Така и чорапите ви няма да падат. Мистър Макдоналд каза, че ботушките ви сигурно са много неудобни.
	Последното, което Реа извади от пакета, беше красива ленена блузка. Прекрасно ушита, с тънки като паяжина дантели на деколтето и ръкавите.
	— Каква прекрасна блуза — пошепна девойката и затаи дъх, когато забеляза пъстрите панделки, увити в блузката. Яркочервени, смарагдовозелени, жълти, виолетови и сапфиреносини. — О, Кони — въздъхна тя, — откъде намерихте тези чудни панделки?
	— Те са от мистър Фитсимънс — отвърна момчето и погледна с възхищение младата лейди, която бе допряла панделките до косата си и му се усмихваше кокетно. — Кобс каза, че мистър Фитсимънс искал да ги отнесе на някаква кокотка в Сейнт Еустатиус, която ухажвал от цяла вечност насам.
	— О! — прошепна Реа и устните й потръпнаха. — Надявам се, че мистър Фитсимънс няма да съжалява за загубата на панделките. Особено след като ги е купил за друга дама…
	— Ами, ами! — възрази възбудено Кони Брейди. — Първо, тя изобщо не е лейди, както каза Лонгакрес, и второ, мистър Фитсимънс се закле, че няма да даде и пени повече за малката уличница. — Юнгата Кони Брейди, който повтаряше дословно всичко, което беше чул от моряците, този път осъзна дързостта си и пламна от срам. Гласът му прозвуча несигурно: — Освен това тя сигурно има цяло сандъче с панделки.
	— Моля те да предадеш на мистър Фитсимънс най-сърдечната ми благодарност за тази жертва — усмихна се Реа и се направи, че не е чула забележката му.
	— Разбира се, ще го направя, милейди — обеща усърдно Кони, зарадван, че не я е обидил. — Сега обаче трябва да бягам при мистър Кърби, който сигурно вече кипи от гняв. Освен това ме е страх, че някой ще ме изпревари и ще оближе тенджерата. Мистър Кърби ми я обеща, но когато става въпрос за пудинг от портокали и ябълки, всичко може да се очаква. — Кони изкриви лице. Как можа да забрави камбуза и очакващата го тенджера от пудинга!
	— Хайде, побързай, Кони — засмя се Реа и виолетовите й очи грейнаха от радост. — Много ти благодаря за всичко. Ти си ми много скъп.
	Кони съвсем се смути, но очите му заблестяха. Никой не му беше казвал толкова хубаво нещо.
	— За всички ни беше удоволствие, милейди — промърмори едва чуто той, после се обърна и изскочи от малката каюта с такава бързина, че краката му сякаш не се докосваха до пода.
	— О, Ямайка, виж какво ми подариха — въздъхна щастливо Реа и отново помилва меката кожа на новата си пола. После грабна една зелена панделка и я уви около шията на големия котарак, но тя изобщо не подхождаше на високомерната му физиономия. — Много съжалявам, миличък — засмя се девойката и я издърпа — Аз ще си я сложа.
	Реа беше безкрайно щастлива от подаръка на екипажа. Дано само й станеше, защото Хюстън Кърби не й беше взела мярка. Реа не беше сигурна кой щеше да се разочарова повече — тя или моряците, — ако не можеше да се появи на палубата в новия си тоалет. Без да пророни дори сълза, тя се освободи от зелената кадифена пола и жакета, които носеше вече месеци. Развърза с треперещи пръсти панделките на фустата си и я пусна на пода. Тук, в тропиците, нямаше нужда от нея. Изправи се само по долна риза и корсет от мек лен, грабна новата пола и я облече. На талията и ставаше съвсем точно. Полата беше много по-тясна, отколкото беше свикната, но лекият, мек материал й позволяваше свобода на движение, непозната досега. Имаше чувството, че е облякла някой от панталоните, от частите, на които беше съшита полата й. Краищата й бяха наистина неравни, отзад висяха до петите, но пък отпред стигаха едва до средата на прасеца. Вероятно Хюстън Кърби не разполагаше с достатъчно кожа.
	Реа приглади меката блуза, после я нахлузи презглава и пъхна ръце в късите буфан ръкави с широка дантела. Нагласи корсета и изгледа ужасено дълбокото деколте, което разкриваше меката закръгленост на гърдите й. Канфийлд щеше да се ядоса, може би дори щеше да припадне. Реа помнеше отлично колко много държеше камериерката й на правилата на приличието.
	Дребният стюард наистина имаше остро око, защото и блузата й стоеше чудесно. Талията се стягаше с колан от сплетени кожени върви, подбрани да подхождат по цвят на панделките за косата. Стегната с колана, блузата изглеждаше чудесно.
	Реа се завъртя весело и се почувства като съвсем друг човек. Когато спря да танцува, реши, че за новия тоалет трябва да измисли и нова прическа. Със сериозно изражение извади ръчното огледалце, което Алистър Марлоу беше имал добрината да й остави. Погледна се в огледалото и се уплаши. Едва сега осъзна, че Канфийлд щеше да получи удар, ако можеше да види златистия оттенък, който беше придобил толкова скъпоценният блед тен на любимката й. Канфийлд винаги я заплашваше със сок от краставици и лимони, когато я видеше да се измъква навън без шапка и ръкавици. Сега обаче Реа си пожела старата камериерка да е до нея, за да й помага. С удоволствие щеше да понесе дори безкрайното й бъбрене.
	Реа разплете дебелата си плитка, взе още една скъпоценна вещ, четката за коса, измъкната незнайно откъде от добрия Хюстън Кърби, и започна да четка косата си. Огледа се критично в огледалото и се опита да си представи какво би направила Канфийлд, за да укроти тази буйна грива. Раздели косата си на кичури, изплете шест плитки, вплитайки в тях разноцветните панделки и ги завърза над ушите, така че се образуваха златни пръстени, които легнаха меко върху голите рамене.
	Реа много хареса творението си, макар че всеки лондонски фризьор би го сметнал за твърде нецивилизовано. Тъкмо беше напъхала краката си в сандалите и затягаше ремъците около обутите си в копринени чорапи крака, когато корабната камбана възвести смяната на вахтата и призова за вечеря в капитанската каюта.
	Реа пое дълбоко въздух и излезе от кабината си. Първото й появяване в новите дрехи я правеше нервна — странно чувство за човек, свикнал да се преоблича по няколко пъти на ден. До днес никога не се беше замисляла за вида си, а сега почти се боеше от мига, когато светлосивите очи на капитана щяха да я измерят със смущаваща острота.
	Окуражена от мисълта, че вече има обяснение за чувствата си към капитана на „Морския дракон“, тя си каза, че ще се справи с всяко предизвикателство. Ала сърцето й изневери — когато наближи вратата на капитанската каюта и чу тих смях и звънтене на чаши, то заби като лудо. Реа преглътна и почука съвсем тихо. Много й се искаше да се обърне и да си тръгне. След един безкрайно дълъг миг се чуха стъпки, вратата се отвори и младият Алистър Марлоу се вцепени от изненада.
	— Лейди Реа — прошепна той, когато си възвърна дар слово, ала беше безсилен да опише зашеметяващото преобразяване на момичето, с което само преди два часа беше седял на палубата.
	— Мистър Марлоу — отвърна развеселено Реа, — мога ли да вляза и да се присъединя към компанията, сър?
	Алистър Марлоу се изчерви до корените на косата си и бързо отстъпи настрана, за да пропусне неземното видение. После затвори вратата и се обърна, за да види как капитанът ще реагира на гостенката си.
	Данте беше облечен в гълъбовосив платнен костюм със златни копчета, жилетка от брокат, сиви копринени чорапи и обувки със златни токи. Тази вечер изглеждаше съвсем като един от отегчените млади аристократи, които водеха светски разговор в някой салон, преди да седнат на масата. Кестенявите му къдрици, обичайно разрошени от вятъра, бяха сресани назад и вързани на тила с черна кадифена панделка. Той отпи глътка вино от сребърната си чаша и всички присъстващи можаха да видят колко фина е дантелата на маншета му и как се дипли около силната му китка. Реа хвърли бърз поглед към блузата си, защото едва сега осъзна откъде е взет материалът за нея. Как ли беше реагирал капитанът при загубата на една от ризите си?
	Данте Лейтън забеляза, че Соумс Фитсимънс внезапно е престанал да следи разговора и се е ухилил до ушите. Проследи погледа му и замръзна на мястото си. Не беше очаквал тази гледка.
	— О! — прошепна почтително Соумс Фитсимънс, извъртя очи към тавана и скръсти ръце като за молитва. — Вярно било. Знаех си аз, че един ден молитвите ми ще бъдат чути.
	— Кое е вярно? — попита любопитно Алистър Марлоу, зает да наблюдава лицата на мъжете.
	— Че има нереиди. Честно казано, историята за морските нимфи винаги ми е харесвала, но нямах представа каква смъртоносна магия излъчват тази същества. Сърцето ми направи огромен скок при вида ви, милейди — заяви тържествено Соумс, притисна ръка до гърдите си, прекоси кабината и се поклони дълбоко пред нея, преди да поднесе ръката й към устните си.
	Когато се изправи, откри пъстрите панделки в косата й и шумно въздъхна.
	— Вие сте истинска лейди, мила, щом се възползвахте от подаръка на един беден ирландец. Само да можех да изразя с думи какво чувства един мъж, когато види, че носят панделките му, то е…
	— Абсолютно сигурно е, че ще се опитате да й обясните, мистър Фитсимънс — отбеляза Алистър и имитацията на красноречивия ирландец беше изключително сполучлива. Целта на упражнението обаче беше да спре потока на речта му, преди и без това изчервилата се лейди Реа Клер да се обърка напълно.
	— Сърцето ми се стопли, да — продължи невъзмутимо Соумс Фитсимънс и черните му очи засвяткаха от удоволствие. Още по-силно вълнение го обзе, когато видя едно специално парче кожа точно върху бедрото на младата лейди. — О, това вече е прекалено много, дори за моята ирландска душа. Да знам, че парче от любимия ми панталон докосва една толкова красива и мека кожа като вашата, милейди.
	— Май ще бъде най-добре да се качите на палубата и да вземете малко чист въздух, мистър Фитсимънс — предложи спокойно Данте Лейтън и пристъпи напред, без да сваля очи от Реа. — Вероятно сте пил повече вино, отколкото обикновено, и то ви се е качило в главата.
	— О, капитане, вие сте много твърд мъж. Не разбирате ли, че при вида на тази красавица келтската ми кръв просто закипя? Затова и си позволих да се изкажа — отговори непоправимият ирландец и изгледа с тъга парчето кожа. — Освен това мисля — прибави без разкаяние той, — че познавам дантелата, която краси деколтето на младата дама, и съм почти уверен, че вие също се отдавате на мечтания, капитане.
	— Мисля, че е най-добре да предложите чаша мадейра на лейди Реа Клер — намеси се Алистър. Необмислените думи на ирландеца бяха като надвиснал меч над главата му. Какъв лош късмет, каза си недоволно Алистър, защото на борда нямаше друг моряк, толкова предан на капитана си като Соумс Фитсимънс Този път обаче беше отишъл твърде далеч. Обичайно капитанът отговаряше на остротите му по същия начин — разбира се, приятелски, тъй като всеки се възхищаваше на другия.
	Соумс Фитсимънс веднага усети растящото недоволство на Данте Лейтън и мъдро се оттегли настрана, за да налее мадейра за младата лейди. Умните му очи не се отделяха от лицето на капитана. Всеки на борда знаеше, че Данте Лейтън има трудности с младата дама. Хюстън Кърби не беше единственият, който предполагаше, че между двамата има повече, отколкото се вижда на пръв поглед, и някои от моряците вече се обзалагаха колко време ще мине, докато капитанът я прелъсти.
	Точно там беше проблемът, и то не само за Данте Лейтън и лейди Реа Клер, но и за целия екипаж: бяха се казали много лоши думи, беше се стигнало дори до сбиване, докато се водеше разговор за честта на младата лейди. Все пак тя не беше проститутка или дама със съмнителна слава в обществото.
	Положението наистина беше трудно, защото екипажът гореше от желание капитанът да се обвърже по-тясно с младата лейди. Ала всички се тревожеха за обстоятелствата, при които можеше да се осъществи едно такова свързване. Според моряците капитанът не можеше да си намери по-добра съпруга, а младата дама — по-великолепен съпруг. Да, щеше да бъде прекрасно да разлюлеят сватбените камбани, но тъй като Антигуа вече се виждаше, а лейди Реа Клер гореше от желание да се върне в Англия и капитанът се разхождаше като тигър в клетка, не беше много ясно какво ще стане. Ако наистина искаше да я направи своя жена, капитанът не биваше да губи повече време. Всички виждаха как я гледаше, следователно изпитваше нещо към нея. При тази мисъл Соумс Фитсимънс въздъхна, отчасти от завист, отчасти от тревога.
	— Честно казано, мистър Фитсимънс, тъкмо си мислех какъв добър вкус има лейди Реа — рече небрежно Данте Лейтън.
	— Така е, капитане — съгласи се ухилено първият подофицер и поднесе мадейрата на Реа. Слава Богу, капитанът беше подминал с мълчание недискретността му.
	— Благодаря ви за панделките, мистър Фитсимънс. Кони ми разказа, че сте настояли да ми ги подарите — заговори съвсем сериозно Реа, сякаш беше получила скъпоценен дар. — Не знам как да благодаря на вас и на целия екипаж за този тоалет. Много мило от ваша страна, а и, както ми разказа Кони, било е голяма жертва. Никога няма да забравя щедростта ви — прошепна трогнато тя и помилва меката кожена пола. Соумс Фитсимънс и Алистър засияха от радост.
	— Момчето говори твърде много — промълви благоразумно Алистър.
	— Аз обаче твърдя, че все пак не е казал достатъчно — намеси се с усмивка Данте и острите му очи обходиха прелестната фигура на младата дама. Едно чисто ново канелено парче кожа се увиваше меко около хълбока и — Аз май съм единственият човек на борда на този кораб, който не е знаел нищо за това похвално начинание. Това ми изглежда твърде необикновено, след като очевадно съм допринесъл немалко за създаването на този тоалет.
	— Е, това е привилегията на капитана и ние всички сме позеленели от завист — призна с намигване Соумс Фитсимънс, като видя как Данте протегна ръка и докосна дантелата на късия ръкав.
	— Без съмнение, Хюстън Кърби е изиграл решаваща роля — предположи с усмивка капитанът. Той познаваше добре стюарда си и беше сигурен, че нищо на борда на „Морския дракон“ не се извършва без негово знание.
	Сякаш беше стоял зад вратата в очакване да чуе името си, Хюстън Кърби влезе в капитанската каюта. Тежката табла едва се крепеше на ръцете му. Кони Брейди го следваше по петите, устремил поглед в голямата купа, която носеше с грижовността на дете. Затова не успя да види как при вида на лейди Реа дребният стюард внезапно спря и се ухили с цялото си лице. Кони се удари с такава сила в гърба на Кърби, че супникът едва не се изля върху гърба на стюарда. Данте Лейтън успя да го улови в последния момент и го задържа, преди да падне на пода.
	Хюстън Кърби и без това имаше достатъчно трудности с голямата табла, така че не се засегна от несръчността на Кони. За съжаление нищо не беше в състояние да спре езика му, когато ядно изсъска през рамо:
	— Мастър Брейди! Какво, по дяволите, си въобразяваш? Нямаш ли очи на главата си, та не виждаш, че спрях?
	— По-скоро вашите очи бяха тези, които не гледаха право напред, Кърби — отбеляза Данте и внимателно постави супника на масата. — Няма нищо, Кони — усмихна се той, за да успокои уплашеното момче.
	— Може и да сте прав, капитане — призна Кърби и намигна на Кони, защото не беше в характера му да отправя несправедливи обвинения. Погледът му отново се устреми към Реа и лицето му грейна като пълна луна, докато оглеждаше резултата от усилията си.
	— Гледайте я, колкото си искате — засмя се Данте и нос от ръцете му люлеещата се табла. — Както разбрах, именно вие сте отговорен за преобразяването на нашата гостенка.
	— Много ви благодаря, Кърби — усмихна се Реа, втурна се към смутения стюард и сърдечно го прегърна. — Наистина не биваше да си правите толкова труд.
	— Но това беше нищо, милейди — проговори задавено Хюстън Кърби, забравил дългите нощи, когато седеше и шиеше на трепкащата светлина на една-единствена свещ, и още по-дългите дни на палубата с конец и игла.
	— Вижте как добре ми стои — засмя се Реа и се завърти пред него, за да му даде възможност да се възхити на майсторството си. — Но как, за Бога, го направихте, без да ми вземете мярка? — попита с уважение тя.
	— Да, Кърби, моля ви, разкрийте тайната си — присъедини се към нея Данте и погледът му се спря върху меката закръгленост на гърдите й, едва прикрита от деколтето.
	— Няма никаква тайна, милорд — отвърна Кърби, без да се поддава на предизвикателството. — Взех мярка, когато почиствах дрехите на лейди Реа Клер. Не беше трудно, просто трябваше малко да побързам, за да го ушия, преди да стигнем в Антигуа. Исках да ви видя в тях, преди да напуснете „Морския дракон“ — завърши Кърби с многозначителен поглед към капитана.
	— О, да, удоволствието да ви направим услуга обезщети стократно загубата на един панталон, милейди — намеси се Соумс Фитсимънс и вдигна чашата си. — Пия за скорошното ви завръщане в Англия, лейди Реа Клер — прибави с тъжен поглед той. — Макар че ще усещаме болезнено липсата ви, когато напуснем Антигуа.
	Алистър също се присъедини към тоста, макар да знаеше какво е мнението на капитана по този въпрос.
	— И аз ви желая сигурно пътуване към дома, лейди Реа — промърмори Данте и изпи на един дъх чашата си.
	Когато Реа вдигна чашата си, погледите им се срещнаха и тя осъзна, че капитанът не беше назовал времето на отпътуването й. Реа отпи голяма глътка мадейра. Не харесваше вкуса, но алкохолът й вдъхваше кураж да не отбягва синьо-сивия поглед на мъжа. Изпълнена с убеждението, че ще може да му устои, тя си позволи лека усмивка и дръзко отговори на погледа му. Данте никога не беше виждал този израз в очите й и остана възхитен от него. Вдигна мълчаливо напълнената си чаша срещу нея, сякаш бе приел предизвикателството.
	Кърби, който беше забелязал размяната на погледи, изпрати Кони Брейди в камбуза да донесе месото. Най-умното беше да им намери някакво занимание за следващите часове и най-доброто за тази цел беше готварското му изкуство. Може би тревогите му бяха ненужни, защото какво толкова можеше да се случи по време на една вечеря, на която присъстваха още двама души? За щастие на душевния му мир, той нямаше представа в какво опасно настроение се намира лейди Реа Клер и щеше да бъде ужасен, ако беше разбрал какво замисля тя. Дори човек, който познаваше съвсем бегло Данте Лейтън, не би се опитал да го примами в капан или да го подиграе.
	Ала така, както стояха нещата, Алистър Марлоу и Соумс Фитсимънс скоро осъзнаха, че са принудителни участници в игра, чиито правила не познават. През повечето време Алистър мълчеше смутено и наблюдаваше как Реа флиртува със Соумс. Имаше усещането, че е безпомощен зрител на жестоко състезание. Напрежението на масата беше съвсем ясно доловимо. Данте Лейтън обаче познаваше съвсем точно правилата на играта и дори измисляше свои собствени. Алистър следеше с нарастваща паника как капитанът непрекъснато пълни чашата на младата лейди.
	Той не беше сигурен, че девойката е прозряла хитростта на Данте Лейтън, защото цялото й внимание беше съсредоточено върху разказа на Соумс Фитсимънс за джуджето, което срещнал веднъж. Тя познаваше келтските легенди и поиска да узнае дали дребното старче го е отвело при скритото си богатство.
	— О, разбира се, момичето ми — отговори гордо ирландецът. Галската гальовна думичка излезе без усилия от устните му. Искрящият поглед не се откъсваше от меките виолетови очи. — Нали тази вечер седя редом с най-голямото съкровище в света, без да изключвам Иърин, ирландската красавица. Нейните плитки са по-златни от всеки пълен с дублони сандък — завърши тихо той. Реа сведе глава настрани, за да го разбере по-добре, и една от украсените с панделки плитки докосна леко бузата му. През цялото време обаче очите й бяха втренчени в гордата фигура на капитана, който седеше мълчаливо насреща й.
	Със скована усмивка на чувствените си устни, Данте Лейтън наблюдаваше златната красавица насреща си и Алистър не се изненада особено, когато видя как пръстите на капитана стискат с все сита крехката кристална чаша.
	— О, сандък с дублони — повтори Реа и подпря брадичката си с ръка. — Това звучи много вълнуващо, не намирате ли и вие, Алистър? — Огромните виолетови очи му се усмихнаха предизвикателно. Алистър се почувства още по-неудобно под ревнивия поглед на капитана.
	— Може да се каже и така, но едно такова съкровище трябва първо да бъде открито — отвърна спокойно той, разумен и практичен както винаги. — А това се случва рядко, както всички знаем — продължи той и се зарадва, че има готов отговор на неудобната й забележка. Все още не беше разбрал каква игра играе лейди Реа.
	— Налага се да ви възразя, Алистър — отговори сладко Реа. — Имам един роднина, който е потопил испански галеон и е прибрал златото, намерено на борда. — Тя пое дълбоко въздух и се огледа с искрящи очи. — Виждала съм и една друга карта на потънало съкровище, знам дори точното разположение на кръстчето, което отбелязва местонахождението му. Всеки, който я намери, ще бъде отведен до сандък, пълен със злато и скъпоценности…
	— Велики Боже! — прекъсна я Алистър, защото ръката му беше закачила една от чашите с вино и съдържанието й се изля на масата. Викът му беше толкова неочакван, че всички скочиха на крака. — Много съжалявам. Понякога съм малко недодялан — извини се учтиво той и хвърли бърз поглед към капитана си, докато напразно се опитваше да попие виното със салфетката си. — Надявам се, че не съм ви опръскал, лейди Реа — промълви загрижено той и направи място на мърморещия Кърби, макар че стюардът едва се движеше. Беше се вцепенил като статуя на пода, когато чу тихия глас на лейди Реа да разкрива грижливо укриваната тайна.
	— Не, не, разбира се, че не — отговори с усмивка Реа, без да подозира какво всъщност е причинила с бъбривостта си.
	— Ако бях направил петно на полата ви, екипажът сигурно щеше да ме обеси. Трябваше първо да им дам възможност да ви разгледат — пошегува се Алистър, повярвал, че е успял да предотврати опасността. Толкова по-голям беше ужасът му, когато в стаята отекна мутиращият момчешки глас на Кони Брейди.
	— И ние имахме карта на съкровище, лейди Реа — оповести гордо юнгата. — Капитанът я спечели на карти в Сейнт Еустатиус. Даже отидохме да потърсим потъналия кораб, но намерихме само някаква холандска развалина.
	— А щеше да бъде хубаво ако ние, двамата ирландци, се бяхме сдобили с малко злато, а, Кони? — промърмори с горчива усмивка Соумс Фитсимънс. Разочарованието от безрезултатното плаване не преставаше да го мъчи. То бе разрушило с един замах надеждите му за собствен кораб.
	— Какво всъщност стана с картата, капитане? — попита Кони. — Иска ми се да можехме да я покажем на лейди Реа. Беше много красива, нищо, че нямаше никаква стойност. Имаше нарисувани птици, миди и кораб с…
	— … с изрисувани платна, издути на изток, а морето под кораба беше пълно с дракони — завърши изречението Реа и сама се учуди на добрата си памет. Разтърси глава, защото внезапно и се зави свят. Изведнъж й се стори, че съществуват две карти, не една. Ами да, онази, която беше споменала преди малко, не беше тази, за която говореше Кони. Първата карта имаше нещо общо с дядо й Руайсърт Макденъвел, с майка й и вуйчо Ричард, но те не бяха скрили картата в бутилка. Мислите й съвсем се объркаха. Изведнъж пое шумно въздух и ръката й замръзна насред жеста. Беше се сетила, че не бива да казва нито думичка за втората карта. Преглътна страхливо, когато срещна погледа на капитана и без усилие отгатна мислите му. Той беше сигурен, че тя го предизвиква нарочно! Не е прав, каза си отчаяно Реа, за всичко е виновно виното, което пих на вечеря. Вече не беше способна да мисли ясно. А сега, когато погледна Данте в очите, в главата й се въртеше само едно: колко приятни бяха твърдите му устни върху нейните, колко ситни и неумолими бяха коравите му ръце. Това е лудост, каза си с нарастваща паника тя и отмести очи от лицето му. Великолепната махагонова облицовка, широките прозорци към кърмата, големият моряшки сандък в ъгъла, шкафът с грижливо навити карти, витрината с бутилките, писалището с разтворения корабен дневник, накрая леглото, където бе лежала в прегръдките му, се изнизаха като калейдоскоп пред очите й.
	Макар че всеки ден се хранеше тук, досега тя бе избягвала да поглежда към ъгъла с леглото.
	Знаеше, че Данте е забелязал старанията й да забрави онази вечер и че се забавлява от това. На няколко пъти го беше улавяла да поглежда нарочно към леглото и на лицето му да се изписва странна усмивка. До днешната вечер тя бе успяла да се отбранява успешно срещу обезпокояващата мисъл, но днес съпротивата й беше отслабена от виното и от собствената й дързост. Защо си беше въобразила, че е заровила много дълбоко чувствата си към него? Ето че те нахлуваха в сърцето й като мощен призив и караха тялото й да тръпне от желание.
	Не, тя не беше очаквала такъв завършек на вечерята и тази мисъл я натъжи още повече. Когато си представи ръцете му върху голата си плът, тя пламна от свян, а споменът за устните му върху пламналите й гърди беше още по-засрамващ. Преживя още веднъж странната изненада, която беше изпитала при събуждането си, мекия поглед на сивите му очи.
	Тази вечер тя беше пожелала да му докаже, че той няма власт над нея, че могъщото му тяло не е в състояние да я развълнува, че Алистър Марлоу и Соумс Фитсимънс са не по-малко достойни за възхищение от него. За нея беше истински шок, когато установи, че Данте Лейтън не се поддава на уловките й. Той отхвърляше без усилия опитите й да го въвлече в разговора, наблюдаваше я мълчаливо, вслушваше се в думите й и чакаше, макар че тя нямаше представа какво всъщност чака. Реа разбираше, че се е държала безсрамно и си е играла с огъня, вярвайки, че няма да се изгори, макар че инстинктът я предупреждаваше да стои по-далеч от тази опасност. Тя беше предизвикала Данте Лейтън, дразнеше го, подиграваше му се, правеше го смешен в очите на другите, а накрая се опита дори да го прелъсти с премрежения си виолетов поглед. Ако знаеше колко добре се е справила, Реа щеше да се ужаси още повече, защото погледите й бяха омагьосали страшния капитан и само бяха затвърдили решението му да я притежава.
	Да, тази малка лейди не бе успяла да го заблуди. Тя не беше достоен противник за Данте Лейтън и никога нямаше да бъде. Краткият й излет в изкуството на прелъстяването му бе доказал, че има твърде мек характер, че не може да излезе от собствената си кожа. И въпреки всичко, което беше преживяла след отвличането си, тя си беше останала замайващо красивата лейди Реа Клер, великодушна и добра по дух и сърце. Това беше същността й, тази вродена мекота беше водещата сила на живота й. Реа Клер беше като златните си коси — поддаваше се на влияние, но притежаваше своя вътрешна сила, която никога нямаше да й позволи да подчини на чуждата власт или да й се поддаде. Именно това качество беше спасило живота й. А Данте Лейтън отдавна живееше живот, в който нямаше място за милост и великодушие.
	Когато Реа Клер, все още твърдо убедена, че е в състояние да управлява съдбата си с малките си ръце, срещна погледа на капитан Лейтън, тя дори не заподозря, че бъдещето й е решено.
	— О-о-о! Откъде, по дяволите, знаете как изглежда картата, лейди Реа? — попита смаяно Кони.
	— Защото всички карти на потънали съкровища изглеждат еднакво — побърза да обясни Алистър. Като видя обърканото, пламтящо от смущение лице на младата дама, усмивката му угасна.
	— Мисля, че картата все още се мотае някъде из каютата ми — подкрепи го спокойно Данте. — Сигурно съм я показвал на лейди Реа, но… — Той спря за миг, когато забеляза, че сътрапезницата им с мъка сдържа прозевките си. Очите й вече се затваряха. — Тъй като лейди Реа изглежда уморена, предлагам да отложим интересния разговор за утре. Какво ще кажете? — попита учтиво той, скочи от мястото си и й подаде ръка. Реа нямаше друг избор, освен да приеме помощта му. — Ще ви придружа до кабината ви. Вече е късно. — Гласът му прозвуча заплашително.
	— Моля за извинение, господа, но както изглежда, аз наистина не мога да държа очите си отворени. Вечерта беше прекрасна, а яденето чудесно приготвено. Благодаря ви, мистър Кърби — усмихна се учтиво Реа. — Мисис Пийчъм нямаше да се справи по-добре. Желая ви лека нощ, джентълмени — завърши тя и колебливо сложи ръката си върху лакътя на Данте. Макар че докосването беше съвсем леко, тя усети под връхчетата на пръстите си коравите му мускули. Данте сложи ръка върху нейната и я задържа.
	Алистър Марлоу и Соумс Фитсимънс си наляха по чаша бренди и се разположиха удобно на столовете си, решени да дочакат връщането на капитана. Кони и Хюстън Кърби събраха съдовете и изчезнаха в кухнята. Реа имаше чувството, че късият коридор е безкраен и прекалено тих. Когато наближиха вратата, натискът върху ръката й се усили.
	— Лека нощ, капитан Лейтън — промърмори тихо тя и погледна плахо в сивите му очи. Не беше подготвена за пламтящия в зениците им огън.
	— За теб и мен нощта би могла едва сега да започне, мила моя — прошепна той, улови я за рамото, блъсна вратата и Реа нямаше друг избор, освен да влезе вътре, за да не бъде притисната до широките му гърди.
	Тя спря на прага с надеждата да му попречи да влезе, но той я побутна настрана, пристъпи напред, затвори вратата и се облегна на нея. После скръсти ръце и я загледа развеселено.
	— Играта още не е спечелена, Реа Клер — заяви твърдо Данте и името й прозвуча в устата му като милувка.
	— Каква игра? — попита невинно Реа. Не искаше да признае, че си е позволила да го предизвика. Виното беше замъглило съзнанието й и острият език й изневеряваше.
	— Говоря за представлението, което ни разиграваше цяла вечер, моя сладка малка лъжкиньо. Соумс Фитсимънс се включи с удоволствие, макар да не подозираше, че е само средство към целта. Боя се, че Алистър още трепери от нерви. През цялото време се страхуваше от следващите ти думи. Той е твърде честен, за да го измъчваш с подобни трикове, мила моя. Но ти изобщо не се замисли за това, нали, беше твърде заета да ме прелъстиш с чара си — обясни тихо Данте и погледът на сивите му очи я обходи от короната златни плитки чак до малките крачета в кожени сандали. Копринените чорапи създаваха странен контраст с кожените ремъци и изваяните глезени.
	Погледът му спря върху потръпващите й устни и му напомни за вкуса им. Когато погледна дълбоко във виолетовите очи, той откри там скрития порив на страстта й, недостъпна за ухажвалите я досега мъже — Данте беше готов да се закълне в това. Тя беше полужена, полудете и тайната на мъжкото тяло я правеше недоверчива към докосването му. Данте разбра, че трябва да сдържа нетърпението си, ако иска да изтръгне от тялото й страстната реакция, за която копнееше.
	— Боя се, че се лъжете, капитане — отговори Реа и гласът й потрепери от обърканите чувства, които бяха нахлули като буря в сърцето й. Тя беше толкова близо до него, че усещаше топлината на тялото му и виждаше пулса, който лудо биеше на врата му.
	— Не, мила, ти се лъжеш, като си въобразяваш, че си спечелила играта, която започна толкова необмислено. Ти ме предизвика и сега съм тук, за да поискам печалбата си — промърмори Данте и ръцете му се сключиха около тясната й талия.
	— Пуснете ме, капитане — прошепна Реа, но дъхът спря в гърлото й.
	— О, не, сладката ми — отговори мъжът и притисна треперещото й тяло до мускулестите си гърди. — Днес ми каза, че ще сториш всичко, за да откупиш свободата си. Сега имаш шанса да докажеш, че ще удържиш на думата си — думата на една Доминик. Ще го направиш ли? — попита едва чуто той и улови брадичката й, за да я погледне в очите.
	Усетил паренето в слабините си, той впи поглед в лицето й. Страните й имаха цвета на източни рози, очите й бяха сини като сладко ухаещи виолетки. Без да осъзнава какво прави, Данте вдигна ръка и нежно докосна една от златните плитки, стегната със смарагдовозелена панделка.
	— Ти си истинско райско цвете — прошепна той и погледът му омекна.
	Реа го забеляза и се възползва от случая.
	— Пуснете ме, капитане, моля ви — прошепна тя. Беше готова да повярва, че е спечелила, когато мъжът пусна плитката, но в следващия миг той я привлече властно към себе си и я притисна с все сила.
	— Не — проговори бавно и отмерено той. — Ти се справи добре тази вечер. Искам те и ще те взема — заключи тихо той и думите му не оставиха и капка съмнение в решителността му. Макар че очите й бяха пълни със страх, усмивката му остана жестока. — О, сладка моя Реа, твоите виолетови очи са в състояние да размекнат сърцето на всеки мъж, но аз съм сляп за нямата им молба — пошепна дрезгаво той, без да се трогва от болката в дълбините им.
	— Знаеш ли как ме измъчи тази вечер? — попита горчиво той и гласът му пресекваше от гняв. — Ти флиртуваше със Соумс Фитсимънс и се обръщаше към мен като към някой тлъст евнух, който може само да наблюдава безпомощно игричките ти. Беше много жестоко, знаеш ли, когато се навеждаше към ирландеца и откриваше изваяните си гърди, когато златните ти плитки милваха бузата му, а усмивката ти беше толкова съблазнителна. И двамата знаехте, че това не означава нищо и че не той е мъжът, способен да събуди страстта ти. Той те гледаше в очите и искаше да те има. Жадуваше за меката ти уста, но ти си само моя, Реа. Аз ще бъда мъжът, който ще вземе онова, което предлагаш с такава изкусителна невинност. А ти ми го предложи, нали, мила моя? — напомни й той и топлият му дъх опари бузата й.
	Данте усети треперенето й, напразните й опити да се изтръгне от парещата му прегръдка.
	— Няма смисъл да се бориш, Реа. Сладко мое райско цвете, ти също желаеш да целувам устните ти, да ги разделя и да ги вкуся. Искаш да те любя, знам. Да милвам копринената ти кожа. Изпълнените ти с копнеж очи ми го казваха през цялата вечер. Може би не ме желаеш толкова, колкото аз теб, но само защото не знаеш какво удоволствие те очаква. Щом веднъж го изпиташ, ще копнееш ден и нощ за милувките на ръцете и устните ми. Само аз ще бъда способен да угася огъня, който бушува дълбоко в теб — обеща той, но думите му прозвучаха повече като проклятие, отколкото като обещание да я дари с удоволствията на любовта.
	— Не — прошепна Реа и още когато устните й оформиха думата, осъзна, че тя е лъжа.
	Данте също го знаеше и рече грубо:
	— Не ме лъжи. — После притисна устата си върху нейната, раздели устните й и езикът му се втурна да изследва дълбините им. Силната му прегръдка не й позволяваше да се отдръпне, а тя и не искаше да бяга.
	Никой не знаеше колко време мина, докато устните му бавно и колебливо се отделиха от нейните. Реа се опита да поеме въздух, каютата се завъртя пред очите й, но преди да е успяла, устата му отново се сведе върху нейната. Целувките му ставаха все по-настойчиви, все по-изискващи, ръката му се плъзна по мекото й задниче и я притисна към набъбналата му мъжественост. Реа не беше в състояние да се помръдне. Все пак тя направи отчаян опит да се отдръпне, но Данте не и позволи да му избяга.
	Той я целуваше отново и отново и дъхът му се ускоряваше. Господи, тази жена беше толкова сладка! Искаше му се да я изпие до капчица. Толкова крехка и едновременно с това толкова женствена. Тя беше в ръцете му и възбудените му сетива се опиваха от аромата й. Страстта му се разгаряше, съзнанието му беше пълно със спомена за първата им прегръдка, когато пак беше вдъхвал тази чудна смесица от море и сандалово дърво.
	Реа усети ръцете му върху тялото си, нежните му докосвания, които изследваха женствените му очертания. Полата се плъзна на пода и тя усети хладния полъх около голите си бедра. Ръцете му се вмъкнаха в деколтето на блузата, издърпаха го от раменете й чак до талията.
	Данте отстъпи назад. Бронзовото му лице й беше чуждо. Вдигна я внимателно и я отнесе на койката. Помилва голите й бедра, за да усети топлината им, но остана прав, ненаситен да я гледа.
	Реа стисна очи. Знаеше, че мъжът е още там, и отчаяно се опитваше да си поеме въздух. Чуваше само биенето на кръвта в ушите си.
	— Погледни ме, Реа — проговори настойчиво Данте и приседна до нея. Макар и нежно, докосването му опари крехкото й рамо.
	Реа отвори очи. Данте беше свалил жакета и жилетката и бе разхлабил вратовръзката си.
	— Позволи ми да те любя — проговори дрезгаво той и зарови лице в топлите й гърди. Устата му намери меките розови връхчета, езикът ги заблиза и Реа стреснато усети как зърната й се втвърдяват под милувката му.
	— Не — прошепна през сълзи тя. Напразно. Коравите му ръце обхванаха голото й задниче и го доближиха до устата му. През тънкия плат на панталоните тя усещаше мощно пулсиращия член, който се стремеше да я изпълни.
	— Целуни ме, сладка моя — прошепна Данте. — Целуни ме така. — Устата му се отвори и отново й отне дъха. Ръцете му се спуснаха надолу, описаха чувствени кръгове около хълбоците й и се прокраднаха към най-чувствителното, най-ранимото място на треперещата й плът. Данте знаеше, че днес трябва да я посвети в изкуство, което й беше непознато, че тялото й реагира, независимо от волята и Реа никога нямаше да забрави първите вълни на удоволствието, което се разливаше по тялото й, удоволствие, събудено от него. Но някъде дълбоко в себе си Данте знаеше, че не е почтено да се възползва от невинността й. Той притежаваше богат опит в общуването с жените и той му даваше възможност да я въведе във всепоглъщащите радости на плътта, да й даде удовлетворението, което завинаги щеше да промени живота й. Така щеше да промени и представата й за него — той беше първият й любовник и това щеше да го направи нещо съвсем особено за нея, да му даде власт и влияние, недостъпни за всеки друг мъж. Данте побърза да прогони тези неприятни мисли, защото изведнъж усети как устата й търси неговата и езикът й се плъзга между отворените му устни. Сега вече знаеше, че е успял да събуди страстта й.
	Реа усети силните тръпки, които го разтърсиха, когато ръцете й плахо се плъзнаха по гърба му, а после помилваха и къдравите косъмчета на гърдите му. Тя усети за първи път, че жената също има власт над мъжа. Фактът, че простото докосване на устните й беше предизвикало такава силна реакция, й даде страшното усещане, че го е надвила.
	Тя не успя да се наслади докрай на това усещане за власт, защото устата на Данте завладя безмилостно нейната, а ръцете му започнаха да милват тялото й с дързостта на сигурен в себе си любовник, поощрен от поведението на любимата си.
	Внезапно твърдото му тяло се отдели от нейното и Реа чу глухо проклятие. Тя отвори очи и видя Данте застанал до койката, облян от трепкащата светлина на фенера, който висеше от тавана. По мускулестите му гърда блестяха капчици пот. Той претърсваше каютата с поглед и изражението му съвсем не изглеждаше благосклонно.
	Реа изпищя от страх, когато някой скочи на койката до нея. Надигна се и погледна в две блестящи смарагдовозелени очи.
	— Ямайка! — изръмжа Данте и хвърли зъл поглед към едрия котарак, който се беше свил на кълбо до рамото на приятелката си. Като забеляза, че цялото внимание е съсредоточено върху него, Ямайка замърка доволно.
	— Върви по дяволите — промърмори Данте и се улови за рамото, където ноктите на котарака бяха разкъсали кожата му. Когато отдръпна ръката си, усети, че по пръстите му се стича кръв. — Как е влязъл тук? — попита остро той.
	— Мисля, че изобщо не е излизал — отговори дрезгаво Реа и гласът й прозвуча странно в собствените й уши. — Беше тук, когато се преобличах за вечеря. Сигурно съм го забравила. Когато осъзна, че Ямайка я е спасил в последния момент, Реа едва не изпищя. Очите й не се откъсваха от едрия мъж до леглото, красивото му лице се разми в нахлулите сълзи. Този човек беше чужд и я плашеше. При мисълта за нежностите, които си разменяха само преди минута, в гърлото й се надигна вик. Тя беше готова да се отдаде на капитана на „Морския дракон“, на студенокръвния авантюрист, който беше равнодушен към всичко и към всички и се интересуваше само от задоволяването на животинската си похот.
	— Забравила си го, така ли? — попита гневно Данте и впи поглед в полуголата фигурка на леглото. Тя се беше свила на кълбо, ръцете й притискаха меката козина на котарака, стройните й бедра бяха здраво стиснати. Все пак позата, в която лежеше, му позволяваше да се наслади на прекрасно закръгленото й задниче, което го привличаше неудържимо с гладката си девствена кожа.
	Данте протегна ръка, за да прогони котарака от почетното му място до момичето, но Реа се отдръпна уплашено назад и погледът й срещна неговия във внезапен изблик на отвращение.
	— Не ме докосвайте! — изсъска тя с такава злоба, че не остави и съмнение за намерението си да впие ноктите си в плътта му.
	— Първият изблик на страст се оказа доста бегъл, мила моя — отбеляза тихо мъжът. Очите му искряха от гняв. — Е, може би си права, сладката ми, може би магията наистина е свършила. Поне засега — заключи предупредително той. Обърна се рязко и грабна от стола жакета и жилетката си. На вратата се обърна още веднъж и проговори с горчива усмивка: — Лека нощ, мое малко райско цвете. Оставям те да спиш спокойно.

	Алистър Марлоу най-после се отказа да чака завръщането на капитана в каютата му и реши да се прибере. Повече от половин час седеше в мълчание. Соумс Фитсимънс беше отишъл да играе карти в помещенията на екипажа. Погледът му на тръгване беше толкова алчен, сякаш вече броеше на ум печалбите си.
	Алистър огледа каютата, за да провери дали всичко е в ред, после отвори тихо вратата и излезе навън. По пътя си чу тих плач, идващ от каютата на лейди Реа, и спря разтревожено на мястото си. Вслуша се в приглушеното хълцане и тъкмо понечи да почука, когато плачът престана и иззад затворената врата не долиташе и най-малък шум. Алистър постоя още малко, без да знае какво да предприеме. Най-после реши, че не бива да досажда на дамата, особено ако и капитанът беше с нея. Ако нахлуеше без позволение вътре, всички присъстващи щяха да изпаднат в извънредно неприятно положение. И без това през цялата вечер се усещаше скрито напрежение, кипенето се засилваше все повече и Алистър не можеше да бъде сигурен дали капитанът не е получил покана да посети дамата в каютата й. Дните минаваха и младежът все по-ясно осъзнаваше, че ако лейди Реа не се махне от борда на „Морския дракон“, капитанът непременно ще се настани в кабината й, все едно с или без покана.
	Когато се изкачи на кърмата и вдъхна дълбоко топлия западноиндийски въздух, Алистър видя самотната фигура на Данте Лейтън, изправена до парапета. Жакетът му беше преметнат небрежно през рамо. Помощник-капитанът въздъхна облекчено, облегна се на релинга и се взря в безкрайното тъмносиньо небе, обсипано с искрящи звезди. Платата на „Морския дракон“ плющяха, мачтите скърцаха протяжно. Успокоеният Алистър не можеше да знае, че е видял един отчаян мъж.

	Останала сама в мрачната си кабина, Реа зарови обляното си в сълзи лице в хладните възглавници, задуши хълцането си и се постара да прогони мисълта за Данте Лейтън и допира до тялото му. Все още усещаше властните му ръце да парят по кожата й, да изследват женските и тайни, да проникват в места, за чиято чувствителност дори не подозираше.
	Реа опипа подутите си устни и тихо простена. Натискът на мъжката уста беше толкова безпощаден. Тя беше като упоена от целувките му, вкусът на устата му гореше върху устните и. Тя вдиша глава и скри зачервените си бузи в извивката на ръката си.
	Когато осъзна, че вече не принадлежи на самата себе си, потиснатостта й нарасна. По някакъв странен, почти мистичен начин, капитанът на „Морския дракон“ беше станал част от нея.
	Тя се изправи и блъсна Ямайка, който измяука укорно и скочи на масата. Котаракът помириса презрително изсъхналите бадемови сладки, обърна се и започна усърдно да се чисти. Реа развърза с треперещи пръсти връзките на корсета си, след доста усилия успя да се освободи от него и го пусна на мода. Накрая развърза кожените ремъци, изу сандалите и свали копринените си чорапи.
	Тя застана насред стаята, вдиша колебливо ръка и докосна колебливо малките си, нежно закръглени гърди. Ръцете й се спуснаха към талията, обхванаха хълбоците, сякаш за пръв път усещаха тялото й. Спря за миг, упоена от своята пробуждаща се женственост, после с въздишка се зае да разваля сложната си прическа. Златната коса се разпиля по гърба.
	Реа издърпа едно одеяло от койката и го уви около треперещото си тяло. Пъхна се между завивките и се сви на кълбо, потресена от бушуващите в тялото й усещания, които нямаше как да потисне.
	Данте Лейтън бе запалил дълбоко в нея ярка искра, точно както беше обещал. Той беше истински дявол, защото я дразнеше и мамеше, защото беше запалил изгарящ огън в кръвта й. Тя усещаше инстинктивно, че този огън щеше да я бележи завинаги, след като преживееше висшето удовлетворете. Сега, когато копнееше за докосването на устните и ръцете му, тя разбираше, че само Данте Лейтън е в състояние да утоли жаждата й.
	Когато нещо докосна рамото й, Реа се стресна до смърт — но това беше само Ямайка, който се сгуши до нея и замърка утешително. Реа потърка буза в меката му козина.
	— О, Ямайка, разбираш ли какво ми причини господарят ти? Защо се опитва да ме разруши? С какво съм го заслужила? — прошепна безпомощно тя. Не можеше да проумее как бе допуснала тялото й да пламне в огън под милувката на ръцете му.
	— Трябва да му избягам, Ямайка! — изхълца отчаяно девойката и притисна до себе си котарака. — За мен вече няма да има надежда, ако не успея да се освободя от него. Ако ме докосне още веднъж, ако ме целуне, аз съм загубена, Ямайка. Свършено е с всичко, което ми е скъпо. Той ще ме превърне в своя робиня — пошепна Реа, ужасена от мисълта, че ще се изгуби напълно в могъщата му прегръдка и че няма да може да живее без любовта му.
	Горещите сълзи на Реа Клер Доминик потекоха безпрепятствено по бузите й, но най-после умората я надви и тя отпусна глава на възглавницата. Мекото люлеене на „Морския дракон“ я приспа, но сънят беше само временно освобождаване от мъчителните съмнения и страшните прозрения.


>	Осма глава
E>
P>
	Е, Фортуна, лека нощ! Усмихни се
	още веднъж и завърти колелото си!
P$
@	Шекспир
E$

	Покритите със захарна тръстика хълмове на Антигуа се издигаха на зелени вълни от утринното море, когато „Морският дракон“ видя земя за първи път след напускането на Чарлзтаун. Опънал блестящо белите си платна, корабът се плъзгаше към пристанището на Сейнт Джонс. Лоцманът измери дълбочината, преди да навлязат в плитки води. Салютът, даден към форт Джеймс, който стърчеше самотно на издадения скален нос, обрасъл с буйна зеленина, получи съответния отговор и гордата бригантина хвърли котва в пясъчното дъно. Тукашният лоцман, който бе превел „Морския дракон“ през скалите до сигурното пристанище, се върна на брега и към новопристигналите веднага се отправиха лодките на местните жители.
	Заоблените хълмове, които затваряха пристанището, бяха осеяни с обработени поля, заградени с палми, които стигаха чак до далечните долини, засенчени от разкошни кедри и ракити. По склоновете се белееха каменните господарски къщи на големите плантации. Парещото западноиндийско слънце огряваше щедро тази богата земя, която събуждаше завистта на английските земевладелци в майката — родина. Цилиндричните мелници, построени насред полята със захарна тръстика, стърчаха като безучастни свидетели на това карибско богатство.
	Над смарагдовозелените хълмове на Антигуа се събираха бели облаци, носени от вечно неспокойния вятър. Лекият крайморски бриз развяваше палмовите листа и хвърляше шарена сянка над плажовете от фин бял пясък. Откъм кърмата на „Морския дракон“ тези плажове изглеждаха като копринени лунни сърпове, паднали от небето.
	За Реа Клер Доминик, която тъкмо се качваше на палубата — по нареждане на капитана беше останала в каютата си, докато чуждият лоцман си отиде, — тропическото великолепие с лазурното небе над зелените хълмове и ясносинята лагуна беше неземно видение. Никога преди това не беше наблюдавала толкова ярки, толкова многообразни цветове.
	— Да, гледката наистина е великолепна — отбеляза доволно Соумс Фитсимънс — Даже зелените хълмове на Ирландия не могат да се сравнят с нея, макар че никога не бих посмял да кажа това в присъствието на някой сънародник — обясни той с обичайната си широка усмивка и весело намигна на Реа. Не можеше да не му направи впечатление, че топлата усмивка на девойката днес беше малко измъчена, очите й бяха обкръжени с дълбоки лилави сенки. Очевидно не беше спала добре.
	— Прекрасна гледка — присъедини се и Алек Макдоналд, преди да се изкачи по стълбичката към кърмата. Бащинският му поглед не пропусна нито една подробност от кожената пола на спътницата им. Но като видя голите рамене и ръце, да не говорим за стройните пети и глезени, рунтавите му сламеноруси вежди се сключиха заплашително.
	— Май ще се наложи да си поговоря малко с мистър Кърби — промърмори сърдито той. Не му беше убягнало жадното внимание, с което Соумс се наслаждаваше на безупречния момински профил, и как погледът му постоянно се плъзгаше надолу — нещо недопустимо за един джентълмен.
	— Моряците ще има да се радват, като я видят, а, Алек? — попита засмяно Соумс Фитсимънс.
	— Така е, и точно това ми създава грижи — отговори лаконично шотландецът и вдигна високо рунтавите си вежди, като чу стъпки по стълбичката. На палубата изникна беззъбата уста на Лонгакрес, следван по петите от Кони Брейди. — Ето че опасенията ми се потвърждават — промърмори недоволно Макдоналд и издуха облак синкав дим.
	— Нали ви казах, мистър Лонгакрес? — Вятърът си играеше с мутиращия момчешки глас на Кони.
	— Прав беше, момчето ми — изхихика старият пират и огледа с присвити очи девойката. — Гледката е почти толкова красива, колкото платното на хоризонта за претърпял корабокрушение моряк — изръмжа той, потърка брадичката си и се запъти към Реа с танцуващата си крачка.
	Макар че вътрешно трепереше, тя се усмихна смело на стария пират и се постара да прогони неприятните си мисли.
	— Надявам се, че Кони е предал на целия екипаж най-сърдечната ми благодарност за милия подарък, мистър Лонгакрес — проговори меко тя и срещна погледа му.
	— О, разбира се, милейди — отвърна Лонгакрес. Макар да беше вече на възраст, вниманието на една млада лейди му беше повече от приятно.
	— Наистина съм ви много благодарна — продължи тя и намери, че всяващият ужас пират всъщност не е толкова страшен.
	— За мен беше голямо удоволствие, и за екипажа също — отговори Лонгакрес и добави с дяволската си усмивка: — Разбира се, аз щях да ги погреба живи, ако не беше така! — Той избухна в смях и Реа неволно се запита дали някога е постъпвал така с жертвите си.
	— Видяхте ли кой е хвърлил котва непосредствено до нас, момчета? — попита с многозначителна усмивка Соумс Фитсимънс и посочи кораба, вдигнал флаг на шотландски карета.
	— О, да — отговори мрачно Макдоналд, но Лонгакрес го прекъсна разгорещено:
	— Струва ми се, че в последно време старият бандит е непрекъснато по петите ни — извика ядосано той и изплю кафява струя тютюнев сок през релинга.
	— Сигурно има важна работа тук — рече Макдоналд, който не се впечатляваше лесно.
	— Ами да, Берти Макей е винаги зает — подхвърли подигравателно Соумс Фитсимънс, който много добре знаеше, че карираните платна ги преследваха още от нос Сан Антонио.
	— Берти Макей ли? — попита изненадано Реа. — Вече съм чувала това име, но къде?
	— Ами, би могло да се каже, че този човек е в същия занаят като нас — обясни ухилено Соумс и намигна на Лонгакрес.
	— Значи собственикът на кораба е познат на капитан Лейтън? — попита с надежда Реа. Сигурно капитанът щеше да спусне на вода някоя от лодките и да направи посещение на приятеля си. А когато напуснеше кораба…
	— Ха-а-а! Ама че смешка! Двата кораба толкова често са кръстосвали носовете си, че капитаните им никога вече не биха седнали заедно да пият чай. Разбирате ли ме, милейди? — попита Лонгакрес и отново избухна в смях при представата как Данте Лейтън и Берти Макей си правят компания на чаша чай.
	— Аз бих се изразил малко по-различно — обади се Соумс Фитсимънс и се ухили злобно. — С приятел като Берти Макей човек няма нужда от неприятели.
	Докато слушаше тези неласкави забележки за непознатия капитан, Реа се сети кога беше чула за първи път името му. Разтрепери се от ужас, защото това означаваше недоверчивият капитан на „Морския дракон“ да я наблюдава още по-внимателно отпреди, особено ако все още хранеше подозренията, че пленницата му работи за врага му.
	— Има твърде малко живи хора, които могат да твърдят, че са врагове на Берти Макей — заяви Лонгакрес и отново изплю струя тютюнев сок през релинга.
	— Но капитанът враждува с него много отдавна — възрази Кони. — Когато бяхме в теснините, му погоди добър номер, нали?
	— О, да! Разказвал ли съм ви вече тази история, милейди? — попита Лонгакрес и се покашля, за да говори по-добре. — Старият Берти Макей си въобразяваше, че ще ни измами, нас, почтените моряци от „Морския дракон“, но очевидно сбърка посоката на вятъра, кучият му син. Прати един от хората си да ни шпионира, надявайки се да открие тайните ни заливи и да ни предаде на кралските войници — обясни той и очите му запламтяха от гняв. — Но ние му отговорихме, както подобава, а шпионинът си получи заслуженото, нали, Кони?
	— Ама разбира се, капитанът се разправи набързо с него — отговори с гордост юнгата.
	— Какво стана? — попита колебливо Реа, защото кръвожадно святкащите очи на Лонгакрес не предвещаваха нищо добро.
	— Заловихме шпионина на борда и го пуснахме в една спасителна лодка да се поразходи по теснините. Дадохме му и специален фенер, за да не се заблуди Берти Макей — отговори през смях старият пират, задави се с тютюна, който дъвчеше, и Алек Макдоналд трябваше дълго да го тупа по гърба, докато се оправи.
	— Какво стана с човека в лодката? — попита тихо Реа. Най-после разбра колко умно е постъпил капитанът, като я е посъветвал да не споменава нищо за случилото се в каютата му през първия ден от пребиваването й на „Морския дракон“. Щом той беше сметнал, че натрапницата е съучастница на Берти Макей, какво ли щяха да си помислят хората му?
	— Сигурно още се носи по вълните — изграчи Лонгакрес.
	— Ако е така, сигурно съм видял призрак при последното ни слизане в Сейнт Еустатиус — възрази ухилено Соумс Фитсимънс.
	— Обзалагам се, че много му се е искало да си остане в лодката, когато Берти Макей го е изтеглил на борда — добави Кони и се опита да си представи какво се е случило.
	Реа погледна блещукащото море, после отмести очи към безбройните кораби в пристанището и откри на една мачта английското знаме. Не, не беше само едно — корабите с червено-бяло-сини флагове бяха поне десетина! Английски кораби, каза си тя и сърцето й се и тътни с нова надежда. Кралски кораби. Антигуа беше британска колония и тя непременно щеше да намери човек, който да й помогне. Само да успееше да слезе на брега…
	— Момчетата сигурно ще се радват да слязат на сушата — отбеляза Лонгакрес и посочи увисналите по релингите моряци, които се взираха жадно към брега. Тесните улички, които водеха към пристанището, бяха отрупани с кръчми и дюкянчета. Част от града беше горяла само преди няколко месеца и все още беше в овъглени руини.
	— И ти го искаш не по-малко от тях — усмихна се Соумс Фитсимънс.
	— Е, може и да си прав, но не смей да ме дразниш, момченце, защото няма да стигнеш до брега — отговори Лонгакрес, който не позволяваше на никого да има последната дума, най-малко на остроумния ирландец.
	— Ще почакат още малко — настави Алек Макдоналд — Капитанът ще слезе пръв, за да съобщи за кораба в митницата. Така ще ти остане малко време да се нагласиш, мистър Фитсимънс — прибави той и мустаците му потръпнаха.
	Вероятно за първи път в живота си Соумс Фитсимънс се смути като момче. Виолетовите очи на Реа бяха устремени любопитно към лицето му и той разбра, че девойката също мисли за панделките, който й беше подарил, и за това, че сега ще отиде при любимата си с празни ръце.
	Реа въздъхна и се запита каква трябваше да бъде следващата й стъпка. Тъй като капитанът не беше споменал нищо за подозренията, които хранеше към нея, и мъжете проявяваха пълно разбиране за неприятното й положение, най-лесното беше да убеди някого от тях да я вземе в града, след като капитанът напуснеше кораба.
	Докато Реа стоеше и размишляваше, събраните на палубата матроси избухнаха в ликуващи викове. Те замахаха с ръце и започнаха да подсвиркват към лодките, които се приближаваха откъм подветрената страна и вече бяха почти до кораба.
	Добре познато кожено кълбо се потърка в краката й. Реа се наведе, без да поглежда надолу, и вдигна Ямайка на ръце. Прегърна го и отново се наведе над релинга, за да види кое е предизвикало това всеобщо ликуване.
	Любопитството й беше задоволено. Десетки малки лодки се тълпяха покрай корпуса на „Морския дракон“, отрупани с плодове и зеленчуци, с риба, миди и дори с пъстри букети цветя. Някои от черните лодкари бяха запънали греблата си в гредите на кораба, за да останат на сигурно разстояние.
	— Лейди, лейди! Искате ли красиви цветенца? Красиви цветя за красивата дама! — изкрещя една жена, която беше застанала на носа на лодката и първа забеляза златната глава на Реа.
	В лодката беше струпана цяла грамада екзотични цветя — виолетови бугенвилии, тъмнорозови и яркочервени тропически рози и какво ли още не. Реа вдъхна дълбоко сладкия аромат.
	— Жасмин — прошепна тъжно тя, когато видя нежните бели цветчета, които излъчваха любимото й ухание. Голям кристален флакон с жасминов парфюм стоеше вкъщи на тоалетната й масичка в Кемъри.
	Соумс Фитсимънс забеляза тъгата във виолетовите очи, хвърли една дребна монета на жената в лодката и сръчно улови запратеното към палубата жасминово букетче.
	— Милейди — проговори галантно той и с драматичен жест й подаде цветята. — Вижте колко са красиви, милейди, макар че изобщо не могат да се мерят с вас — допълни тихо той и този път в черните му очи нямаше подигравка.
	Реа зарови лице в цветовете и вдъхна толкова дълбоко сладкия им аромат, че й се зави свят.
	— Благодаря ви, Соумс — прошепна тя и виолетовите очи заблестяха.
	Соумс Фитсимънс разбра, че е направил решаваща крачка към сближаването си с прекрасната млада лейди. Е, поне няма да съм й чужд, каза си с въздишка той, а това е по-добре, отколкото нищо. Човек трябваше да приема живота такъв, какъвто е, а обикновен моряк като него никога нямаше да живее редом с лейди Реа Клер Доминик.
	За разлика от приятелката си, Ямайка не хареса аромата на жасмин. Много повече го привличаше миризмата на прясна риба, да не говорим за пъпните кани мляко, които също се предлагаха.
	Реа усети как козината му настръхна и го пусна на палубата. Котаракът знаеше много добре как да привлече вниманието на някой от мекосърдечните, щедри жители на острова, който с радост щеше да се лиши от парче риба в негова полза.
	Соумс посочи с глава към веселите моряци, които подвикваха любезни, но недвусмислени забележки на младите момичета в лодките.
	— Мисля, че трябва да сляза долу и да въдворя ред — промърмори с хитра усмивка той и се затича към палубата, последван от Лонгакрес.
	Макдоналд продължи да пуши спокойно лулата си, загледан към приказния тропически остров. До релинга на кърмата останаха само Реа и Кони.
	— Защо толкова се натъжихте от цветята, които ви купи мистър Фитсимънс, лейди Реа? — поиска да узнае момчето. Поведението на дамата го объркваше. Човек или беше щастлив, или не, но лейди Реа беше и двете, и то в най-необичайно време. — Само преди минута бяхте толкова весела, а като ги помирисахте, едва не се разплакахте.
	— Мисля, че стана така, защото си спомних за дома — прошепна Реа, тръгна към десния борд и се наведе над водата.
	— За Кемъри, нали? — попита Кони, разбрал, че младата дама отново страда от носталгия. Тя трябваше да се върне отново в Англия и да заживее живота си на лейди Доминик.
	— Хей, лейди! Искате ли красиви цветя за косата си? Красиви цветя за красивата дама! Или сладки портокали? Имам и банани — извика един глас от самотната лодка, която се беше приближила до „Морския дракон“ от тази страна.
	Реа погледна към лодката и си пожела да седне в нея и да избяга завинаги от кораба и от капитана му. Изведнъж й хрумна чудесна мисъл. Всичко беше толкова просто, че тя поклати невярващо глава. Обърна се към Макдоналд, който беше потънал в мислите си и очевадно не забелязваше какво става около него. А останалите моряци, каза си с нарастваща възбуда тя, са заети да флиртуват и да се пазарят с търговците от другата страна. Бяха с гръб и към нея, и към стълбичката за слизане в лодките.
	Реа махна на чернокожия в лодката и му направи знак да загребе към стълбичката. После се обърна към смутения Кони Брейди и се взря тъжно в невинните му сини очи. Имаше чувството, че се сбогува със собствения си брат.
	— Кони, аз ще сляза в тази лодка и ще отида на брега. Не мога да чакам повече. Опитай се да разбереш, че това е единственият ми шанс да се върна у дома. Ако държиш на мен, няма да кажеш на никого къде съм отишла. Моля те, Кони, нали мога да ти имам доверие? — прошепна умолително тя.
	— Но капитанът сам щеше да ви отведе на сушата, милейди — възрази обърканото момче.
	— Не, Кони, така е много по-добре, повярвай. Не искам капитанът да си прави труд заради мен. Ще предадеш ли на останалите моряци най-сърдечни поздрави? О, Кони — добави тя и пламна от срам, — би ли ми заел малко пари, за да платя на лодкаря? Нямам нито пени у себе си.
	Кони кимна, бръкна в джоба на панталона си и извади няколко монети.
	— Ето.
	— Много ти благодаря, Кони, никога няма да те забравя. Непременно трябва да ми дойдеш на гости в Кемъри, миличък — промълви задавено Реа, прегърна го и го целуна по зачервената буза.
	Очите на момчето се напълниха със сълзи, а когато ги изтри, Реа вече я нямаше. Тя беше изчезнала, точно както се беше опасявал. Неспособен да се помръдне от мястото си, Кони разсъждаваше трескаво. Какво да стори сега? Струваше му се, че не е редно да разкрие тайната на лейди Реа. Хвърли безпомощен поглед към Алек Макдоналд, но той му беше обърнал гръб. Не, лейди Реа не биваше да си отиде просто така, без да се сбогува с никого. Не беше редно да тръгне сама, без придружител. Къде щеше да отиде? Кони се разтревожи не на шега. Беше виждал достатъчно пристанищни градове и знаеше, че те не са място за една истинска лейди.
	Кони захапа треперещата си долна устна и се загледа след лодкаря, който гребеше усилено, за да се отдалечи по-бързо от „Морския дракон“ Монетите, дадени му от лейди Реа, бяха на сигурно място в беззъбата му уста.

	— Е, капитане? Какво ще правите с лейди Реа? — попита твърдо Алистър Марлоу и меките му очи бяха изпълнени с решителност. Крайно време беше да заговори направо, да поиска сметка от капитана си.
	През това време Данте Лейтън обличаше сиво-синия си сюртук и с дразнеща бавност нагласяваше тънките дантели на ръкавите.
	— И какво би трябвало да направя според вас, мистър Марлоу? — опита през рамо той. — А аз си мислех, че сте достатъчно зает с товара и нямате време да се тревожите за неща, които не ви засягат добави саркастично той, обърна се и затвори корабния дневник, който лежеше пред него на писалището.
	— Обичайно не се съмнявате в честните ми намерения, сър — започна Алистър и преглътна нервно, когато сивите очи се устремиха към лицето му. Започваше да проумява как се е чувствала бедната лейди Реа под този поглед от стомана. — Но смятам за свой дълг да говоря по този въпрос, не само защото съм загрижен за вас, но и защото считам, че е наше джентълменско задължете да изпълним желанието на лейди Реа. Не мога да повярвам, че все още я подозирате в съучастничество с Берти Макей, нито пък, че продължавате да я смятате за проститутка от пристанището на Чарлзтаун. Вие също вярвате, че тя е лейди Реа Клер Доминик, нали? — попита смело Алистър, верен на чувството си за чест.
	— Я виж ти — подхвърли Данте и устните му се опънаха в опасна усмивка — По всичко личи, че младата дама има във ваше лице истински верен рицар. Отдавна храня подозрението, че сте сбъркали професията си. Трябваше да станете адвокат, след като умеете да се изразявате толкова изискано. Тя ли ви помоли за това?
	Алистър присви очи. Много рядко му се беше случвало да изпита върху себе си гнева на капитана. Не, нямаше да му позволи да го сплаши.
	— Капитане — заговори глухо той, без да знае точно какво да каже, — това поведение е необичайно за вас. Доколкото си спомням, вие винаги сте се старал да се отнасяте почтено към хората, а сега, надявам се да ме извините за грубите думи, сякаш сте твърдо решен да се отнасяте към лейди Реа сурово и…
	— И не по джентълменски, така ли? — попита с блеснали от гняв очи Данте.
	— Точно така, капитане — съгласи се мрачно Алистър. — Тя е благородна, добре възпитана дама и вече е изтърпяла достатъчно страдания. Няма нужда и ние да добавяме нашата част към тях.
	— Ние ли?
	Алистър се покашля нервно.
	— Никой не може да предвиди какво ни очаква по време на това плаване. Честно ли е да изложим живота й на опасност само защото упражнява върху вас странна притегателна сила? — попита твърдо той, без да се смути от пренебрежително вдигнатите вежди на капитана. — Не можете да го отречете, защото виждам как я гледате. Тя ви е омагьосала, но вината не е нейна, нали? Мястото й не е на борда на „Морския дракон“, между грубите моряци. — Алистър спря и пое дълбоко дъх, защото думите, които следваха, бяха болезнени и за него. — Ние не сме подходящо общество за нея. Като я гледам как седи на палубата и се опитва да връзва моряшки възли в компанията на един стар пират и на един ирландец с меден език, да не говорим за другите от екипажа… Не, това не е редно — заключи безпомощно младежът.
	— Онова, което изразявате така тактично — заговори тихо Данте, — е, че аз не съм подходящ за нея. Смятате, че дамата има нещо против обществото на един контрабандист и бандата му главорези, нали? — попита глухо той и мислите му се върнаха към изминалата нощ и към страстната реакция, която беше успял да изтръгне от младото тяло. Припомни си меките й устни и възбуждащите пеперудени милувки. При мисълта за раздялата им се почувства неловко, а споменът за пламналите от омраза виолетови очи му причини болка. Същите тези очи само минута преди това пламтяха от страст! Не, той нямаше да си блъска главата с тези горчиви мисли. Щом веднъж беше успял да събуди страстта й, щеше да успее и втори път. Обърна се към светлината, която проникваше през разтворените прозорци, и започна да събира разпилените по писалището монети.
	— Вие умеете да убеждавате, капитане, а лейди Реа Клер е само едно невинно младо момиче. Тя не може да се противопостави на изкуството ви да прелъстявате дамите — заговори грубо Алистър. Стараеше се да говори разумно, но едва бе изрекъл тези нещастни думи, когато разбра, че е постъпил възможно най-глупаво.
	Данте остана с гръб към него, загледан през прозореца, гърбът й раменете му изглеждаха по-сковани от всякога и Алистър изпита внезапна тревога. Вече много години служеше при този човек — уважаваше го, наричаше го свой приятел, — а сега трябваше да изложи на риск приятелството им само заради една жена. Не, нямаше друг изход. Алистър никога нямаше да си прости, ако с лейди Реа Клер се случеше нещо лошо, ако тя претърпеше някаква вреда, все едно душевна или телесна, и щеше да престане да уважава капитана си, ако това станеше по негова вина.
	— Струва ми се, че оказахме неоценима услуга на младата лейди. Когато имаше отчаяна нужда от помощ ние бяхме там и я подкрепихме. Но се боя, че колкото и да я харесваме, времето да се разделим с добро. Съдбата я доведе при нас, за да проявим човечност, нищо повече. Мястото й е в Англия, при семейството й. Нямаме право да я лишим от това, капитане — обясни настойчиво Алистър, но капитанът сякаш не го чуваше.
	Но видът му лъжеше. Данте чуваше всяка дума — и слушаше много внимателно. Разбира се, Алистър беше прав. На него можеше да се разчита, той беше винаги готов да се притече на помощ, когато другите се препъваха, заслепени от… от какво всъщност? Защо друг мъж трябваше да вземе онова, което беше открил той, Данте Лейтън, което му беше станало по-скъпо от всичко на света? Защо Реа трябваше да дари на друг мъж страстта, която беше готова да му даде снощи? Защо трябваше да се откаже от щастието, когато то беше толкова близо? Ето какви въпроси си задаваше капитанът.
	— Нима можем да контролираме чувствата си, Алистър? — попита внезапно той. — Нима мислим логично и разсъждаваме разумно, когато се влюбим?
	— Любов? — повтори невярващо Алистър, вцепенен от изненадващото признание на капитана. Не знаеше дали да се зарадва или да се уплаши още повече от откритието, че Данте Лейтън се е влюбил в лейди Реа Клер Доминик. Господ да ни е на помощ ако това е вярно, каза си той и изведнъж видя ситуацията в съвсем друга светлина. Капитанът щеше да се изправи пред нови трудности, да не говорим за младата лейди.
	— Защо се изненадахте, приятелю? Защото Реа Клер и аз сме като деня и нощта, нали? Дявол и ангел, светица и грешник, знам ли? При първата ни среща възникна дълбоко недоверие, което съществува и сега, но после станахме раними. Бях жесток с нея, плашех я нарочно, играех си с нея — заяви твърдо той и продължи с понижен глас: — Но играта беше приета, Алистър. Тази жена знае как да ме нарани. Аз я обичам, Алистър. — Данте не се побоя да изрече на глас онова, което досега не бе посмял дори да си помисли. Миналата нощ беше разбрал, че никога не се е чувствал така, и това прозрение го бе разтърсило до дън душа.
	— А лейди Реа? — попита Алистър, стреснат от откровенията на мъжа, който винаги пазеше чувствата и мислите си само за себе си.
	— Ако й дадем време, може би ще се научи да ме обича. Тя изпитва нещо към мен, знам, но се страхува от пробуждането на чувствата си. — Данте замлъкна внезапно, когато покрай прозореца на каютата му се плъзна една от шарените островни лодки. Дамата, за която говореше, седеше на носа и махаше към някого на борда, докато лодкарят гребеше в посока Сейнт Джонс.
	Когато капитанът избухна в груб смях, Алистър се уплаши до смърт.
	— Както изглежда, нашата лейди е решила да не ми даде нито секунда повече — отбеляза горчиво Данте Лейтън.
	Алистър отиде при капитана и погледна през прозореца. Видя лодката, но му трябваше малко време, за да разбере какво е привлякло вниманието му.
	— Велики Боже! — прошепна невярващо той, когато видя златната глава на лейди Реа Клер и развяващите се дантели на блузата й, когато отново вдигна ръка и помаха към „Морския дракон“. В продължение на един дълъг миг той повярва, че младата дама ги е видяла и им маха за сбогом.
	Алистър никога не се беше чувствал толкова зле. Капитанът току-що му беше разкрил любовта си към тази жена, а тя се бе възползвала от първия удобен случай, за да му избяга.
	Данте проследи мълчаливо отдалечаването на лодката, очите му бяха само две тесни цепки.
	— Какво ще правите сега? — попита плахо Алистър. Може би играта беше спечелена.
	— Ще слезем на сушата, както беше уговорено, мистър Марлоу. Трябва да декларирате товара, а аз да се погрижа за митницата. Ако не се лъжа, Реа Клер скоро ще преживее няколко доста неприятни мига. За нея ще бъде истински шок да разбере, че никой тук няма намерение да я поздрави като изгубената дъщеря — заключи мрачно Данте Лейтън.
	— Какво искате да кажете? — смути се още повече Алистър.
	— Така както е облечена и без придружител… — обясни намръщено капитанът. — Съмнявам се, че ще повярват в историята за отвлечената дъщеря на дук Кемъри.
	Алистър смръщи загрижено чело. Реа Клер наистина бе постъпила непредпазливо. Видът й наистина щеше да събуди любопитството на хората в пристанището — но това любопитство щеше да се насочи в съвсем погрешна посока.
	— А сега — продължи Данте и обърна гръб на прозореца, — бих желал да узная как Реа е успяла да слезе от борда, без някой да я спре. Още повече ми се иска да узная на кого махаше за сбогом. — Лицето му стана още по-мрачно.
	Като чу стъпки, Кони Брейди се обърна с очакване, макар да знаеше много добре, че няма да види златната глава на лейди Реа. Въпреки това не беше очаквал появата на капитан Данте Лейтън, навъсен и строг, с опасни искри в сивите очи.
	— Мистър Брейди? — проговори сухо Данте и се запъти към побледнялото момче, чиито очи бяха станали по-големи от лицето. — Да смятам ли, че нямаш представа къде се намира лейди Реа Клер?
	Макдоналд, който все още стоеше до десния борд, се обърна изненадано, защото мислеше, че младата дама не е напускала мястото си до Кони.
	— Тя беше тук само преди минути — рече той и се озърна. — Стори ми се малко тъжна. В каютата си ли слезе, Кони? — попита той и се смая от пепелявото лице на корабния юнга. Какво му беше станало изведнъж?
	— Отговори, ако обичаш, Кони — настоя рязко капитанът и обърканият Макдоналд веднага разбра, че нещо не е наред.
	Кони захапа с такава сила долната си устна, че я разкървави.
	— Тя замина за Сейнт Джонс, капитане — прошепна дрезгаво той и сведе очи към земята.
	— Какво? — провикна се стъписано Алек Макдоналд. — Малкият сигурно се шегува. Как така ще тръгне за Сейнт Джонс? — повтори невярващо той. — И как, моля? Да не се е качила на гърба на някоя птица?
	— Слязла е в една от лодките, които предлагаха стоките си — обясни търпеливо Данте и изгледа с разбиране шокирания шотландец, чиято лула бе угаснала в мазолестата ръка. — Не се отчайвайте, човече, не се е сбогувала нито с мен, нито с когото и да било. — Сега вече разбираше как Реа е успяла да се измъкне незабелязано: екипажът все още беше събран около десния борд и се занимаваше с дошлите от острова лодки.
	Макдоналд приглади назад посивялата си коса и изгледа поред капитана, Кони Брейди и Алистър Марлоу.
	— Но защо си е тръгнала така внезапно? Не разбирам — промърмори той. Чувстваше се засегнат, че младата дама не се е сбогувала. После през главата му мина друга мисъл и той измери Данте Лейтън с недоверчив поглед. — Надявам се, че не сте й сторили нищо лошо, капитане? Наблюдавах и двама ви и усещах, че има проблеми.
	— Да, мистър Макдоналд, наистина има проблеми, но те биха могли да бъдат разрешени, стига да имаме шанс да поговорим открито — отговори капитанът, който съвсем не беше въодушевен от мисълта, че трябва да се оправдава пред подчинения си.
	— Не се тревожа от разговорите, които водите, капитане.
	— Не съм длъжен да обяснявам поведението си пред вас, Макдоналд, но ако това ще ви успокои, ще ви кажа, че намеренията ми по отношение на лейди Реа са честни и почтени — отговори рязко Данте и погледна стария планинец право в очите.
	— Мисля, че това отговаря на всичките ми въпроси — рече Макдоналд и направи неуспешен опит да разпали лулата си. — Нямаше да бъда на борда, ако не вярвах в думата ви, капитане.
	— Трябваше да дойдеш при мен, мастър Брейди. — В гласа на Данте нямаше и капка милост към момчето. — Ти си член на екипажа и дължиш лоялност на моряците и капитана. Тъй като не си оценил ситуацията правилно, си изложил лейди Реа на опасност — обясни рязко той, без да се трогва от потиснатото лице на момчето.
	— Никога не бих причинил болка на лейди Реа — прошепна Кони и от очите му потекоха сълзи.
	— Допуснал си тя да слезе на сушата без придружител, без пари и без ни най-малка представа къде би могла да намери помощ.
	— Дадох й малко пари, за да плати на лодкаря — обясни Кони, без да смее да погледне капитана си в очите.
	— Разбирам — отговори кратко Данте и обърна гръб на нещастното момче. Кони Брейди не смееше да се помръдне от мястото си. Целият му свят се беше срутил. Само той беше виновен, че лейди Реа е заплашена от опасност, а сега и капитанът отказваше да има нещо общо с него.
	— Ако успеете да отделите Лонгакрес от релинга, помолете го да спусне на вода една от лодките. Отиваме в Сейнт Джонс — обърна се Данте към Алистър.
	— Капитане, сър! — Кони Брейди все пак посмя да привлече вниманието на господаря си.
	Данте Лейтън се обърна и изгледа безучастно своя юнга. Кони трябваше да получи добър урок — само така щеше да се научи да бъде беззаветно предан на капитана си, за да може да служи и занапред на борда на „Морския дракон“. В открито море не можеше другояче, ако човек искаше да оцелее.
	— Моля за разрешението ви да дойда с вас — проговори задавено Кони. — Искам да помогна в търсенето на лейди Реа — обясни през сълзи той.
	— Много добре, мастър Брейди. След като ти си отговорен за необмислената й постъпка, имаш право да вземеш участие в търсенето. Надявам се само, че не е твърде късно. — Гласът на капитана беше твърд, както винаги, но ако Кони беше посмял да вдигне поглед, той щеше да забележи, че очите на Данте Лейтън вече не са толкова ледени. За съжаление момчето беше засрамено до дън душа и си остана със сведена глава.

	Щом слезе на сушата, Реа Клер веднага получи възможност да се убеди колко прав е бил Данте Лейтън. Тя беше чужденка тук, а видът й беше повече от странен. Твърде късно осъзна, че ще й бъде много трудно да намери подкрепа у тези хора и че надали ще се намери някой, който да повярва на историята й. Не и с дрехите, с които беше облечена.
	Тя остана само няколко минути на кея, защото се уплаши до смърт от дръзките забележки на моряците, които разтоварваха корабите, и на рибарите, които кърпеха мрежите си. Тези първи прояви на внимание накараха лицето й да пламне от срам и тя побърза да напусне това опасно място. Обърна се учтиво към един господин, съвсем почтен на вид, но в отговор получи само грубо предложение за по-интимен разговор. А той не се различаваше почти по нищо от джентълмените, които се срещаха по улиците на Лондон… Не, тук не беше Лондон и тя не беше лейди Реа Клер Доминик, добре възпитаната дъщеря на дук Кемъри.
	Реа тръгна напосоки по една улица, опитвайки се да се държи по-далеч от свинете, които се разхождаха свободно и се ровеха в откритите канали. Чуваше как хората разговарят помежду си през отворените прозорци и макар с всяка измината крачка да се убеждаваше, че не може да очаква помощ атмосферата на града й се струваше много приятелска. Мина покрай една гостилница, чиято врата беше точно на улицата, и помисли, че би могла да получи сведения от собствениците. Влезе в сенчестото входно антре и усети облекчение, че вече не е на слънце. Още беше рано сутринта, но горещината едва се понасяше.
	— О, не, нямаш работа тук! Не при мен, не! — обади се сърдит глас от полумрака и Реа подскочи изненадано. — Това е почтен дом и в него не се допускат уличници като теб. Няма да ти позволя да се появиш пред очите на добрите ми клиенти, които винаги си плащат сметките. Излез от тук, или ще те отведа при съдията! — За да бъде сигурна, че Реа я е разбрала, жената грабна голямата метла от ръцете на негърката, която метеше коридора, и я размаха заплашително. Реа изскочи на улицата, преследвана от подигравателния смях на гостилничарката.
	Когато излезе отново на слънце, младото момиче примигна ослепено и едва не попадна под колелата на една елегантна, отворена карета, впрегната с два буйни коня. В каретата седеше красива жена, облечена в зелен сатен, с широкопола сламена шапка, украсена със зелена панделка. Срещу нея се беше настанила добре облечена мулатка, очевидно камериерката й, а на капрата се кипреше грамаден мулат, който се справяше с юздите не по-зле от отлично обучените кочияши на Кемъри.
	Каретата изчезна и Реа спря да тича. Тя нямаше представа какво би следвало да предприеме сега, съмненията, че ще я допуснат в който и да било магазин, гостилница или дом на Сейнт Джонс, ставаха все по-силни. Докато стоеше и размишляваше, една добре облечена двойка мина покрай нея и я блъсна. Реа се извини и реши отново да опита късмета си.
	— Прощавайте, аз съм лейди…
	— Я виж ти! — извика отвратено жената и острото й око не пропусна нито една подробност от странното облекло на непознатата. — Простолюдието е станало направо непоносимо! Какво си позволявате, госпожице? Скоро почтените хора ще трябва да се затворят в къщите си. Хайде, Джон, какво зяпаш? — изсъска разгневено тя и смушка мъжа си, който нервно наместваше очилата си, за да огледа по-добре стройните глезени на Реа.
	Младото момиче въздъхна и проследи с поглед отдалечаващата се двойка. Улицата беше пълна с хора, твърде заети, за да се занимават с една чужденка, застанала объркана насред пътя. Дългата златна плитка стигаше чак до хълбоците й. Без да знае къде отива и към кого би могла да се обърне, Реа продължи да се скита из града. Усещаше болезнено липсата на люлеещата се палуба на „Морския дракон“. На няколко пъти се запита какво ли е сготвил днес Хюстън Кърби, защото уханията, които се носеха от магазинчетата и кръчмите, бяха повече от примамливи. Ямайка сигурно не се отделяше от стюарда, както и малкият юнга. За съжаление, ако поискаше да се върне при тях, тя трябваше да се срещне отново и с Данте Лейтън, а това не биваше да става. Никога, никога вече нямаше да погледне в сивите му очи…
	Изведнъж Реа зави към тъмната сянка на един вход, притисна се до стената и замря. В края на улицата се беше появил човекът, с когото бяха заети мислите й. Тя се облегна на хладния камък и сърцето й заби като лудо. Капитанът на „Морския дракон“ вървеше право към нея, гордо изправен, разкрачил крака, сякаш все още се намираше на борда на своя кораб — господар на всичко наоколо, докъдето стигаше погледът. Този мъж беше толкова уверен в себе си, толкова самодоволен, че направо я вбесяваше.
	Свита в нишата, тя чакаше. След малко една врата насреща се отвори и на улицата се изсипа шумна група раздърпани моряци. Разгневен женски глас избълва подире им цял поток груби ругатни.
	Последен излезе дебел мъж, облечен в кадифе, и се промуши с учудваща ловкост покрай грамадната келнерка, препречила половината врата. Зачервеното му лице изглеждаше доволно. Той ощипа жената по стегнатия задник, но веднага се извини, че го е направил неволно. Келнерката изквича изненадано, сякаш не беше очаквала такова нахалство от добре облечения господин.
	Скрита в сянката, Реа проследи групата, която се отправи към края на улицата, все още заета от Данте Лейтън и моряците му. Алистър Марлоу, Макдоналд, Кобс, Лонгакрес и Кони Брейди стояха като жива стена зад капитана си. Сърцето на Реа се сви от болка, когато видя момчето да стои настрана от групата като прогонено.
	Младото момиче напрегна слух, за да не пропусне нищо от предстоящата среща, дори издаде глава напред. Беше очевидно, че това няма да бъде разговор между стари приятели, а по-скоро сблъсък между ожесточени врагове.
	— Я виж ти кой бил тук! — проговори изненадано Берти Макей, сякаш не вярваше на очите си.
	— Не съм чул, че приливът е довлякъл костенурки — захили се един от хората му и смушка съседа си в ребрата.
	— Нищо чудно, приятелче, защото си бил твърде зает да държиш над водата ореховата черупка, която наричате кораб — отговори веднага Лонгакрес и изплю тютюна си точно пред босите крака на моряка.
	— Ей, внимавай, стари пирате! — изръмжа мъжът, но като забеляза святкащите очи на Лонгакрес и бързото движение на ръката му към колана, благоразумно отстъпи крачка назад.
	— Я виж ти кой бил тук! — повтори подигравателно Кобс, имитирайки съвършено Бърти Макей и изгледа със зяпнала уста един от мъжете зад капитана на „Ани Джейн“. — Нима това наистина е Джордж Гримс, носещият се по водата? — попита той и едва не се задави от смях при спомена за случилото се в теснините на Флорида.
	— Малкият Джордж? — присъедини се към него Макдоналд и разтегна уста в усмивка.
	— Да, аз съм, и имам да ви кажа няколко думички — отговори мрачно Гримс. Обкръжен от приятелите си, той се чувстваше много по-сигурен, отколкото в мига, когато трябваше да се изправи очи в очи с отмъстителния екипаж на „Морския дракон“. Ако му се удадеше удобен случай, без колебание щеше да забие стоманеното острие на ножа си в широките гърди на Данте Лейтън.
	— Недейте така, момчета — побърза да се намеси Берти Макей. Не можеше да допусне сбиване пред очите на целия град. Нали трябваше да пази доброто си име. — Не бива да привличаме вниманието на пристанищната полиция.
	— Да, капитане, прав сте. Не мога да си представя, че изисканият господин ще ни окаже съпротива — отбеляза един от хората му, после безсрамно подуши косата на Барнаби Кларк.
	— С удоволствие ще ви науча на добри маниери, сър — изсъска разгневено Кларк и посегна към камата си.
	— О, миличък, та аз ще те насека на парчета още прели да успееш да извадиш оръжието си — проговори предупредително морякът.
	— Дълго ли ще останете в Антигуа, капитан Лейтън? — попита учтиво Берти Макей. За да отслаби напрежението, той се промуши ловко между своите хора и капитана на „Морския дракон“.
	— Ще остана, колкото и вие, капитан Макей — отговори небрежно Данте и двамата знаеха какво означава това.
	Смехът на дебелия огласи улицата. Реа потропваше с крак от нетърпение. Защо двете групи не се разделяха? Защо не й даваха възможност да избяга?
	— О, капитан Лейтън, вие наистина умеете да ме разсмивате като никой друг! — изпъшка тежко Берти Макей. — Все още не съм се отказал от желанието да станем партньори. Размислихте ли междувременно? — попита той и огледа бдително настървената за бой дружина около стария му съперник. — Защо не се върнете в кръчмата да пиете още по едно, момчета? — обърна се той към моряците си, извади от джоба си няколко монети и ги хвърли в протегнатите им ръце. — Хайде, да ви няма!
	Макар и мърморейки недоволно, моряците го послушаха. Повлякоха крака към края на улицата, направиха завой и изчезнаха.
	— Сега, след като въздухът малко се поразчисти, капитане — продължи Берти Макей и хвърли многозначителен поглед към хората на съперника си, — не бихме ли могли да поговорим на четири очи?
	Данте се обърна към моряците си, които внимателно претърсваха с очи оживената улица с надеждата да зърнат някъде една златна плитка.
	— Е, добре — промърмори той и кимна с глава към Алистър да продължи търсенето. — Е, какво имате да ми кажете? — попита учтиво той, когато остана насаме с Берти Макей, макар че едва сдържаше нетърпението си да намери Реа Клер.
	— Бих желал да продължим разговора, който водихме преди известно време, капитане — отговори открито Берти Макей, усмихна се любезно на един минувач и свали шапка пред една дама.
	— Така ли? — попита незаинтересовано Данте.
	— Да, капитане, мисля, че все още имате нужда от таен съдружник. Човек като мен би могъл да се занимава със сделките в Чарлзтаун, докато вие уреждате работите си тук, ако разбирате какво имам предвид — обясни доверително Берти.
	— Боя се, че или вие не сте ясен, или аз не схващам толкова бързо — промърмори в отговор Данте. С ъгъла на окото си беше забелязал някакво движение в края на улицата и можеше да се закълне, че е била Реа.
	— Ще убедя всички останали собственици на кораби, че не сте успели в търсенето, капитане, ще се погрижа дори собственият ми екипаж да не заподозре нищо. Така, ако случайно намерите съкровището, ще делите само с мен — предложи със сияещо лице Берти Макей.
	Данте видя как Кони се отдели от сянката и хукна надолу по улицата. Юнгата не се беше присъединил към екипажа, а остана с капитана си.
	— Както вече казахте, капитан Макей — заяви нетърпеливо Данте, — нашият интересен, но безполезен разговор е приключен. Не виждам причини да го продължаваме, след като много добре знаете, че „Морският дракон“ намери само остатъците от холандски търговски кораб, чийто трюм беше пълен с изгнили подправки. Препоръчвам ви да продължите да си купувате карамфил и пипер от тукашния пазар. Желая ви приятен ден, капитан Макей — заключи учтиво той, мина покрай запъхтелия се от гняв капитан на „Ани Джейн“ и закрачи с големи крачки към края на улицата. От устата на Берти избликна поток толкова ядни ругатни, че минаващата наблизо дама едва не припадна. Загрижената камериерка започна да й вее с ветрилото и двете побързаха да пресекат улицата.

	След като двете групи се разделиха, Реа остана още малко в скривалището си, изчаквайки Данте да последва хората си. Вместо това той остана и продължи да си приказва с дебелия мъж в костюм от зелено кадифе.
	Реа размишляваше трескаво какво да стори, когато изведнъж откри в навалицата синя униформа със златни ширити, която можеше да принадлежи само на кралски морски офицер. Това беше единственият й шанс. Знаеше, че няма да мине много време и моряците ще я намерят. Половината екипаж на „Морския дракон“ начело с капитана си беше тръгнал да претърсва Сейнт Джонс. Реа изскочи от сигурното си скривалище и хукна през улицата, без да съобрази, че Данте Лейтън може да я види. Изобщо не забеляза как Кони излезе от сянката на една тераса и изтича след нея.
	Внезапно навалицата стана гъста и непроходима и Реа с усилие си пробиваше път. Странното й облекло вече не правеше впечатление никому. Тя се промушваше покрай хората, като се стараеше да не блъска тъмнокожите жени с белите им муселинени блузи и поли.
	Много от тях носеха върху великолепните си пъстроцветни тюрбани огромни плетени кошове. Тъй като и повечето мъже бяха облечени в широки бели панталони и развяващи се ризи, синята униформа на британския флотски офицер би трябвало да се откроява на белия фон, но Реа почти веднага го загуби от очи.
	Тя се огледа отчаяно и едва сега разбра къде е попаднала. Намираше се на пазара, където се тълпяха стотици хора, най-вече чернокожи и мулати. Точно пред нея продаваха свине и птици в кафези. Навсякъде се виждаха изкусно наредени пирамиди от сладки картофи, кокосови орехи, папая, авокадо и кошове кафе.
	Малки деца тичаха без надзор наоколо, кучета се гонеха, душеха и захапваха всичко, което им се изпречеше на пътя. Реа въздъхна уморено и изтри потта от челото си. Синята униформа беше изчезнала.
	Тя изостави търсенето и реши да влезе в някое дюкянче или гостилница. Там щеше да вдигне шум и да принуди собственика или собственицата да я предадат на властите. Така поне можеше да разкаже историята си пред хора, които бяха длъжни да я изслушат.
	Реа продължи пътя си през пазара и след малко видя Алек Макдоналд да върви право към нея. Приведе се и се скри зад струпаните на купчина сандъци, в които крякаха възбудени петли. Шотландецът мина толкова близо до нея, че можеше да го докосне с ръка, и внезапно я обзе непоносим копнеж по сигурния борд на „Морския дракон“, по стария планинец, който беше познавал прадядо й. Но не се помръдна и го изчака да се скрие в множеството. Едва тогава излезе от скривалището си и тръгна в противоположна посока. Озова се в тясна, извита уличка, която извеждаше от пазарния площад, и закрачи бързо напред. Шумът от пазарящи се гласове и буйни смехове лека-полека заглъхна. Реа разбра, че е попаднала в не толкова изисканата част на града, и подозрението й се потвърди, когато от отсрещната кръчма внезапно изскочиха група мъже. Тя ускори крачка и изтича покрай тях, стараейки се да не я забележат, но усилията й останаха безполезни. Един от пияниците забеляза меко полюляващите се бедра и нададе див вик.
	Реа се огледа страхливо и разбра, че е попаднала на същите недодялани типове, които само преди малко бяха разговаряли с екипажа на „Морския дракон“. Възбудени от порядъчното количество ром, което бяха погълнали, моряците си търсеха забавление, все едно какво. Очевидно не им беше приятно някой да се изпречи на пътя им, все едно мъж или жена, и с радост щяха да го накарат да съжалява, че се е родил.
	За съжаление насъбралата се ярост се изля точно върху нищо неподозиращата лейди Реа Клер Доминик. Когато девойката се втурна да тича, мъжете я последваха с дивашки крясъци. Мятащата се златна плитка им сочеше пътя.
	Реа тичаше по неравната улица и на няколко пъти едва не падна. Ужасът й нарасна, когато установи, че мястото е пусто. В края на улицата започваше безкрайният тропически гъсталак, толкова преплетен, че никой не можеше да мине през него. Обзета от паника, Реа се обърна, вслуша се в приближаващите се стъпки на мъжете и се запита как може да се страхува толкова посред бял ден. Потърси някакъв изход, но буйната зеленина беше непроходима. Внезапно тишината бе разкъсана от гръмогласния рев на пияните моряци, които стигнали до жертвата си.
	— Страхотна гледка, а, приятел? — промърмори възхитено единият.
	— Защо побягна от нас, момиче?
	— Щяхме да си платим честно и почтено, но ти ни умори от бягане, затова няма да получиш нищо — ухили се третият, известен под името Джордж Гримс Очите му погълнаха крехката фигура на Реа и се залепиха върху вълнуващите се малки гърди.
	— Ау, каква красавица!
	— Радва ти окото, нали?
	— Дай да я поогледаме малко по-отблизо, приятел!
	Реа стоеше като вцепенена, неспособна да откъсне очи от суровите мъжки лица. Не беше изпитвала такъв страх, откакто се беше събудила в мрака на „Лондон лейди“.
	— Как се казваш, малката?
	— Хайде, отговори на стария Джако, знаеш ли колко му се иска да чуе гласчето ти. Я виж косите й. Същинско злато! Виждал ли си някога такива очи? Трябва да ги погледна отблизо, приятели! — изрева Джако и закрачи тежко към нея.
	Реа усети, че почва да трепери. Ако се опиташе да избяга, краката щяха да откажат да я носят. Когато мъжът с мазни коси и овехтели, раздърпани дрехи, наближи, тя изпищя с все сила:
	— Не смей да ме докосваш!
	— О, колко мило. Това момиченце говори като същинска лейди — хили се морякът и направи още една крачка към нея, пришпорван от виковете на другарите си, образували полукръг, за да затворят улицата. — Хайде, милинка, кажи още нещо на стария Джако, гласчето ти е толкова звучно — продължи подигравателно той и пристъпи още по-напред.
	— Не я докосвай, кучи сине! — изкрещя детски глас и се втурна между мъжете и девойката. Моряците се огледаха стреснато. Момчето се хвърли върху гърба на Джако и го блъсна. Двамата се търколиха в топлия пясък, но битката беше неравна, защото притеклият се на помощ на Реа Кони не беше и наполовина толкова тежък, колкото стария моряк. Не беше и убиец като него: изведнъж блесна острие на кама и Реа заслепено отвори очи. Само след миг се възцари потискаща тишина. Само Джако се изправи и огледа жертвата си с вълчи поглед.
	Рея отвори очи и като видя Кони да лежи на земята, с разпилени черни коси по смъртнобледото лице, едва не припадна. Големите сини очи на момчето бяха затворени, детският глас беше замлъкнат.
	— По дяволите, та той беше само дете — промърмори ядосано един от мъжете.
	Реа изпищя пронизително и мъжете се паникьосаха още повече.
	— Стисни я за гушата, човече! Не знаеш ли, че ако ни хванат, ще ни пратят на бесилката?
	Джако се запъти с решителна крачка към Реа, която беше коленичила край ранения Кони Брейди. Тъкмо когато я сграбчи за косата, нещо остро се заби в рамото му и той се обърна като ужилен. Вдигна глава и се сгърчи от страх, когато се озова лице в лице с кралски офицер, стиснал в едната си ръка димящ пистолет. В другата държеше шпага и острието й беше в опасна близост до гърдите му.
	— Пуснете дамата, или ще умрете — проговори спокойно офицерът и застана между мъжете и момичето, предпазвайки с тялото си падналото дете. Моряците бяха изпили толкова много ром, че все още се чувстваха смели и офицерът можеше да отгатне без усилия какво става в главите им. Той беше сам, а те бяха шестима. Той имаше шпага, но те носеха ножове и поне един от тях щеше да улучи целта дори от това разстояние.
	— Ако имате малко ум в главите си, ще се върнете на кораба си, разбира се, без приятеля си. Той трябва да се изправи пред съдията — проговори любезно офицерът, без да изпуска от очи и най-малкото движение в групата.
	— Ей, не можете да ме оставите така! Да не би само аз да съм виновен за случилото се? — изрева Джако и отправи предупредителен поглед към умърлушените си другари, които тихо се съветваха по предложението на офицера.
	— Помислете пак, момчета — продължи вразумително офицерът, със същия глас, с който се обръщаше към хората си под град неприятелски куршуми. — Дали този смел моряк, който е пробол с ножа си едно дете, ще остане и ще се бие за някого от вас, ако е изпаднал в тежко положение? Помислете, преди да извършите нещо, което със сигурност ще ви отведе на бесилката — заключи делово той.
	Джако имаше какво да загуби, ако другарите му го изоставеха и когато офицерът се извърна настрана, морякът посегна светкавично към колана си и измъкна дълъг нож. Вдигна го, но така и не успя да го хвърли, защото в същия миг проехтя оглушителен изстрел. Джако изрева от болка и се взря невярващо в разтрошената си ръка и в кръвта, която се стичаше по ризата му.
	Офицерът хвърли гневен поглед към ножа на Джако, паднал до ботуша му, и се обърна в посоката, от която беше дошъл изстрелът. Срещна сивия поглед на Данте Лейтън и лицето му се озари от усмивка.
	— Капитан Лойд — проговори учтиво Данте. Но когато видя ранения Кони Брейди и плачещата над него Реа, се обърна към моряците на Берти Макей и дори замъглените им от рома мозъци усетиха убийствената му ярост. Ако имаше човек на света, когото не желаеха да срещат по пътя си, това беше именно Данте Лейтън. Всички знаеха, че този човек е безмилостен. С горчива усмивка капитанът на кораба на Негово кралско величество „Порткълис“, сър Морган Лойд, трябваше да установи, че пет двойки очи се впиха с няма молба в синята му офицерска униформа — макар че иначе бяха готови да плюят върху нея.
	— Данте! — изплака Реа, като видя доскорошния си враг. Бе вдигнала главата на Кони Брейди в скута си и се опитваше да спре кръвта от рамото му. — Онзи човек го прониза с нож и за всичко съм виновна аз — захълца тя. Залюля момчето като бебе и в този момент тежките му ресници се надигнаха.
	— Лейди Реа? — прошепна безсилно Кони. — А аз си мислех, че няма да ви видя никога вече. Не исках да напускате „Морския дракон“, но не казах на никого. Капитанът се разсърди ужасно и вече не ме обича — промълви с угасващ глас той и очите му се остъклиха. — Видях ви да тичате през улицата и ви последвах до пазара, но после ви изгубих. Внезапно се появиха тези хора и аз трябваше да ви защитя, лейди Реа. — Очите му отново се затвориха.
	— О, Кони, ти ме спаси! Ти си моят малък герой! — увери го през сълзи Реа.
	Данте Лейтън пристъпи към смълчалите се мъже. Изгледа ги един по един, но после посвети цялото си внимание на моряка, опитал се да убие сър Морган.
	Кралският офицер се почувства неудобно от жаждата за убийство, която светеше в очите на капитан Лейтън. Твърде често беше виждал този поглед у мъже в разгара на битката и знаеше, че трябва да предприеме нещо, иначе щеше да бъде принуден да свидетелства срещу Данте Лейтън пред съда.
	— Данте! — Реа отчаяно се опитваше да привлече вниманието на капитана върху себе си. — Трябва да повикаме лекар. Кони е толкова блед и студен! — извика тя и сър Морган се възползва от удобния случай.
	— Познавате ли момчето и дамата?
	— Момчето е моят юнга — отвърна кратко Данте.
	— Предлагам ви да последвате съвета на младата дама. Малкият има нужда от помощ. На борда на „Порткълис“ имаме отличен хирург. Ако желаете, ще го изпратя веднага на „Морския дракон“, за да се погрижи за раната — заговори бързо офицерът, макар че не вярваше момчето да остане живо.
	— Благодаря ви, но моят стюард е много опитен в лечението на такива рани и със сигурност знае какво трябва да се направи — отговори тихо Данте и отново се обърна към утихналите мъже. — Какво ще правите с тази паплач?
	— Мисля, че ще бъде трудно да ги обвиним в престъпление — виждате, че са пияни, а това не е нещо необичайно в тази част на града. Затова предлагам да ги пуснем — отговори сър Морган, но Данте прие думите му без особено вълнение. Цялото му внимание беше съсредоточено върху ранения Джако.
	— А този?
	— Аз лично ще отведа този подлец при съдията — отговори рязко сър Морган. — Ще имам нужда от свидетелските ви показания. Ще останете ли още известно време в Сейнт Джонс? — попита той и изправи на крака уплашения Джако.
	— Само ден или два — отвърна кратко Данте. — Най-късно в събота ще изляза в открито море. — Той вдигна внимателно припадналия Кони Брейди и помогна на Реа да се изправи.
	— А дамата? — попита учтиво сър Морган, едва скривайки любопитството си. Момичето беше облечено като островна жителка, но езикът му беше цивилизован, а нежното и благородно лице беше неповторимо в красотата си. — Къде мога да ви намеря, ако имам нужда от още един свидетел? — попита внимателно той.
	Колкото и трудно да му беше, капитанът на „Морския дракон“ взе решение, че Реа сама трябва да отговори на този въпрос. Ако желаеше, тя можеше да разкрие самоличността си, да разкаже историята на отвличането си и да си възвърне свободата. Сър Морган Лойд не беше глупак и щеше да я изслуша внимателно, а после щеше да предприеме всичко необходимо, за да изясни истината. Може би щеше да я върне лично в Англия и да я изправи пред семейството й. Така щеше да отстрани веднъж завинаги всички съмнения относно личността й.
	— Реа? — попита тихо Данте и погледите им се срещнаха. След като й каза с очи, че предоставя отговора на нея, той се извърна настрана.
	Реа погледна мъртвешки бледото лице на Кони Брейди и видя как устните му се движат безшумно. Отново и отново те оформяха името й.
	— Ще ме намерите на борда на „Морския дракон“, капитане — отговори решително тя и приглади една черна къдрица от студеното чело на момчето.
	— Лейди Реа! Лейди Реа! Моля ви, не ме напускайте! Не си отивайте!
	— Тук съм, Кони, няма да те изоставя. — Реа напразно се стараеше да успокои разтърсваното от треска момче и го притискаше до гърдите си.
	— Моля ви се, капитане, не ми се сърдете, моля ви! Тя е толкова мила. И плака. Сам я видях. Искаше да се върне в къщи, капитане. Направи го, нали, и ме напусна? И вие ли ще ме оставите, капитане? Всички ме оставят — хълцаше Кони и трепереше с цялото си тяло.
	— Не, не, Кони, не се безпокой — прошепна окуражаващо Реа и притисна мократа кърпа към горещото му чело. — Аз съм при теб. Няма да те напусна, обещавам ти.
	— А една Доминик никога не нарушава дадената дума, така ли беше? — попита тихо Данте. Реа не го беше чула да влиза.
	— Какво ще стане с негодника, който прониза Кони с ножа си? — попита тя и се надигна изтощено от столчето до койката. От три дий насам бдеше неотстъпно над раненото момче. Направи се, че не забелязва ръката, която се протегна да й помогне.
	— Мисля, че властите бяха много доволни да го пъхнат в затвора. Нападението над Кони и сър Морган най-после им даде основателна причина да го сторят. Вече на няколко пъти е причинявал безредици в Антигуа и е добре познат на съдията. А сега направи глупостта да се нахвърли върху офицер на Короната. Ако Кони умре, ще иде на бесилката — заключи мрачно Данте. Реа изпъшка уплашено и мъжът се стресна. Не беше искал думите му да прозвучат жестоко.
	— Не казвайте това! Той няма да умре! Кони ще живее! Аз съм виновна за всичко и ако той умре, ще се чувствам още по-виновна — захълца девойката.
	Тя усети как силните мъжки ръце я обгърнаха и твърдите устни зашепнаха нежни думи в ухото й. Опита се да се изтръгне от топлината им, защото не искаше съжаление и утеха. Заслужаваше да страда, докато Кони лежеше в койката си и се гърчеше в пристъпите на треската.
	— Недей, Реа, не бягай от мен — прошепна умолително Данте. — Ти не си виновна.
	— Напротив! Аз разруших света на това момче. Възползвах се от това, че ме обожава, и го настроих срещу вас, като го помолих да не ви казва, че съм напуснала „Морския дракон“. Знаех, че постъпвам зле, но исках на всяка цена да избягам. Вдъхвах сладкия аромат на жасмина и си спомнях Кемъри… Просто не можех да търпя повече. А мисълта, че ще се изправя срещу вас, след нощта, в която ние… — Реа потрепери и думите й заглъхнаха в сълзи.
	— Знам и не те обвинявам, Реа — отговори Данте и устата му се опъна в горчива усмивка. Беше сигурен, че сълзите й са предизвикани от спомена за нощта, от отвращението, което изпитваше към него. Очите му се сведоха към златната главица, която почиваше на гърдите му. Тя беше толкова нежна и най-съкровеното му желание беше да я задържи завинаги в прегръдката си.
	— Екипажът обвинява мен. Чета го в очите им, когато ме поглеждат — призна тихо Реа.
	— Не, това не е истина. Те са загрижени за Кони, не разбираш ли? Не по-малко бяха загрижени и за теб, скъпа моя. Никой не те обвинява за раняването на Кони. Напротив, мъжете се гордеят, че малкият е доказал смелостта си, като е излязъл съвсем сам срещу толкова много противници. Ако проклинат някого за проявената подлост, това са Берти Макей и екипажа му. Искам още да ти кажа, че няма да допусна само ти да изпитваш чувство за вина, мила моя. Аз съм не по-малко виновен от теб — заяви твърдо Данте, за да я изтръгне от обзелата я апатия. — Аз се отнесох много грубо с момчето, макар да знаех колко ще го нараня. Аз съм човекът, който му разреши да слезе на сушата и който му обясни с най-силни думи, че се намираш в опасност. Кони се прояви като герой само за да ми напрани впечатление. Аз съм също толкова виновен, колкото и ти, Реа — завърши той и погледна загрижено неспокойно мятащото се момче.
	— Чувствам се толкова безпомощна. Нима не мога да сторя нищо, за да му помогна? — попита едва чуто Реа и погледна Данте в очите. — Знам, че Хюстън Кърби прави за момчето всичко, което е по силите му — продължи тя и спря смутено. Не искаше думите й да прозвучат като критика към дребния стюард. Той се грижеше неуморно за ранения и наистина успяваше да успокои трескавото малко тяло. — Но не е ли по-добре да потърсим истински лекар?
	— Боя се, че е невъзможно — отговори кратко Данте и Реа разбра, че го е обидила.
	— Съжалявам, не исках да поставя под въпрос уменията на Кърби, но толкова ме е страх за Кони — прошепна потиснато Реа.
	— Невъзможно е да повикаме лекар — повтори Данте, поколеба се и погледът му се устреми към широките прозорци на каютата. — И то е, защото напуснахме Антигуа. Вече сме в открито море, мила — обясни меко той.
	Реа се изтръгна от прегръдката му и изтича до прозореца. Пред погледа й се разкри безкрайният океан. Дъхът й спря, когато осъзна, че вече няма надежда да избяга от „Морския дракон“ и неговия капитан. Усети мекото полюляване на кораба, чу плющенето на платната, издути от южния вятър. „Морският дракон“ беше насочил бушприта си към следващата цел.


>	Девета глава
E>
	Щастието се усмихва на смелите.
@	Вергилий
E$

	„Морският дракон“ навлезе в теснините на Флорида, после течението Гълфстрийм и постоянните ветрове го пренесоха бързо през коварния канал, където дебнеха незабележими за наблюдателя пясъчни плитчини и от всички страни се надигаха внезапни бури. Лековерните моряци често се натъкваха на потънали коралови рифове, с ръбове, остри като ножове, които изобилстваха в тези води.
	Този път обаче щастието беше на страната на гордия екипаж на „Морския дракон“. Вече бяха заобиколили без произшествия групата разпръснати островчета, обрасли с палми и борове, бяха минали и през плитчините, които обграждаха южния край на полуостров Флорида. Минаха с издути платна покрай белите, девствени плажове и дълбоките, коварни блата, заградени с магнолиеви дървета.
	Ако екипажът имаше съмнения в душевното състояние на своя капитан, който беше позволил на кораба да влезе почти без никакъв товар в коварните теснини на Флорида — място, което всички разумни моряци предпочитаха да избягват, — то скоро се появиха всички основания за предположението, че Данте Лейтън напълно си е изгубил ума. Това стана, когато капитанът даде заповед да хвърлят котва в един заспал залив, чиито единствени видими обитатели — ято розови фламинги — веднага се издигнаха с крясъци във въздуха и протегнаха дългите си шии към откритото море.
	С изключение на Хюстън Кърби, който и без това не беше съвсем нормален, и Алистър Марлоу, който проявяваше необичайна сдържаност, екипажът на „Морския дракон“ беше твърдо решен да постави капитана си под арест, ако продължи с лудостите си. И именно в този момент Данте Лейтън извади картата на съкровището. Моряците отдавна знаеха, че тази карта е негодна за нищо. А и мястото, отбелязано на нея, изобщо не беше тук. Предполагаемото място на потъналия галеон беше в един залив на Бахамските острови и точно там беше кръстчето на картата, която всички бяха имали възможност да разгледат. Мъжете мърмореха неспокойно и се побутваха скрито, но все пак се вслушваха в думите на капитана си, макар да бяха наясно, че той не е съвсем с ума си. Единственият, който не промълви нито дума, беше старият Лонгакрес. Той седеше на палубата и продължаваше да дялка невъзмутимо парче дърво. С всяка дума на капитана усмивката му ставаше все по-широка, сякаш отдавна беше чакал този ден.
	Постепенно мъжете проумяха какво иска да им каже капитанът и след първоначалното разочарование, че Данте Лейтън не им е доверил номера с двете карти, екипажът бе обзет от радостна възбуда. Думите на капитана събудиха в душите на суровите моряци старите мечти за по-добър живот.
	Реа Клер Доминик засенчи очите си с ръка и устреми поглед към сребърната повърхност на лагуната. На югоизток беше голямото море, а пред хоризонта се събираха сиво-сини буреносни облаци, които с всяка минута ставаха по-мрачни и заплашителни. Но това нямаше значение. „Морският дракон“ беше хвърлил котва в защитен от всички страни залив и бурята нямаше да му причини вреда. За съжаление тя щеше да забави търсенето на потъналия галеон, а Реа не знаеше как нетърпеливите моряци ще преживеят още един безрезултатен ден — защото досега не бяха намерили нищо, което да ги насочи към дългоочакваното съкровище.
	Реа зарови ръце в топлия пясък под главата си и отново си припомни дългата върволица от събития след онзи съдбоносен ден в пристанището на Чарлзтаун, когато беше имала неблагоразумието да се промъкне на борда на „Морския дракон“. Едва сега разбираше защо Данте Лейтън реагира толкова невъздържано. Трябваше да защити бъдещето на хората си, на верния си екипаж. Тя бе успяла да изтръгне някои сведения от не особено мълчаливия Хюстън Кърби — както например за една известна дама от Чарлзтаун, която подло измамила капитана, — и така стигна до извода, че Данте Лейтън е реагирал на цяла поредица от обстоятелства и тя е имала лошия късмет да се изпречи на пътя му в най-неподходящия момент.
	И тъй като добротата беше в природата й, Реа му прости проявената грубост. Все пак той й бе дал шанс да си възвърне свободата. Решението да се върне на „Морския дракон“ беше само нейно, взето по свободна воля. Никой не я беше принудил да остане, затова и не биваше да обвинява капитана и моряците му. Онова, което й предстоеше, си беше само нейна съдба.
	Тя примигна лениво към блесналото небе и призна пред себе си, че дори ако беше имала шанса да преживее всичко това още веднъж, пак щеше да лежи тук, в топлия пясък, и да се вслушва в тихия шепот на палмите, който я приспиваше. Протегна се сънено и ръката й се натъкна на нещо твърдо. Отвори натежалите си клепачи, за да разгледа получения подарък. Ръката й стискаше голяма мида с формата на конус. Вътрешността й беше гладка и розова. Наоколо бяха пръсната и други миди, яркооранжеви, на ивици или петна, имаше малки, големи и съвсем мънички, имаше и миди с най-причудливи форми. Всички те бяха подарък от един много важен за нея човек.
	Реа вдигна ръка и помаха на Кони, който претърсваше внимателно малкия залив, за да открие още красиви миди. Момчето тъкмо беше открило още една и я улови предпазливо с два пръста.
	— Лейди Реа, вижте какво намерих! Сега ще чуете шума на океана! — извика той и се затича към нея. Отпусна се в пясъка със зачервени страни, очите му святкаха от радост. — Ето, слушайте!
	Реа сведе глава към пясъка, сложи черната мида до ухото си и се изненада от шума на вълните, който излизаше от вътрешността й.
	— Дали намериха нещо? — попита Кони и хвърли бдителен поглед към другата страна на залива, където беше хвърлил котва „Морският дракон“. Голите му мачти стърчаха към небето. Палубата изглеждаше пуста и ако от време на време откъм десния борд не се издигаха пръски, всеки щеше да сметне, че корабът е изоставен.
	— Вярвате ли, че има потънало съкровище? — попита Кони и гласът му потрепери от вълнение. Изпълненият му с копнеж поглед не се откъсваше от другарите му, които се гмуркаха дълбоко в топлите води, пълни с най-странни риби, за да търсят остатъците на испанския галеон. Моряците, които не умееха да плуват, предпочитаха да претърсват брега и се ровеха в пясъка. Само Реа и Кони мързелуваха. Мъжете се надяваха да открият поне няколко златни монети или други остатъци от потъналия кораб, довлечени на брега, които да ги насочат към мястото на съкровището.
	В далечината отекна гръм, светкавица прониза черните облаци, които заплашително наближаваха входа на залива. Повърхността на водата се къдреше на ситни вълнички. Морето бучеше заплашително и само след няколко минути щеше да завали пороен дъжд.
	— Да вървим, Кони — усмихна се Реа и скочи на крака. Изтупа пясъка от полата и корсажа си и добави: — Виждам, че Лонгакрес идва да ни вземе. Не искам да настинеш. — Тя продължаваше да се тревожи за здравето му, макар че момчето се бе възстановило учудващо бързо. Само понякога в очите му се появяваха сенки и тя се питаше дали все още го мъчат болки в иначе добре зарасналата рана.
	Помогна му да събере мидите, после двамата се изправиха на брега и търпеливо зачакаха идването на Лонгакрес. Морякът им помаха с ръка, скочи и издърпа лодката на сушата.
	— Днес май няма да търсим повече — заговори той и хвърли гневен поглед към буреносните облаци.
	— Нищо ли не намерихте? — попита Реа. Старият пират будеше в сърцето й искрено съжаление. Въпреки безбройните си преживявания сред морските разбойници той все още не бе имал случай да открие съкровище.
	— Не, аз няма да се предам. И ти, Кони, също, нали? — ухили се Лонгакрес и помогна на Реа да се качи в лодката. Кони скочи вътре и старият пират я избута във водата. — Никой няма да се откаже! — заяви решително той.
	Лонгакрес потегли и под равномерните движения на греблата му лодката стигна само след минути до корпуса на „Морския дракон“. Очевидно търсенето беше приключило, защото на палубата цареше трескаво оживление. Както беше казал Лонгакрес, никой не забравяше съкровището и всички разговори на палубата се въртяха около потъналия испански галеон.
	Дори Реа не можеше да остане равнодушна и сърцето й биеше по-силно, откакто бяха влезли в малкия залив. Преди това тя никога не си бе давала труд да помисли за разкоша, в който беше живяла, или за богатството, което с течение на времето бе свикнала да смята за свое неотменно право. Едва след като изпадна в беда, погледът й се изостри и събуждането беше много горчиво. Беше преживяла онова, което беше всекидневие за не толкова облагодетелстваните от съдбата, и вече разбираше какво означава да имаш шанс да се сдобиеш с богатство.
	Като си припомнеше гардероба си в Кемъри, препълнен с какви ли не рокли, които отдавна беше забравила, всяка от различен материал, в различен стил и всички ушити специално за нея от най-добрата лондонска модистка, тя си казваше, че много от близките й ще се учудят безкрайно, като разберат колко й е скъп сегашният й оскъден гардероб. Но когато една млада жена разполагаше само с две рокли и всяка от тях имаше свое, особено значение, не беше чудно, че много държеше на тях.
	Кожената пола и бялата копринена блуза, подарък от екипажа на „Морския дракон“, й бяха много скъпи, но подобни чувства събуждаше у нея и роклята, която сега трябваше да облече за вечеря. Тя беше не по-малко елегантна от старите й рокли и беше подарък от капитана на „Морския дракон“. Сигурно беше платил цяло състояние на шивачката от Сейнт Джонс. Реа беше сигурна, че роклята е била част от чеиза на някоя млада дама или скъпа поръчка за съвсем особен случай. Никога преди това не беше виждала толкова фина материя и такова прецизно изпълнение. Роклята беше от лек, въздушен бял муселин. Три четвъртите ръкави завършваха с три реда дантела, а цялата пола беше обшита с богато набрани дантелени рюшове.
	Роклята беше наистина изискана — и тя се изненада безкрайно, когато я намери на койката си малко след като бяха излезли в открито море. Освен роклята, капитанът й беше купил и красиви копринени пантофки и чорапи, както и ковчеже с най-различни тоалетни принадлежности: сребърна четка с ръчно огледало, красиво кристално шишенце с парфюм, ухаещи сапуни, фуркети и безброй други дреболии.
	Първата вечер, когато облече роклята, събраните в капитанската каюта мъже направо онемяха. Бяха поразени по-силно дори от вечерта, когато я видяха за първи път в кожената пола. Но този път подаръкът беше лично от Данте Лейтън и тя го беше погледнала плахо в очите и беше чакала единствено неговата реакция. Той не я разочарова. Поднесе ръката й към устните си и като истински джентълмен й направи комплименти, които всяка жена би чула с удоволствие. Но сивите му очи, които се впиха дълбоко в нейните, казаха повече от всички думи и тя не можа да издържи и засрамено се отвърна. Споменът за една друга нощ все още я караше да трепери и тя предполагаше, че той го знае.
	Реа не разбираше защо капитанът си е направил труда да й купи този скъп подарък, защото когато му благодари, той само вдигна рамене и избягна погледа й, сякаш се чувстваше неловко. И все пак тя беше сигурна, че се зарадва да я види с подарената рокля.
	Младата девойка се усмихна и се постара широкото четириъгълно деколте да изглежда по-прилично. Тънката дантела едва прикриваше гърдите й. Все пак тя не се разтревожи особено от дръзкото деколте, напръска се с лавандула и се запъти с лека стъпка към каютата на капитана. Палубата се залюля заплашително и тя трябваше да се залови за Алистър, за да не падне.
	— Истинска изненада — отбеляза с иронична усмивка младежът и извъртя кафявите си очи, сякаш се питаше с какво е заслужил това благоволение.
	— Във всяка буря има светло петно — обясни Соумс Фитсимънс, остроумен както винаги, и втренчи доволен поглед в смелото деколте.
	— Надявам се, че бурята няма да ви се отрази тежко, лейди Реа Клер — поздрави я Барнаби Кларк, както винаги загрижен за здравето и благополучието и. Но и той не можа да устои и скришом огледа изваяните голи рамене. Реа стигна до извода, че предпочита откритото възхищение на Соумс Фитсимънс.
	Капитанът на „Морския дракон“ стоеше пред кърмовите прозорци и от канеления му жакет сякаш полъхваше топлина. Лицето му беше замислено, очите му пламтяха. Кестенявите къдрици бяха строго пригладени назад и вързани на тила, сякаш за да не му пречат да размишлява.
	— Ах, лейди Красавица — промърмори той и гласът му прозвуча изненадващо остро. Мъжете се стреснаха. От седмици насам не бяха чували този саркастичен тон. Реа със сигурност не беше единствената, която се запита какво го е прихванало.
	Хюстън Кърби се появи, превит под тежестта на отрупаната с калаени чинии табла. Никога не би рискувал скъпия си порцелан при такова време. Ямайка го следваше по петите, също и Кони, който отново бе поел задълженията си на корабен юнга. Макар че беше получил строга заповед от капитана да не се напряга, той не можеше да стои бездеен. Моряците се надпреварваха да му помагат, така че дните му минаваха бързо, а и имаше повече време да се отдава на мечтанията си.
	Примамливият аромат на омари, уловени следобед в залива, изпълни каютата. Всички заеха местата си, за да се насладят на поредната великолепна вечеря, приготвена от вещите ръце на дребния стюард. Неговите менюта биха направили чест на всяка кралска маса, макар че се сервираха в капитанската каюта на един контрабандистки кораб.
	По време на вечерята фенерът на палубата се клатушкаше силно във всички посоки и хвърляше страшни сенки върху събраните около масата лица. Бурята вилнееше. Реа, която едва успяваше да опази чашата си от падане, имаше чувството, че цялата ярост на стихиите се излива върху „Морския дракон“. Корабът теглеше с все сила котвеното въже, вятърът свиреше в такелажа, по палубата се лееше дъжд.
	— Радвам се, че сме се приютили в този създаден от Бога залив — отбеляза Алистър и отпи глътка бренди. После изгледа доволно празната си чиния. — Господи, това беше истинско празнично меню. Кокосовият сладкиш е несравним, наистина — добави той и вдигна тост към ухиления Хюстън Кърби.
	— Да, добър беше. Вече съм сигурен, че ще намерим съкровището. След една такава вечеря нищо не може да се обърка — подкрепи го Соумс Фитсимънс.
	— Надявам се да излезете прав, мистър Фитсимънс — изрече с копнеж Барнаби Кларк. — Защото вече съм избрал парчето земя, което ще си купя на остров Невис. Би било хубаво да стане мое, преди да съм станал стар и немощен.
	— А аз — заговори с премрежен поглед Соумс Фитсимънс — горя от желание да си намеря любимо момиче със златна коса и очи като безкрайното море. Но ще ми трябва цяло състояние, за да мога да й предложа онова, на което е свикнала. Ако работя честно и почтено, ще остарея и ще побелея, преди да мога да помоля за ръката й.
	Капитанът се надигна рязко.
	— Джентълмени, вече е късно и ако искаме да направим нещо повече, а не само да си мечтаем за съкровището, което ни чака на дъното на морето, трябва да се оттеглим за почивка. Утре, когато бурята отмине, всеки трябва да бъде на поста си — заяви мрачно той и се обърна към Реа: — Милейди, аз ще ви придружа до кабината ви. Както виждам, бурята не е единственият ни проблем тази вечер.
	Реа се надигна, пое ръката му и се усмихна смутено на умълчалите се мъже, които също бяха станали и любопитно се споглеждаха.
	Данте спря до вратата към каютата й и я погледна замислено. Реа въздъхна и гърдите й опънаха тънката дантела на деколтето, която възхитително подчертаваше бледо златната кожа.
	— Знаете ли, капитане — заговори тя, за да прекъсне напрегнатото мълчание, което я мъчеше всеки път, когато оставаше насаме с него. — Днес мислих много за онова, което екипажът очаква от съкровището. Чух и мистър Кларк и Соумс Фитсимънс да разказват за надеждите си. — Реа се покашля нервно, защото не знаеше как да подхване темата. — Много ми се иска да ви попитам какво ще стане, ако се окаже, че съкровището не съществува?
	— Разбира се, трябва да имаме предвид и тази възможност — отбеляза равнодушно Данте.
	— Не мислите ли, че има и друга възможност да осигурите на хората си по едно малко състояние? Разбира се, то няма да достигне сумата, която биха получили от потъналия испански галеон, но все пак… Знаете, че за връщането ми е обявена награда, а вие и екипажът на „Морския дракон“ сте моите спасители. Ще се погрижа баща ми да възнагради всекиго от вас поотделно — заяви уверено тя. Видя как очите на Данте Лейтън заискриха от гняв, но не можа да разбере с какво го е обидила. Искаше само да помогне. — А вашият дял, капитане, ще бъде най-големият. Татко ще… — Реа не можа да продължи. Данте сложи ръце на раменете й, привлече я към себе си и я погледна право в очите.
	— Никога не ми предлагай пари, Реа. Ще те върна на баща ти, но не за пари. Не са ми чак толкова нужни — прошепна тихо той, ръката му се плъзна по шията й и спря върху мястото, където пулсираше вената. — Страх ли те е от мен, мила? Дано никога не забравиш урока, който получи днес. Вече вярвам, че ти наистина си лейди Реа Клер Доминик, но аз съм си същият капитан на „Морския дракон“, който е хвърлил котва на хиляди мили от бреговете на Англия. Не съм се променил — завърши предупредително той и устните му завладяха нейните. Толкова дълго беше копнял да се потопи в сладостта им, че не издържа.
	Реа се разтрепери като лист в прегръдката му. Данте се облегна на вратата и притисна горещото й тяло към своето. Устните му изследваха ухаещата кожа на набъбващите й гърди, после се върнаха към полуотворената й уста. Изпитваше невероятно облекчение, че Реа не го отблъсна. Тя го желаеше и от тази скрита искра все още можеше да пламне буйният огън на страстта. А страстта щеше да погълне и двамата, да ги промени завинаги. Само не биваше да спират дотук. Тази мисъл го обля като студен душ и той се отдели от Реа толкова внезапно, че тя не разбра какво става с нея. Данте я бутна в кабината и бързо затвори вратата.
	Останала без дъх, Реа огледа малкото помещение и потрепери. Какво се беше случило? Само до преди миг Данте Лейтън я беше целувал с луда страст. Все още усещаше натиска на устните му върху своите. Тя приседна на койката си и виолетовите й очи се напълниха със сълзи.
	През това време мъжът стоеше пред вратата и отчаяно се опитваше да успокои дишането си. Ако можеше да знае каква сила на волята му е струвало да я пусне, Реа сигурно щеше да се утеши. Но тя не знаеше, не чу и удара с юмрук по вратата, защото воят на бурята го заглуши. Данте огледа добре познатата обстановка, видя гордия корпус на „Морския дракон“, своя любим кораб, и внезапно осъзна, че това вече не му е достатъчно. Думите на Алистър Марлоу кънтяха в ушите му — той знаеше не по-зле от своя помощник, че Реа Клер заслужава нещо по-добро от един обикновен контрабандист, който на всичкото отгоре й е само любовник. Сега най-важното за него беше да открие съкровището. Жаждата за отмъщение избледня пред копнежа да направи Реа своя. Тя беше Доминик и ако той искаше да се ожени за дъщерята на дук Кемъри, трябваше да бъде нещо много повече от бивш корсар и контрабандист. Трябваше да намери златото, за да предложи на Реа всичко, от което тя се нуждаеше.
	Можеше да я вземе още сега, можеше да я принуди да го обикне, но това не беше почтено. Той я обичаше истински и нямаше да й причини тази мъка. Предпочиташе да я изгуби, вместо да я обрече на едно несигурно бъдеще и на опасността да се обвърже завинаги с един авантюрист. Но и нямаше да падне на колене пред баща й и да моли за финансова издръжка. Никой никога не биваше да има основания да говори, че се е оженил за нея заради парите й.
	Данте стоеше в сумрачния коридор и се взираше ожесточено в затворената врата, зад която плачеше жената, която трябваше да му принадлежи, но в момента беше недостъпна за него. Измъчван от отчаяние, той се качи на палубата. По-добре да се изправи срещу тропическата буря, вместо да се отдава на обезкуражаващите си мисли.

	Следващият ден започна с яркосиньо небе и топло слънце и вдъхна нова смелост на унилия екипаж. С удвоени усилия мъжете се заеха да претърсват малкия залив. Реа и Кони се приготвяха да отидат отново на брега и останаха много изненадани, като видяха колко се е променил плажът през бурната нощ. Изкоренени дървета пясъчни плитчини, езерца навътре в гората, създадено от прилива — всичко това привличаше погледа и двамата горяха от нетърпение да го изследват. Но още докато стояха на палубата и разговаряха с Хюстън Кърби, който чакаше заедно с тях връщането на Лонгакрес с лодката, заливът се огласи от див рев, който Реа щеше да запомни за цял живот. Дивите птици се стреснаха и се вдигнаха на ята във въздуха.
	— Какво беше това, по дяволите? — провикна се Хюстън Кърби, присви очи и се опита да различи нещо по брега.
	— Намерили са го, мистър Кърби! — изкрещя възбудено Кони. Очите му бяха много остри и той можа да види танцуващите и диво жестикулиращи мъже по брега. — Съкровището! Съкровището! — повтори като замаяно момчето и пронизителният му глас стресна дори Ямайка, който побърза да се скрие под палубата.
	— Побързайте, стари пирате! — изрева Хюстън Кърби и замаха към Лонгакрес, който очевидно размишляваше дали да не обърне лодката и да се върне на брега без последните си пасажери. — Какво се мотаете! Ако са се развикали заради съкровището, то няма да избяга, докато ни прекарате до брега! — изграчи задавено дребният стюард. — Побързайте де! — повтори ядосано той, макар че Лонгакрес никога в живота си не беше гребал толкова бързо.
	Реа огледа внимателно брега. Можа само да види как няколко мъже тичат презглава към най-северната точка на залива, скрита от издаден скален нос и достъпна само през една тясна пясъчна плитчина.
	— Качвайте се в лодката и не дрънкайте много! — изрева Лонгакрес, когато малкият плавателен съд се блъсна в левия борд на „Морския дракон“.
	Тримата побързаха да изпълнят нареждането, като буквално скочиха в лодката и опасно я разклатиха. Насядаха кой където свари и устремиха към брега горящи от нетърпение погледи. Алистър вече ги очакваше и се хвърли във водата, за да им помогне да изтеглят лодката на брега.
	— Съкровището ли е, мистър Марлоу, наистина ли го намериха? — изкрещя Кони веднага щом стъпи на сушата. Без да чака отговор, момчето хукна да бяга към пясъчната плитчина и Лонгакрес и Кърби, които незабавно го последваха, трябваше да гълтат праха от босите му пети. Късите крака на стюарда се справяха без усилие с разстоянието и той не изоставаше нито на сантиметър от стария пират.
	Реа срещна сияещия поглед на Алистър и разбра всичко. Очите й заблестяха, тя се надигна на пръсти и зарадвано го целуна по бузата.
	— О, Алистър, толкова се радвам за всички ви! — извика весело тя.
	— А какво ще кажете за мен, лейди Реа? — попита Данте Лейтън, който се беше приближил незабелязано и бе видял как Реа целува помощника му. — Аз не заслужавам ли поздравления? — добави с усмивка той. В гласа му нямаше нито подигравка, нито гняв, сивите му очи сияеха от задоволство. Екипажът на „Морския дракон“ беше направил наистина невероятно откритие.
	Алистър се засмя и внимателно се освободи от прегръдката на Реа. После се обърна и бавно закрачи към северния бряг, за да се порадва на намерения кораб.
	— Моите най-добри пожелания, капитане — проговори несигурно Реа. Не знаеше как да реагира на този нов Данте Лейтън.
	— Данте. Името ми е Данте, Реа — прошепна той и пристъпи към нея. Беше само с панталон, бронзовите голи гърди и мускулестите ръце блестяха от пот.
	— Желая ви много щастие, Данте — повтори послушно Реа. Срещна погледа му и се почувства слаба и безпомощна. Усети и още нещо, много по-опасно — нарастващо чувство на привързаност към този дяволски капитан. Чувство, съвсем различно от плътското привличане, което беше изпитвала досега. Но и новото усещане беше също толкова силно.
	Данте стоеше само на сантиметри от нея и тя можеше да различи всяко отделно къдраво косъмче по гърдите му. Виолетовите й очи се устремиха въпросително към лицето му, пулсът й се ускори, когато видя нежността, изписана в сивия поглед.
	— Няма ли и аз да получа целувка? Помощник-капитанът беше богато възнаграден за любезността си, защо не се погрижите и капитанът да получи нещичко? — помоли той и гласът му прозвуча учудващо скромно.
	Реа се надигна отново на пръсти, сложи ръце на твърдите мъжки гърди и с искрена нежност го целуна по бузата. Когато понечи да стъпи на земята, силните му ръце се сключиха около талията й. Устните им се съединиха в мека, изпитваща целувка, която не изискваше нищо.
	Данте беше впил очи в лицето й. Усмивката му беше искрена и събуждаше в душата й чувството за споделена веселост.
	— Ела — рече той и взе ръката й. — Искам да ти покажа какво намерихме.
	Гледката беше невероятна. Сякаш попаднаха в друг свят. Сякаш времето спря да тече. В края на плажа от пясъка беше изникнал паметник от славното минало: полуизгнилата мачта на горд испански галеон.
	— Господи! Испанският моряк дори не си е мокрил панталоните, когато е събирал плячката — отбеляза капитанът и хвърли тъжен поглед към разрушения от стихиите кораб. Никой истински капитан не понася тази гледка. — Ураганът, който е връхлетял върху испанската флота, сигурно е запратил галеона в залива и го е блъснал в скалите.
	— Защо го намерихте едва сега? — попита възбудено Реа.
	— Дължим голяма благодарност на бурята, защото без нея надали щяхме да открием нещо — отговори сериозно Данте и посочи насипаните през нощта дюни. — Минали са много години от смъртта на испанеца и честите тропически бури сигурно са променили значително линията на брега. Така корабът се е озовал под пясъка. Снощната буря ни свърши добра работа. Богинята на съдбата ни оказа голяма услуга, като ни я изпрати. Сега обаче трябва да изровим всички сандъци със злато, преди да се е надигнала следващата буря, която ще погребе останките под нови двайсет стъпки пясък. Едва тогава ще мога с увереност да кажа, че щастието е на страната на „Морския дракон“ — завърши с усмивка той и погледна предизвикателно синьото небе.
	— Ела да ти покажа нашето съкровище — обърна се той към Реа и се усмихна подканващо. Улови ръката й и я отведе до един сандък, измъкнат от потъналия кораб и разбит с брадва. Съдържанието му, състоящо се от златни и сребърни монети, беше разпръснато в пясъка.
	— Цяло състояние, милейди! — изрева въодушевено Соумс Фитсимънс и загреба шепа монети, които щяха да променят бъдещето му. — О, милейди, вашите виолетови очи ни донесоха щастие!
	— Намерихме много златни кюлчета, има и още няколко сандъка с монети — обясни Данте и подвикна ободрително на мъжете, които внимателно обхождаха полузаровения кораб. — Щом вълнението утихне, трябва да организираме по-добре изкопните работи — обърна се той към Алистър, който беше дошъл при тях, натоварен с цял куп изкусно изработени сребърни и златни предмети.
	— Погледнете какво намерих на кърмата! Сигурно са от каютата на някой богаташ — рече момъкът и размаха ръждясал пистолет с изгнила дръжка. — Вижте какви красиви сребърни вещи, а и този златен кръст! Невероятно е, като си представиш, че някога са принадлежали на испански капитан или благородник, нали? — прошепна страхопочтително той. Останките на кораба криеха много спомени.
	Кони дотича с ръце, пълни със златни монети.
	— Лейди Реа, богати сме! Намерихме съкровището! — извика момчето, пусна богатството си в пясъка и хукна да търси още.
	Реа постоя още малко на брега, за да наблюдава работата на мъжете. Данте скоро успя да въведе ред. Сандъците бяха извадени от трюма и наредени на пясъка. Алистър се зае с описването на съдържанието им. За делба щяха да мислят после.
	Денят отмина, сенките се удължиха и Реа с готовност предложи услугите си на Хюстън Кърби, който имаше нужда от помощник при приготвянето на вечерята. Преди това беше седяла дълго до Алистър, за да му помага да нанесе в списъка си намерените предмети на изкуството, и с радост почисти няколко кристални чаши и гарафи, отминати като по чудо от морските стихии. Но най-много време прекара във възхитено съзерцание на предметите, които й носеха мъжете.
	Данте почти не се мяркаше пред очите й. През целия ден капитанът работи рамо до рамо с моряците си. Когато започна да се смрачава и Кърби се отправи към „Морския дракон“, за да напълни голяма кошница с провизии и да я донесе на брега, Реа тръгна с него. Екипажът възнамеряваше да прекара вечерта на плажа, да опече месо на шиш и да празнува цяла нощ откритието си. Такъв изключителен случай трябваше да се отбележи, както подобава.
	— Кърби — рече внезапно Реа и неохотно изтри потта от ръката си.
	— Да, милейди? — отговори дребният стюард и продължи усърдно да гребе към „Морския дракон“.
	— Чувствам се токова мръсна, че не мога да се понасям. Щом ще празнуваме цяла нощ, искам поне да бъда чиста. Почакайте да си взема сапун, а после ще ме откарате от другата страна на залива, за да мога да се окъпя, нали? — помоли с усмивка тя.
	— Разбира се, милейди, за мен ще бъде удоволствие. Още по-хубаво ще бъде, ако някои хора последват примера ви — ухили се Кърби. — Чакайте тук, аз ще ви донеса всичко. Днес работихте като редови моряк, милейди — заключи той, много доволен от усърдието й.
	Реа не беше почивала нито минута и беше помагала на всеки, който потърсеше помощта й.
	След като събра тоалетните й принадлежности и я откара с лодката на брега, Кърби огледа внимателно пустия плаж и рече:
	— Съгласна ли сте да дойда след един час? Толкова време ще ми е необходимо да приготвя вечерята.
	— Прекрасно — отговори с усмивка Реа и го изчака да се отдалечи. Господи, колко прекрасно беше да си съвсем сам на плажа!
	Слънцето беше още високо на хоризонта, пясъкът — топъл и мек и галеше толкова приятно босите й нозе. Реа въздъхна и се запъти към ниските храсти и палми, които щяха да я предпазят от любопитните погледи на моряците. Зад един заоблен пясъчен хълм се бе образувала истинска затворена лагуна, чието песъкливо дъно ясно личеше през тихата, кристално ясна вода.
	Реа се освободи бързо от дрехите си, сгъна ги грижливо и ги положи на пясъка, после се потопи в топлата вода на лагуната. Изми се набързо с ухаещия сапун и се отпусна уморено по гръб, устремила поглед към ясното небе.
	Скоро затвори очи и се остави водата да я носи. Постепенно забрави всичко — дори времето — и меко плискащата се вода отнесе надалеч всичките й грижи. Когато водата внезапно изстина, тя отвори стреснато очи и изненадано забеляза, че хоризонтът се е оцветил в бронзово и слънцето потъва в морето като пламтящо огнено кълбо. Скочи, насапуниса се още веднъж и изстърга от тялото си цялата мръсотия на уморителния ден. Потопи се във водата и изми косата си. Трябваше да побърза, иначе дребният стюард щеше да се разтревожи и да тръгне да я търси.

	Данте Лейтън вървеше по следите от боси крака, отпечатани дълбоко в пясъка. Лицето му издаваше загриженост, защото беше чакал повече от четвърт час в малката лодка. Когато Реа не отговори на виковете му, тръгна да я търси.
	Първото, което намери, беше купчинката дрехи в пясъка. Ръката му помилва с копнеж копринената блуза. Като видя, че приливът ей сега ще ги отнесе, той побърза да ги прибере на сигурно място. После присви очи и претърси лагуната за собственичката им. Видя издигналия се фонтан от пръски, нещо златно проблесна на фона на залязващото слънце и Данте инстинктивно се приюти под палмите, които растяха наблизо. Не стана нужда да чака дълго. Реа скоро излезе от водата. Стройното й тяло блестеше, тя изглеждаше като неземно видение от слонова кост и злато, а пламтящият залез на агънцето зад гърба й я правеше част от този див, примитивен бряг.
	Тя е невероятно красива, каза си Данте и втренчи поглед в изкусително заоблените твърди гърди. Розовите им зърна блестяха като сърцевината на рози, а талията й беше толкова стройна, че без усилие можеше да я обхване с една ръка. Погледът му помилва малкото тъмно петно между стройните бедра.
	Мократа й коса висеше като мантия от кехлибар над крехките рамене. Златните къдрици се спускаха чак до хълбоците. Данте не искаше да я стресне и не смееше дори да диша, за да не привлече вниманието й. Щеше да се почувства много зле, ако тя се покриеше, щом го видеше. Ала инстинктът скоро я предупреди, че не е сама. Като видя, че Реа се оглежда подозрително, Данте излезе от сянката. Очите на девойката се разшириха от страх, но тя не реагира с гняв и срам, както беше очаквал мъжът, а просто спря в пясъка и зачака.
	Когато разбра, че Реа дори не помисля да се скрие от него, Данте загуби ума и дума. Тя стоеше смело срещу него, с леко зачервени страни и плах поглед. В очите й пламтеше незадоволената страст, която бушуваше и в неговото сърце.
	Когато мъжът направи първата крачка, Реа не се помръдна. В следващия момент той се изправи пред нея и впи очи в голото й тяло, позлатено от залязващото слънце. Сърцето му биеше толкова силно, че кръвта туптеше във вените му като бушуването на океана.
	Данте протегна колебливо ръка, за да й даде време да го отблъсне, но Реа остана неподвижна и зачака.
	Ръката на мъжа помилва гърдите й, палецът му притисна твърдото зърно и то се уголеми още повече. Другата му ръка обгърна тънката й талия и я придърпа меко към тялото му.
	Когато устата му покри нейната, Реа въздъхна от удоволствие. Устните й се отвориха, езикът й се уви около неговия.
	— Сладката ми Реа — прошепна мъжът и продължи да милва мекото й, ухаещо тяло.
	Когато желанието в слабините му стана неудържимо, той я вдигна на ръце със сладостен стон и я изнесе от водата. Остави я в пясъка, още топъл от целувката на слънцето, и без да бърза, съблече дрехите си. Гръдният кош, покрит е меки, къдрави косъмчета, беше широк и мускулест, мъжествеността му щръкна гордо, без срам, за да й докаже страстта, която бе събудила у него.
	Данте разстла ризата си в пясъка, после взе Реа в обятията си и силно я притисна до себе си. Кожата й поруменя под милувките му, тялото й пламна от желание. Данте коленичи върху ризата си, положи любимата си върху пясъчната възглавница и полегна до нея.
	Устните му покриха нежното й лице с безброй леки целувки и не оставиха нито сантиметър нецелунат, защото той искаше да я притежава напълно и не търпеше помежду им да останат тайни. Накрая завладя устните й в изгаряща целувка. Когато устата му се отдели от нейната, Реа простена тихо под напора на чувственото удоволствие. Данте започна да милва с ръце и устни шията й, крехките рамене и бавно и постепенно слезе надолу.
	Внезапно усети как ръцете й се плъзгат плахо по тялото му и потръпна от страст. Окуражи я, взе ръката й и я поведе към мястото, където пулсираше мъжеството му. Даде й възможност да усети каква власт има над него. От гърлото му се изтръгваха задавени стонове. Никога не беше изпитвал такава луда нежност и едва не загуби контрол над себе си. Устните му пиеха сладостта на гърдите й. Ръцете му умело подклаждаха огъня, който бушуваше във вените й. Реа се извиваше под него, нагаждаше се към ръцете му, целуваше го с нарастваща пламенност. Бедрата й се отвориха сякаш от само себе си и Данте стана част от нея. Когато проникна дълбоко, той усети как тя го приема с цялото си същество. Когато разкъса девствената ципа, Реа се изви като лък в ръцете му и проплака от болка. Мъжът побърза да обуздае страстта си, почака малко, целуна я, помилва я с безкрайна нежност и продължи да прониква в утробата й едва когато усети пулсиращото желание и чувственото повдигане на хълбоците.
	Когато тласъците му се ускориха, Реа простена задавено. Струваше й се, че губи свяст. Бедрата й се сляха със сгорещената му плът и той я поведе към неизпитаните висини на насладата. В главата й сякаш се разпръсваха милиони звезди. Когато беше готова да повярва, че полудява, той изля семето си в очакващата го утроба и запали в тялото й безсмъртен пламък на страст и любов. Той беше първият мъж в живота й и тя щеше да го обича вечно.

	Платната на „Морския дракон“ бяха опънати, котвата вдигната, екипажът беше заел места по вахтите. Мъжът в коша оглеждаше внимателно хоризонта за чужди платна. Пред крайбрежието на Флорида корабът бе поет от Гълфстрийм и силното течение го носеше на север. Само веднъж бяха слезли на сушата, за да натоварят провизии и прясна вода, преди да продължат пътуването си. Този път плаването щеше да бъде много дълго. Бригантината пое курс към Лондон.
	Екипажът на „Морския дракон“ щеше да остане с капитана си, докато корабът хвърли котва в доковете на Темза. После всеки щеше да тръгне по свой път и да се разпореди както желае със своята част от богатството — да я внесе в банка, да я инвестира в имот или да я похарчи.
	Само веднъж видяха платно на хоризонта и Макдоналд се кълнеше, че чуждият кораб е вдигнал на главната си мачта кариран шотландски флаг, но „Морският дракон“ беше много по-бърз от „Ани Джейн“ и скоро остави далече зад себе си брига на Берти Макей и неговата банда главорези.
	Реа Клер стоеше до Данте на кърмата, когато мъжът в коша нададе уплашен вик:
	— Платно пред нас, ляво на борд!
	Лонгакрес се покатери като маймуна на вантите, мушнал далекогледа като кама в колана си. Настани се удобно, насочи стъклото към хоризонта и се опита да различи очертанията на кораба, който беше взел курс право към тях.
	— Кралски кораб под английски флаг! Прилича ми на шалупа.
	— Можете ли да кажете нещо по-точно, Макдоналд? — попита Данте и подаде другия далекоглед на шотландеца.
	Минаха няколко минути, през които двата кораба неотстъпно се приближаваха.
	— Да, наистина е кралски кораб. Прилича ми на… — Макдоналд говореше съвсем бавно. — Ами да, това е шалупата на негово Кралско величество „Порткълис“. Дава и сигнал.
	Данте присви очи и се опита да разбере защо капитанът на „Порткълис“ бърза да се срещне с него. Ако беше друг кораб, той щеше да му обърне гръб и да избяга, но като познаваше сър Морган Лойд, знаеше, че не бива да прави това. Даде заповед да легнат в дрейф и да се подготвят за посрещането на сър Морган на борда.
	Капитан Морган Лойд се качи на палубата на „Морския дракон“ с чувството, че прониква в неприятелски лагер. Екипажът не го изпускаше от очи нито за секунда, докато крачеше бавно и отмерено към кърмата, за да се срещне с Данте Лейтън.
	— Капитане — поздрави го е обичайната си учтивост Данте, ала сивите очи измерваха с недоверие сънародника, който много скоро можеше да се окаже неприятел.
	— Капитан Лейтън — отговори сър Морган и спря нерешително, не знаейки как да започне. Намираше се в твърде неловко положение за мъж, който беше свикнал да се изправя срещу врага на бойното поле и да го гледа в очите. Освен това не беше сигурен дали Данте Лейтън е приятел или враг. Следващите минути със сигурност щяха да му го покажат.
	— Какво мога да направя за вас, капитане? — попита Данте и бързо слезе по стълбичката. Погледът му беше устремен в другия кораб, хвърлил котва толкова близо до неговия, че рейте почти се докосваха. Видя загрижените лица на малка група матроси в червени сюртуци на кърмата. Тревогата им за капитана беше повече от видима, ръцете им нервно играеха с мускетите.
	— Мисля, че на борда си имате безценно съкровище, капитане — заговори с усмивка сър Морган.
	Данте вдигна заинтересовано едната си вежда.
	— Така ли смятате? — попита замислено той и се постара да прецени разстоянието между двата кораба, за в случай, че му се наложеше да насочи оръдията си към такелажа или палубите. — Трюмът е само наполовина пълен. Натоварили сме бъчви с ром. Не мисля, че това е стока, която интересува капитана на „Порткълис“.
	— Интересува ме не товарът, а една личност, капитане — поясни с мрачна усмивка сър Морган и Данте го изгледа стъписано. — Говоря за лейди Реа Клер Доминик. — Думите на сър Морган отекнаха като гръм в ушите на Данте. — Освен това в джоба си имам заповед за арестуване. Обвиняват ви, че сте отвлекли дамата от Чарлзтаун — добави той и показа документа със служебен печат.
	— Боя се, че сте предприели това преследване напразно, сър Морган — отговори Данте, който изобщо не се обезпокои от заповедта за арестуване.
	— Може и да е така, капитане, но ако ми позволите, бих желал да поговоря с дамата и да се убедя сам. Не се съмнявам в думата ви, но заповедта си е заповед и аз трябва да я изпълня — настави спокойно той, забелязал гневния поглед на Данте. — Разбира се, мога само да предполагам, че лейди Реа Клер е на борда, но тъй като си спомням отлично срещата ни в Антигуа, при която ми бе казано, че мога да я намеря на „Морския дракон“, реших, че тя и сега пътува с вас — обясни с обичайната си разсъдливост сър Морган. Данте го погледна и разбра, че офицерът няма да напусне кърмата, преди да е осъществил намерението си.
	— Разбира се, че можете да поговорите с дамата, капитан Морган — отговори с усмивка той.
	Сър Морган Лойд беше забравил колко невероятно красива е лейди Реа Клер Доминик. Разбира се, първата им среща се беше състояла при твърде неблагоприятни обстоятелства, но когато сега застана срещу нея в каютата на капитана той направо загуби дар слово.
	Реа носеше бялата си, обшита с дантели муселинена рокля, косата й беше вдигната на тила и блестеше като кована мед. Виолетовите й очи излъчваха любезно любопитство. Оранжевият котарак, сгушен на кълбо в скута й, презрително обръщаше гръб на кралския офицер. Като чу, че сър Морган се качва на борда, Реа изтича в кабината си и бързо смени кожената пола с по-приличен тоалет, защото държеше да се представи по-добре при втората среща със спасителя си.
	Тя не беше очаквала, че той е дошъл специално за нея. Сър Морган прие предложеното му бренди и се разположи удобно, като стар приятел, за да разкаже историята си. Внимателните му очи не изпускаха нито една подробност от поведението на слушателите.
	— Милейди, междувременно вие станахте много известна личност в колониите. Всеки град, всяко селище са облепени с обяви, в които се обещава богато възнаграждение за сведения относно местонахождението ви. Позволявам си да добавя, че описанието далеч не отговаря на истината. След всичко, което сте изстрадали след бруталното си отвличане от Кемъри, аз искрено се радвам да ви видя жива и здрава. Трябва да кажа, че се изненадах твърде много, когато след завръщането си в Чарлзтаун узнах за нещастните обстоятелства около пристигането ви. Сигурно сте преживели истински ужас.
	— Да, капитане — отвърна тихо Реа и очите й помръкнаха при спомена за трюма на „Лондон лейди“. — Това беше кошмар, който не се забравя лесно. Какво щастие, че се срещнахме в Сейнт Джонс и знаехте къде да ме намерите. Спестили сте си дълго и неприятно разследване. Може да се предполага, че жена, търсена за убийство, ще се скрие в най-отдалеченото място — продължи открито тя, защото искаше да изясни докрай проблема с убийството на капитан Хаскел.
	— Реа, недей. — Данте улови ръката й и поклати предупредително глава, за да спре необмислените й изказвания.
	— Не се бойте, капитане, няма да арестувам лейди Реа Клер — успокои го сър Морган. — По-скоро би трябвало да се разтревожите за другата заповед, която се отнася до вас.
	— Заповед за арестуване? — повтори объркано Реа и отмести поглед от единия мъж към другия. — Защо, за Бога?
	— Отвличане, милейди.
	Реа преглътна. Не беше много далеч времето, когато това отговаряше на истината.
	— Аз съм тук доброволно, капитане.
	— Да, аз също стигнах до това убеждение. Само че властите в Чарлзтаун са на друго мнение. Трябва да ги уведомим, че се лъжат. Вашето присъствие на борда на „Морския дракон“ само доказа онова, което вече се знаеше за съдбата ви — обясни сър Морган и хвърли ироничен поглед към Данте Лейтън.
	— Хелън Джордан, нали? — Още докато произнасяше името на бившата си любовница, Данте знаеше, че за нея е бито истинска радост да съобщи на властите, че Реа се намира на кораба му и да го изобличи като похитител на невинна девица.
	— Да, обаче подробните й показания дадоха само отчасти основание да се издаде заповед за арестуване. Хелън Джордан е заявила, че вие двамата бягате от родителите на лейди Реа. Тя не повярва в историята за отвличането и очевидно й доставяше истинска радост да разправя из целия град какъв негодник сте — рече с усмивка сър Морган. Той помълча малко и добави: — За съжаление изпадна в доста неловко положение, когато се появиха и друга свидетели.
	— Какви свидетели? — извикаха в един глас Реа и Данте.
	— Най-важни бяха свидетелските показания на една млада жена, която се казва Алис Мередит, ако добре съм запомнил името й — отговори сър Морган и проследи внимателно реакцията на младата дама.
	— Алис? — прошепна невярващо Реа. А тя се страхуваше, че никога няма да намери приятелката си от „Лондон лейди“. — Видяхте ли я? Добре ли е тя? Какво е станало с нея? — Въпросите валяха един след друг.
	— Алис дойде доброволно да свидетелства пред властите, макар че изпитваше смъртен страх от Даниел Люис и заплахите му. Предполагам, че в началото не са й повярвали, но тя притежаваше една много важна вещ, която придаде достоверност на историята й. — В гласа на сър Морган прозвуча очакване, но когато Реа не реагира, той се принуди да обясни: — Алис носеше един медальон.
	— Моят медальон! — изплака зарадвано Реа. — А аз си мислех, че съм го загубила. Реших, че съм го изпуснала някъде в пристанището. — Едва сега й дойде на ум, че Алис се притискаше уплашено до нея и мъжете брутално я издърпаха.
	— Да, а този медальон беше описан в обявите като накит, който сте носили при отвличането. Историята на Алис прозвуча много затрогващо, милейди, а и показанията й бяха потвърдени от един друг свидетел, който окончателно сне от вас обвинението в убийството на капитан Бенджамин Хаскел — продължи да разказва сър Морган. Реа го слушаше смаяно.
	— Кой, за Бога, е дал тези показания? — пошепна тя. Не беше възможно Даниел Люис да е признал вината си.
	— Жертвата.
	— Един мъртвец е дал показания, че Реа не е убийца? — попита недоверчиво Данте Лейтън. Той отпи глътка бренди и си каза, че сър Морган май е започнал да прекалява с алкохола.
	— Показанията са дадени на смъртното му легло — съобщи спокойно сър Морган. — За нещастие на един господин на име Даниел Люис капитанът не е умрял веднага. Живял е още четири или пет дни и преди да издъхне, е назовал убиеца си. Даниел Люис отрече всичко и заяви, че капитанът се е опитал да защити убийцата, защото му е била любовница. Но много малко бяха хората, които му повярваха — побърза да добави сър Морган, като видя как треперят устните на Реа. — Този Люис се ползваше с много лоша слава в Чарлзтаун и никой не се остави да бъде заблуден от лъжите му. А сега, след свидетелските показания на Алис, вече не е между живите.
	Реа потръпна от ужас. Споменът за този мъж беше повече от неприятен. Данте пусна ръката й и я помилва по бузата. Сър Морган не пропусна да отбележи този интимен жест.
	— Къде е сега Алис? — попита Реа и се постара да прогони сковаващите мисли за пътуването, за Даниел Люис и убийството на капитана. — Аз й обещах да откупя договора й и да й върна свободата. Искам да я заведа в Кемъри. Тя спаси живота ми, разбирате ли? Ако не беше тя, сигурно нямаше да оцелея в онзи мрачен трюм.
	Сър Морган се усмихна благосклонно.
	— Мисля, че Алис вече се наслаждава на престоя си в Кемъри. Агентът, изпратен в колониите със задачата да ви търси, се върна от Савана в Чарлзтаун и стигна до заключението, че ще услужи най-добре на дука, ако отведе момичето в Англия. След като изслуша историята на Алис, този човек разбра, че двете сте станали приятелки. Освен това беше сигурен, че дукът и дукесата ще пожелаят лично да й изкажат благодарността си.
	Реа го гледаше, неспособна да промълви нито дума. Увереността, че Алис е осъществила мечтата си да живее в Кемъри, я правеше щастлива.
	— За съжаление — продължи с внезапно помръкнало лице сър Морган — онова, което ще ви кажа сега, не е толкова радващо. Имам заповед да ви върна в Лондон — заяви той и отново се превърна в добросъвестния капитан на кралския кораб „Порткълис“.
	Данте Лейтън го погледна право в очите и посланието в сивите им дълбини беше недвусмислено.
	— Боя се, че трябва да ви разочаровам, сър Морган — проговори тихо той, за да успокои нервния си гост. — Реа Клер е моя съпруга — обясни той, стана, изправи се зад стола на Реа и сложи ръце на раменете й. — Венчахме се в църквата на Ню Провидънс. Макар че нямаме съгласието на родителите й, бракът е валиден.
	Сър Морган не каза нито дума. Вече беше забелязал влюбените погледи, които двамата си разменяха по време на разговора, а сега с неясна болка в сърцето видя как Реа целуна дланта на Данте и я притисна до бузата си, сякаш докосването му й носеше утеха.
	— Разбирам — промърмори след кратко мълчание той. — Е, тъй като имам заповед да отведа лейди Реа Клер в Англия и да задържа под стража един господин на име Данте Лейтън, капитан на „Морския дракон“ и маркиз Джакоби, не виждам причина да не ви придружа по пътя ви към дома. Тъй като вече не носите името лейди Реа Клер Доминик, смятам за нужно да пригодя заповедите си към така създалите се обстоятелства.
	— Много ви благодаря, сър Морган — отговори топло Данте и стисна ръката на бившия си противник. И двамата се усмихнаха, единият любезно, другият с облекчение. — Жена ми и аз ще се радваме ако тази вечер сте наш гост. Моят стюард е отличен готвач.
	— Моля ви, сър Морган — присъедини се към поканата и Реа. — За нас наистина ще бъде чест. Така и нямахме възможност да ви се отблагодарим за навременната ви намеса в Сейнт Джонс, а днес ми донесохте добри вести за приятелката ми Алис. Аз съм ви много задължена сър — завърши с лек поклон тя.
	Сър Морган се усмихна.
	— Благодаря ви, милейди, за мен ще бъде удоволствие — отговори ти и отпи голяма глътка бренди. Беше успял да постигне задоволително разрешение на неприятния проблем, без да става нужда да вади меча си. Огледа уютната капитанска каюта и се зарадва искрено, че ще прекара вечерта с новобрачните и скоро ще види отново скъпите на сърцето му английски брегове.
	— Истинско щастие е, че се срещнахме така — отбеляза уж между другото Данте и отново напълни чашата му.
	— Това не беше случайност, капитане — отговори сър Морган. — Пресметнах, че щом свършите онова, за което бяхте тръгнали, ще се отправите по нов курс. Вече седмица кръстосвам тези води с надеждата да ви зърна. Е, разбира се, получих и известна помощ — добави той и усмивката му беше почти същата като на Данте.
	— О, и кой беше този усърден помощник? — осведоми се развеселено капитанът на „Морския дракон“.
	— Един ден се натъкнах на Берти Макей, който се движеше в близост до брега. Връщаше се в Чарлзтаун. Очевидно смяташе, че и вие сте се запътили натам. С готовност ми разказа кога и къде е видял за последен път платната на кораба ви, особено след като споменах, че нося в джоба си заповед за арестуване.
	Данте само мълчаливо вдигна чашата си.
	— Простете, че проявявам любопитство, капитане, но успешен ли беше уловът ви? — попита с усмивка сър Морган.
	— О, да, разбира се — засмя се Данте, притисна по-силно рамото на жена си и сведе глава към златната й коса. — Открих своето съкровище.

	Над мачтите на „Морския дракон“ изгря пълната луна. Бушпритът на бригантината неотстъпно сочеше Англия, ухиленият червен дракон на носа поглъщаше миля след миля от добре познатите солени води.
	Данте стоеше на кърмата, притискаше до себе си младата си съпруга и се взираше в звездите, които сочеха пътя му на север.
	— Сигурно ще се наложи да отговаряме на много въпроси, щом пристигнем в Англия. Трябва да ти призная, че при мисълта как ще се изправя срещу дук Кемъри не се чувствам много приятно в кожата си. Готов съм да се опълча срещу всеки мъж, но никога не ми се е случвало да застана лице в лице със своя тъст. И да трябва да му обяснявам защо не е бил поканен на сватбата.
	— Баща ми е чудесен, Данте. Той ще разбере — успокои го Реа, която не изпитваше ни най-малко съмнение по този въпрос. Въздишката й издаваше копнеж. Толкова й се искаше да види семейството си. Усещаше болезнено липсата им, а сега искаше и Данте да се запознае с тях и да сподели радостта й.
	— Бащите не проявяват особено разбиране, когато става въпрос за дъщерите им. А тъй като сега си моя, вече знам колко голяма е загубата му. Ти си истинско съкровище, любов моя, и може би баща ти няма да ме хареса — обясни тихо Данте и тайно се закле, че никой, нито дори семейството й, няма да му вземе Реа. Когато разговаряха за близките й, той усещаше ревност, защото взаимната обич на членовете на семейство Доминик беше дълбока и трайна — нещо, което той никога не беше имал. Той беше последният от рода си, но сега и Реа принадлежеше към него. Ала собственото й семейство все още заемаше голяма част от живота й, то познаваше и обичаше онази Реа, която той никога не беше виждал.
	— Нали сме заедно, любими — промълви едва чуто Реа. — Единствено това има значение. — Думите й прозвучаха като повторение на брачната клетва.
	Данте я целуна по челото и потърка бузата си в един златен кичур.
	— Ти знаеш твърде малко неща за мен, Реа. Боя се, че един ден ще започна да ти вдъхвам страх и ще загубя любовта, която ми дари толкова самоотвержено. Тогава в Сейнт Джонс, когато можеше да ме напуснеш, едва не умрях. Ако се беше доверила на сър Морган, можеше да си възвърнеш свободата, но ти остана на борда и бдя до леглото на малкото момче, което имаше нужда от теб. В този ден осъзнах, че те обичам, но изпитах страх от това чувство. Защото разбрах, че за мен си по-важна от живота ми, мое малко райско цвете — пошепна мъжът и устните им се сляха в дълга, упоителна целувка.
	— Не се бой, че ще ме загубиш, Данте. Каквото и да ни предстои в Англия, аз ще остана с теб. Аз съм твоя жена и няма да позволя никой да ни раздели — обеща унесено Реа.
	Данте Лейтън затвори очи. Имаше чувството, че си е у дома, и макар че още не бяха видели английския бряг, той знаеше, че с Реа до себе си ще посрещне смело всички превратности на съдбата, каквото и да им беше подготвила тя в Мердрако.
	Хюстън Кърби седеше в сянката на стълбичката към кърмата и се усмихваше доволно. Когато нещо скочи в скута му, се стресна и тихо изруга, но бързо се успокои. Беше само корабният котарак, който си беше извоювал правото да се вре навсякъде. Ямайка се намести удобно в скута на стюарда и замърка доволно.
	— Да, Ямайка, нощта наистина е хубава — промълви Хюстън Кърби и вдиша поглед към издутите платна на „Морския дракон“. Усмивката му стана още по-широка, когато погледът му продължи по-нататък, към кораба на Негово кралско величество „Порткълис“, който ги ескортираше като почетна свита и бдеше да достигнат без произшествия до родното пристанище.
	Далече зад хоризонта — там, където звездите се сливаха с морето, — беше Мердрако. Погледът на дребния стюард се върна отново към двете фигури, които стояха прегърнати на кърмата.
	— Това беше предопределение, Ямайка, да го знаеш. Капитанът и неговата лейди — прошепна доволно Кърби. В отговор котаракът замърка по-високо. — Знаех си аз, че един ден ще деля една койка с теб, знаех си. Ти, стари скитнико — промърмори с обич той и помилва меката козина. Нощта беше наистина прекрасна.
