>	Пролог

	_Чъртзи, Съри_
	_октомври 1803_
	— Баща ви е готов да ви види, мастър Далтън — камериерката кимна усмихнато и се отдръпна, за да пусне Антъни в кабинета на виконта.
	Хубава беше тази камериерка — с големи гърди, които очароваха единадесетгодишния Антъни. Завладяха го неприлични мисли и той се изчерви като рак. Измърмори някаква благодарност и се шмугна в кабинета. Вуйна Юнис имаше право. Той беше най-порочното момче в Англия. Колкото и често да си повтаряше, че не бива, все жадуваше да пипне гърдите на прислужничките. Напоследък направо се беше поболял от нуждата да зърне гола жена. Татко никога не биваше да узнае. Никога.
	Когато баща му свали очилата си и втренчи в него суров поглед, Антъни отново се изчерви. Страхуваше се, че вече е прочел развратните му мисли.
	— Разбирам, че си имал да ми казваш нещо.
	Антъни преглътна. Сините бащини очи и гъсти черни вежди бяха отражение на неговите собствени, но когато очите гледаха намръщено, а веждите се извиваха над изопнатото лице, ефектът беше плашещ.
	Антъни се изпъчи в опит да се покаже смел.
	— Татко, бих желал да постъпя в Итън.
	Строгият поглед на баща му съвсем леко се смекчи, когато той сгъна очилата си.
	— И това ще стане, момчето ми. Ще постъпиш в Итън на дванадесет като брат ти.
	Още една година. Не можеше да понесе още една година под покрива на вуйна Юнис Бикъм в Телфорд. Предпочиташе Итън пред това мъчение.
	— Бих желал да замина, когато Уолъс се върне за Архангеловден — баща му мълчеше и Антъни припряно продължи: — Той разказва, че половината му съученици били там от осемгодишни.
	— Вероятно са били силни по латински, за да ги допуснат толкова малки.
	— Аз също съм силен по латински — или поне се молеше това да е вярно. Ненавиждаше латинския. Друго бяха задачите по математика, с които Антъни би се справил и насън. Латинският беше непонятен.
	Едната вежда на баща му се изви.
	— Вуйчо ти казва, че не си можел да четеш даже Цицерон.
	— Защото Цицерон е по-тъп от главата на Уолъс — измърмори Антъни.
	Татковият поглед се вледени и на Антъни му се прииска да умре. Защо не можеше да си държи езика зад зъбите?
	— Прощавай, татко, не исках да кажа, че Уолъс е…
	— Глупак ли? Точно това искаше да кажеш. Предполагам, че известна наглост от по-малкия брат към по-големия е в рамките на очакваното — баща му почука с очила по лъскавото махагоново бюро. — За съжаление, добрият латински е задължителен, а според твоя вуйчо ти не си го овладял, откакто се прибра вкъщи по Великден.
	А как да стане това? Трудно беше да учиш латински, докато зубриш предписанията в „Наръчник и пътеводител на младежта по пътя на добродетелта и религията“ по нареждане на вуйна Юнис.
	— Ако ме изпиташ, ще видиш, че знам латински достатъчно добре.
	— Не ми трябва да те изпитвам. Думата на вуйчо ти стига.
	По челото на Антъни изби пот. Никога нямаше да се изплъзне от двамата Бикъм, никога! След смъртта на мама, татко го изпрати да живее у тях като „временна“ мярка, а Антъни изкарваше там вече трета година.
	Беше се научил да не плаче за майка си след третия път, когато вуйна Юнис го шамароса по лицето, но явно не успяваше да се научи да сдържа лошите си мисли и неприличния си език.
	— Щом не мога да постъпя в Итън, може ли да се върна у дома? Знам, че ти ще надзираваш учението ми и в скоро време ще чета даже най-трудните латински текстове.
	Почувства се неловко от острия поглед на баща си, но запази самообладание. Татко презираше всяка слабост.
	— Има ли причина, поради която не желаеш да живееш с вуйчо си?
	Дали вуйна Юнис беше разказала на татко за безбройните унизителни наказания, които му налагаше заради неговия лош характер? Ако е така, щеше да умре. Но тя бе обещала да си мълчи, ако Антъни се закълне да се поправи. Затова Антъни се заклеваше, умоляваше и вършеше каквото тя иска от него. Знаеше, че никога няма да се измъкне от семейство Бикъм, ако татко научи докъде се простира неговата лошотия.
	Първоначално заточиха Антъни при вуйна му, защото, по думите на баща му, „момче, разглезено от майка си, има нужда от строгост“. Защо да си промени мнението, ако момчето е твърде порочно, за да изпита ползите от тази строгост?
	— Просто къщата на вуйчо Рандолф не е като нашата, това е всичко. Искам да си бъда у дома с теб.
	Върху лицето на баща му проблесна усмивка.
	— Понякога толкова ми напомняш на… — усмивката изчезна. — Съжалявам, момко. Точно сега не е разумно да напускаш Норкорт Хол. По-добре да живееш при вуйна си и вуйчо си.
	Отчаянието го стисна в лапите си. Значи още една година щеше да коленичи на мраморния под по време на дългите следобеди, докато вуйна Юнис му чете „Проповеди“ от Уезли, основателят на методизма. Още една година с ледени бани, докато се мъчи да потуши зловредните си пориви. Още една година, заключен с часове сам в тъмното…
	Не!
	— Татко, обещавам да бъда добър. Даже няма да усетиш, че съм тук. Ще се уча усърдно и ще бъда послушен. Никога няма да кажа дума, освен ако не ме заговорят.
	Татко се изсмя унило.
	— Боя се, че ти си неспособен на такова нещо, Антъни. Освен това въпросът не опира до добротата. Заминавам за имението на един приятел на север, за да наблюдавам новата му напоителна система, която се надявам да внедря тук. Не мога да те взема със себе си, а нямам време да наема възпитател. Нито пък ще те поверя на бездушните грижи на слугите. Не, ти трябва да се върнеш в Телфорд, а на дванадесет ще постъпиш в Итън и точка по въпроса.
	Баща му нагласи очилата на носа си и се зае с вестника си, което беше сигнал, че разговорът е приключил.
	В този момент Антъни адски мразеше баща си, което само доказваше, че характерът му е развален.
	Беше предложил да бъде добър и какво от това? Татко му не се интересуваше какво върши Антъни, стига да е далеч от Норкорт Хол. А мисълта да се завърне в Телфорд при вуйна си…
	Остра болка раздра гърдите му и очите на Антъни овлажняха. Той безмилостно сподави сълзите си. Не биваше да плаче! Вече не бе малко момче. Беше почти възрастен, или много скоро щеше да бъде. Редно бе да постъпи в Итън, ако такова е желанието му. Редно бе да постъпва, както прецени за добре, без всички да му се нахвърлят.
	А той наистина се опитваше да угоди на вуйна и татко. И какъв смисъл имаше? През цялото време казваше не каквото трябва, а щом зърнеше някое хубаво момиче, лошото момче в гащите му щръкваше, за което го наказваха.
	Чудесно. Щом така или иначе той ще е потърпевшият, поне да има за какво.
	Затова на излизане от кабинета устреми възхитен поглед към гърдите на привлекателната прислужничка.
	Тя се засмя.
	— Мастър Далтън, вие сте непоправим!
	_Непоправим._ Хареса му звученето на думата. Защото той беше — или щеше да бъде — такъв отсега нататък. Щяха да видят те!
	— Да — Антъни вирна брадичка. — Не го забравяй.
	Тръгна с наперена походка и зарови съвестта си толкова дълбоко, че никога да не го безпокои.


>	1

C>
	„Скъпа Шарлът,
	Доволен съм, че най-сетне възлагате по-големи отговорности на учителките си, вместо сама да се нагърбвате с всичко. По-конкретно мис Прескот явно е ценна придобивка, като се има предвид страстта й към воденето на счетоводство. Известно ми е колко презирате числата — по този начин си спестявате мъчението да събирате и изваждате.
@	Твой приятел и братовчед,
@	Майкъл“
C$


	Мис Маделин Прескот се втренчи в запечатания плик за пети пореден път този ден. На него с дебели черни букви пишеше „Отказано“.
	Не можеше да повярва. Макар че не беше получила отговор на предишната си кореспонденция, все още се надяваше, че сър Хъмфри Дейви някой ден може да прочете поне едно от писмата й. Ако изобщо отказваше да ги получи, нямаше и най-малката надежда лично да изложи случая си пред бележития химик.
	Очите й запариха. А сега какво? Не знаеше към кого да се обърне, а папа се влошаваше от ден на ден. Ако скоро не откриеше изход…
	— Ах, ето къде си била — обади се на влизане в учителската стая мисис Шарлът Харис, собственичка и директорка на училището за млади дами. — Реших, че ще те открия тук.
	Маделин напъха писмото в джоба на престилката си и се усмихна принудено.
	— Още оправям счетоводството.
	Мисис Харис седна от другата страна на писалището и тръсна червените си къдрици.
	— Не ти завиждам. Толкова съм ти благодарна, че се нагърби с това задължение.
	Нейната работодателка нямаше да бъде и наполовина толкова благодарна, ако знаеше за скандала, който очерняше името на Прескот в Шропшир. Мисис Харис държеше нейните учителки да са безукорни.
	Един лакей застана на прага и се обърна към директорката:
	— Някой си лорд Норкорт ви търси, госпожо.
	Гърлото на Маделин пресъхна. Нима племенникът на сър Рандолф Бикъм беше тук? Възможно ли бе виконт Норкорт да я издирва заради злите кроежи на своя вуйчо срещу папа? Да не би сър Рандолф да ги е проследил до Ричмонд?
	В това нямаше и капка смисъл. Виконтът никога не я бе срещал, освен това се говореше, че е отчужден от сър Рандолф. Дали въобще щеше да направи връзката със семейството й?
	Нямаше откъде да разбере, че тя преподава тук. Не беше казала на никого у дома в Телфорд. И определено беше опазила в тайна предишния си живот от мисис Харис.
	Директорката изглеждаше объркана.
	— Но аз не познавам никакъв лорд Норкорт.
	— Ако не се лъжа, дошъл е да запише ученичка — поясни лакеят.
	Напрежението напусна Маделин. Значи това беше случайна среща. Слава богу.
	— Нямам свободни места за този срок — заяви мисис Харис.
	— И аз така му казах, госпожо. Но въпреки това той желае да разговаряте.
	Мисис Харис се обърна към Маделин:
	— Знаеш ли нещо за лорд Норкорт?
	— Малко — уклончиво отвърна тя. — Той наследи титлата от брат си едва миналия месец. Преди това щеше да се представи като „многоуважаемия“ Антъни Далтън.
	— Женкарят със слабост към вдовиците? — примигна директорката.
	— Така разправят.
	— Чудно защо е тук. Няма свои деца — мисис Харис погледна чакащия лакей, притисна тънка ръка към слепоочието си и се изправи. — Според клюката той е прелъстил половината лондонски вдовици.
	— Това е невъзможно — Маделин бързо пресметна наум. — Ако приемем, че от милионното население на града една двадесета са вдовици, той би трябвало да е преспивал с една жена на всеки четири часа през последните десет години, за да постигне такъв подвиг. А нали е трябвало да намира време за игралните домове и разюзданите пиршества.
	Косият поглед на мисис Харис изразяваше, че тя не оценява практичната гледна точка на подчинената си. Ех, не беше само тя.
	— Чувала съм за тези „пиршества“ — отсече. — Братовчедът Майкъл даже ми описа едно.
	„Братовчедът Майкъл“ беше благодетелят на училището, самотник, който осведомяваше директорката за всичко, което би било в помощ на наследничките, учещи при нея. Маделин тайничко се чудеше дали този братовчед наистина е толкова откъснат от социалния живот, колкото се представя. Едва ли щеше да научи, тъй като никой не знаеше истинската му самоличност, даже мисис Харис.
	— Нали не смяташ, че лорд Норкорт е дошъл, защото съм вдовица? — попита директорката и с бодри крачки се отправи към прозореца, който гледаше към просторните градини на училището.
	— Намирам го за твърде малко вероятно.
	— Въпреки това не ми се среща с този човек — мисис Харис рязко се обърна към Маделин. — Може би ти трябва да разговаряш с него. Време ти е да се научиш да се справяш с такива неща, а вероятно ще бъдеш по-тактична от мен, като се има предвид колко ме дразни репутацията му.
	— Но…
	— Защо да се ограничаваш с преподаване и счетоводство? Доказала си, че можеш да поемаш и по-сериозни отговорности. Иди да обясниш на лорда, че нямаме свободни места.
	Маделин се поколеба. Ами ако Антъни Норкорт свърже фамилията й с баща й?
	Не, това бяха глупости. Прескот беше достатъчно разпространено име. Пък и той надали познаваше докторите в градчето, където живееше вуйчо му.
	— Незабавно ще имам грижата — кимна Маделин и стана.
	Колкото повече се понравеше на директорката, толкова по-гарантирано бе преподавателското й място, ако скандалът около папа случайно я застигнеше тук.
	Докато вървеше след лакея, й хрумна нещо друго. Макар че бе слушала какво ли не за славата му на женкар, виконтът също така дружал с много интелектуалци и учени. Даже лично познавал сър Хъмфри Дейви! Трябваше да използва тази възможност, за да спаси папа и да заживее стария си живот.
	Но как, ако е длъжна да отпрати негово благородие?
	Тя накара лакея да спре в сянката на стълбището, защото първо държеше да разгледа мъжа с ръце, сключени зад гърба, който енергично крачеше по мраморния под.
	Лорд Норкорт беше значително по-висок и красив от гнусния си вуйчо. С черните си кичури, непокорно нападали по бялата му яка, той можеше да се мери с кой да е великолепен див звяр от учебника по естествознание.
	Маделин разгледа внимателно чертите му в огледалото зад него: благородно чело, орлов нос над пълни, чувствени устни, четвъртита челюст. Изваяната му фигура говореше, че много часове се е занимавал с фехтовка, бокс или някой друг джентълменски спорт.
	Да, великолепен звяр.
	После мъжът спря пред огледалото с наклонена глава като елен, надушил опасност, и на Маделин й остана само секунда да се подготви, преди той да се завърти на пети и да я прикове с невероятно сините си очи с оттенъка на лазурните кристали, които тя държеше в стъкленица на бюрото си. Те гледаха проницателно и някак не подхождаха на разюздания мъж, описван от клюките.
	— Мисис Харис, предполагам? — краткият му поклон бе високомерен.
	С разтуптяно сърце Маделин пристъпи напред.
	— Не, милорд, аз съм мис Прескот — тя направи реверанс и затаи дъх. Дали щеше да познае името й?
	Той я удостои с пренебрежителен поглед, подходящ за прислугата.
	— Желая да разговарям с директорката.
	— Тя е заета, затова ме изпрати — когато лордът се намръщи раздразнено, Маделин освободи лакея, след което се усмихна хладно. — Аз се занимавам с постъпленията и разходите на училището. Освен това преподавам математика, а когато остане време — и естествознание.
	Изящните черти на виконта поомекнаха.
	— Естествознание? Превъзходно. Повече такива предмети трябва да се преподават в училищата за млади госпожици.
	Маделин онемя при този нехайно подхвърлен комплимент. Единствено мисис Харис и папа разглеждаха интереса й към математиката и точните науки като предимство. Колко невероятно!
	Но когато лордът я огледа преценяващо и се усмихна с лъскавите си бели зъби, Маделин се окопити и възприе едно по-цинично отношение. Страшно го биваше да омайва жените, нали? Нищо чудно, че падаха като зрели круши в леглото му.
	— Навярно се питате защо съм тук — продължи той и усмивката му внезапно изчезна. — Как да го кажа… брат ми и съпругата му загинаха при пожар в един хан миналия месец.
	— Моите съболезнования — измърмори тя.
	Виконтът кимна и няколко лъскави гарванови кичура нападаха върху челото му. Той ги отметна с отрепетиран жест.
	— Преживя ги дванадесетгодишната им дъщеря, многоуважаваната Тереса Ан Далтън. Затова дойдох да запиша племенницата си във вашето заведение.
	— Лакеят със сигурност ви е уведомил, че в момента не разполагаме със свободни места.
	Едната му вежда се изви.
	— Подобен проблем лесно може да се разреши с една по-тлъста сума.
	Слава богу, че мисис Харис не беше тук. Намекът, че нейното благоразположение може да се купи, щеше да прекрати всякакви по-нататъшни дискусии. А Маделин нямаше да отпрати виконта, преди да разбере дали той не може да е в помощ на папа. Затова се постара да смекчи думите си с приветлив тон:
	— Моята работодателка не приема ученичките си според сумата, която техните родители или настойници могат да предложат. За да разгледа молбата ви, ще са й нужни по-солидни основания.
	— Изтънченият вкус на вашата работодателка й прави чест, както и нейният необикновен учебен план. Но едва ли едно спорно ограничение на бройката ще накара някоя от вас да отхвърли едно изключително умно и разбрано момиче, което ще бъде гордост за академията.
	— Има други училища…
	— В тях не бих записал и коня си, какво остава за една впечатлителна млада дама. Тези училища се управляват зле и в тях пълнят главите на ученичките с глупости.
	Я виж ти, та господинът сериозно бил проучил въпроса… Мисис Харис все щеше да смести още едно момиче с някои дребни промени тук-там. А успееше ли Маделин да направи тази услуга на лорд Норкорт…
	Само че за тази цел трябваше да научи повече.
	— Защо на вас се е паднала тази грижа? Не е ли малко необичайно съдът да определи ерген за настойник на едно младо момиче?
	— Жененият мъж, който брат ми беше посочил, почина преди няколко години, но Уолъс не си направи труда да промени завещанието си — тонът му стана по-рязък. — Имаше голям талант да си затваря очите за нещата, които не му изнасят.
	И тя така беше чувала. В Телфорд на Уолъс Далтън му се носеше славата на разточителен глупак, който само се стреми към разкош и е занемарил имението си. Маделин не би се изненадала да научи, че по-малкият му брат е наследил цяла купчина дългове.
	— За щастие — продължи виконтът, — племенницата ми ще наследи значително състояние от зестрата на майка си, която брат ми не можеше да докосне. Тъй че ако се безпокоите, че неговото наследство няма да покрие таксите ви…
	— Просто се опитвам да вникна в юридическата ви обосновка. Настойник ли сте на мис Далтън или не?
	Откакто го беше поздравила, увереността на виконта за пръв път се пропука.
	— Не съм — призна си той и побърза да добави: — Но се надявам в скоро време да стана. Съдът все някого трябва да посочи, а аз подадох молба. Имам всички основания да очаквам, че ще бъде удовлетворена.
	Предвид _неговата_ репутация? Маделин не беше веща в юридическата материя, обаче се съмняваше, че някой съдия би назначил ерген-развейпрах за настойник на млада девойка.
	Но все пак ставаше дума за виконт. Щеше ли да идва тук, ако не беше сигурен в изхода?
	— Вашата племенница няма ли други роднини, които да се кандидатират за настойници?
	Едно мускулче трепна на челюстта му.
	— Вуйчо ми и вуйна ми също подадоха молба за настойничество.
	За Бикъмови ли говореше? Само че дъщеря им, Джейн, беше пораснала. Защо ще се борят за една племенница — на тяхната възраст? Освен ако…
	— Имението на брат ви сигурно осигурява хубава сума на настойника.
	— Не се стремя към парите на племенницата си — в държанието му не остана и помен от очарование.
	— О, нямах предвид вас…
	— Теса живее с вуйна Юнис и вуйчо Рандолф, откакто родителите й загинаха, и с всеки изминал ден става все по-нещастна.
	Маделин лесно му повярва. Бикъмови можеха да вгорчат живота на всеки, особено на едно скърбящо момиче, което се нуждае от утеха, а не от морализиране.
	Горкичката. Когато загуби майка си от охтика преди няколко години, Маделин поне имаше време да се подготви. А и след това не се оказа впримчена в раздор между роднини.
	— Момичето може и да е нещастно, но вашите роднини едва ли ще си позволят истински лошо отношение.
	— Тъкмо от това се страхувам — изражението му стана прикрито. — Преди са малтретирали деца.
	Кои деца? Не и него. Ако си спомняше правилно, като малък беше живял при Бикъмови за известно време, но тогава баща му е бил жив, а дори Бикъмови не биха си позволили наглостта да малтретират сина на един виконт.
	Може би лорд Норкорт говореше за братовчедка си Джейн. Тя се беше омъжила и живееше в Телфорд, но на всички правеше впечатление, че отбягва родителите си. Маделин се замисли.
	— На всяка цена трябва да измъкна Теса от онзи ад. Ония двамата не ги бива за отглеждането на дете, особено вуйна ми.
	— Разбирам тревогата ви — пророни Маделин, — но не разбирам с какво ще помогне, ако запишем тук вашата племенничка.
	— Бикъмови поддържат фасада на домашари. Те са уважавано и високопоставено семейство в скучно провинциално градче. В очите на съда техните предимства ще надделеят над моята репутация на ерген-женкар, нищо че съм титулуван. Единственият начин да наклоня обратно везните, е да покажа, че съм в състояние да предложа на Теса други предимства — градска изисканост, общество, което повече подхожда на ранга й, и безупречно образование, каквото не може да се придобие в провинцията. Затова е толкова важно да я приемете.
	— Виждам.
	Виждаше доста надалеч. Положението на племенницата му бе лошо почти колкото нейното. Но и за двете имаше лек, ако Маделин успееше да помогне на виконта.
	— Отлично, милорд, ще се помъча да убедя мисис Харис от ваше име. Изчакайте ме тук, ако обичате.
	Несъмнената обич на виконта към Теса я изпълни с болка. Навремето папа също така усърдно бе бранил нейното бъдеще, докато сър Рандолф не съсипа доброто му име и не го лиши от поминък.
	Задави я ридание. Напоследък папа не можеше да стане от леглото, камо ли да я защитава. Беше завладян от дълбока меланхолия, а без приходите от практиката му, парите им скоро щяха да привършат, въпреки скромната й заплата тук.
	Длъжна беше да върне предишната жизненост на папа — дори ако за тази цел се налагаше да изпроси услуга от виконта. Но първо трябваше да убеди работодателката си да запише мис Далтън.
	Това се оказа трудно. Маделин обясни ужасната ситуация на момичето, но мисис Харис се колебаеше:
	— Та той е развейпрах, за бога! Не бива да възпитава една млада дама.
	— Ние ще възпитаваме младата дама — изтъкна Маделин. — Освен това знаете как преувеличават клюките. Репутацията му не може да е чак толкова лоша.
	— Така ли мислиш? — мисис Харис изсумтя. — Значи не си чула за онези пиянски събирания, които негово благородие устройва, и за които вестниците непрекъснато пишат?
	— Ако имате предвид приемите с азотен окис, мадам — прозвуча един мъжки глас от вратата, — тях ги организирам от интелектуално любопитство.
	Маделин простена. Трябваше да се досети, че виконтът няма да разчита на нея. Той беше от типа мъже, които сами се втурваха в атака.
	Лорд Норкорт влезе. Гневът озаряваше фините му черти.
	— На тези приеми присъстват някои от най-видните умове в науката и изкуството.
	Именно затова Маделин се мъчеше да му помогне. Но точно сега, с еженето си, арогантният глупак подпечатваше съдбата си.
	— Лорд Норкорт, това е моята работодателка — набързо го представи тя, решена да овладее повторно ситуацията. — Мисис Харис, може ли да ви представя…
	— Излишно е да ми представяте мъж, чиято репутация навсякъде върви пред него — разярено каза мисис Харис и се обърна към виконта. — А вашите „водещи умове“ не са единствените ви гости, сър. Какво ще кажете за разголените жени, които младежите, занимаващи се „с наука и изкуство“, изпиват с похотливи погледи? Според моите съвсем надеждни източници вие не давате приемите си само от „интелектуално любопитство“.
	В очите му проблесна раздразнение.
	— Имате много интересни източници. Прекрасно съзнавам, че ще ми се налага да бъда много дискретен с една млада госпожица в дома си. Вече няма да провеждам там ергенски партита, нито пък ще каня жени, освен някоя почтена матрона, която да придружава Теса. Когато племенницата ми няма да е тук, тя ще води живота не по-различен от дъщерята, на който и да е лорд.
	— Значи смятате да се откажете от метресите и от дългите нощи в клубовете?
	— Теса никога няма да види или чуе нещо, което да я поквари — уклончиво отвърна той. — Съмнявам се, че нещата стоят по-различно с женените мъже, чиито дъщери са записани тук и тънат в блажено неведение относно… заниманията на бащите си.
	Мисис Харис не тръгна да твърди обратното.
	— Ако бях на мнение, че ваше благородие е способен на дискретност, бих могла да намеря място за племенницата ви този срок, но с оглед на репутацията ви, силно се съмнявам…
	— Под въпрос ли поставяте думата ми, госпожо? — той изрече думите тихо, което направи заплахата още по-страшна.
	Мисис Харис мразеше да я заплашват.
	— Нека кажем, че с течение на годините станах доста скептична и не вярвам, че вълкът толкова лесно ще си смени нрава.
	Виконтът горделиво закрачи напред и опря ръце в бюрото.
	— Да си скептичен е едно, да си жесток и безсърдечен — друго. _Заклевам се_, че ако племенницата ми порасне при моите груби роднини, духът й ще бъде белязан завинаги.
	Макар че потрепери, мисис Харис не отстъпи.
	— В такъв случай ще се наложи да я запишете в друго девическо училище.
	— Не мога! — той изруга и се оттласна от бюрото, сякаш не бе искал да го признае. — Не мога да я запиша никъде другаде.
	— Защо не? — попита мисис Харис.
	— Отказват да я приемат.
	— Стори ми се, че _вие_ не сте ги харесали — намеси се Маделин.
	— Така е. Но освен това те отказват да й обещаят място, докато официално не бъда обявен за настойник. Не искат да се забъркват в моята битка.
	— Аз също — каза мисис Харис.
	— Да, обаче вие имате реномето, че можете да издържите. За нещастие, ако не намеря уважавано училище, в което да запиша Теса, така че да изтъкна в своя полза образованието й, съдът няма да ме одобри за настойник. Това е моят проблем.
	Мисис Харис вирна брадичка:
	— Вашият проблем е, че директорките не изменят толкова лесно на принципите си, колкото дамите, които обичайно ви правят компания.
	Виконтът стисна зъби.
	— Виждам, че дори напредничава жена като вас може да бъде изключително дребнава по отношение на мъжете. Обърнах се към вас чак накрая, защото подозирах, че няма да ми помогнете заради прочутите си „принципи“. Явно съм бил прав. Сбогом, дами.
	Той надменно закрачи към вратата и Маделин се паникьоса. Мисис Харис не биваше да прогонва виконта. Това бе единственият й шанс да помогне на папа!
	— Може би негово благородие е в състояние да _докаже_, че от него ще излезе приемлив настойник за една млада госпожица — изригна Маделин.
	Виконтът спря и на лицето му се изписа плаха надежда, а мисис Харис я изгледа намръщено. О, боже! Маделин трябваше да пипа много деликатно. Не можеше да си позволи да изгуби работата си, докато ревностно се стреми да изкопчи услуга от виконта.
	— Ако негово благородие демонстрира, че може да проявява дискретност в личните си дела — продължи тя, — нима няма да е от полза за училището, ако племенницата му се запише тук? Престижно е да имаме ученичка, дъщеря на предишния виконт и племенница на настоящия. Малко от ученичките ни са с благороден произход.
	— Вярно е — склони мисис Харис, — но съглася ли се да приема момичето, ще покажа, че одобрявам молбата за настойничество на лорд Норкорт, а това ме притеснява.
	— Няма да се съгласявате на нищо, докато не се уверите, че негово благородие е в състояние да бъде добър опекун.
	— Не мога да стоя със скръстени ръце, докато някаква принципна директорка решава съдбата ми — изръмжа виконтът. — Трябва да уредя дълговете на брат си, да се заема с имението…
	— Разбирам. Но две-три седмици ще са достатъчни, за да покажете пригодността си. Моето предложение ще ви позволи да бъдете полезен на училището… а в дългосрочен аспект и на своята племенница.
	— Маделин, в това няма и капка смисъл — намеси се мисис Харис. — Какво е в състояние да предложи лорд Норкорт на нашето училище?
	Маделин съсредоточи всичките си сили върху това да убеди своята плашлива работодателка. Шансът нямаше да й се изплъзне през пръстите!
	— Колко пъти сте се оплаквала, че момичетата въобще не могат да разпознават зестрогонците и женкарите поради липса на практически опит? Независимо колко ги предупреждавате, те забравят всичко, щом се озоват край хубав джентълмен, който щедро сипе комплименти.
	— Накъде биеш? — разсърди се мисис Харис, но не отрече казаното. Глупостта на впечатлителните девойчета често я докарваше до отчаяние.
	— Ако момичетата чуят предупрежденията от експерт в тази област, току-виж им обърнали внимание — Маделин изправи рамене. — Струва ми се, че виконтът трябва да преподаде няколко урока на нашите ученички.
	Мисис Харис я зяпна.
	— Що за уроци…
	— Ще ги научи как да се пазят от машинациите на негодници и женкари — усмихна се Маделин. — Ще им преподава уроци по женкарство.


>	2

C>
	„Скъпи братовчеде,
	Не си спомням някога да съм ти споделяла, че мразя да смятам. Откъде знаеш, че по-скоро бих търкала мазните съдове, вместо да се занимавам с училищното счетоводство?“
C$


	Антъни зяпна недоумяващо мис Прескот. Какво, по дяволите, означаваше „уроци по женкарство“?
	— Предлагаш да пусна лисицата в курника, за да разврати нашите момичета ли? — отговори мисис Харис.
	О, за бога!
	— Аз не „развращавам“ деца. Откъде-накъде, при положение че мога да избирам от цял куп развратени жени? Девствени ученички с детски капризи и бащи, готови всеки миг да се хванат за пистолета, са голяма беля. Предпочитам жени, които знаят какво искат и не се срамуват от това — той се намръщи на мис Прескот. — Ето защо не бих могъл да науча ученичките ви на нищо свястно.
	— Техниките за прелъстяване важат за всяка жена — заупорства младичката учителка. — Говори се, че сте се радвали на… ъъъ… услугите на няколко вдовици. Сигурно за да ги съблазните сте приложили _няколко_ трика, каквито един по-безскрупулен мъж би употребил спрямо невинна девойка — мис Прескот го стрелна с чистосърдечна усмивка и кадифената й кожа заблестя. — Освен ако не твърдите, че жените падат като зрели круши в ръцете ви заради вашето поразително излъчване.
	— И това е възможно — светкавично отвърна той, ядосан, че тази учителка очевидно не е засегната от неговото „излъчване“. — Нямам представа защо жените ме избират за любовник. Може би тях трябва да питате.
	— Дайте ми списък и готово — той примигна. Учителката хвърли един бърз поглед на директорката и го предупреди: — Макар че едно подобно разследване значително би забавило записването на вашата племенница тук.
	Нима тази учителка му помагаше да надхитри директорката? Ако бе така, сигурно си имаше свои причини. Беше срещнал достатъчно учителки в последно време и знаеше, че те горят от нетърпение да се измъкнат от лапите на мизерното си съществуване. Но все пак…
	Тя изглеждаше различна. Първо, беше далеч по-хубава. Второ, обличаше се като човек, който обича работата си. Никаква сива вълна за мис Прескот! Веселата рокля от жълт муселин подчертаваше светлия тен и заоблената й фигура.
	Някои биха намерили, че мисис Харис е по-красивата от двете заради екзотичната червена коса и сините очи, но нейната скованост го отблъскваше. Откритото и честно държане на мис Прескот го привличаше повече. Със златните си къдрици и бузите прасковки тя му напомняше за селска млекарка.
	Като изключим нейните необикновени кехлибарени очи. Котешки очи. Очи на изкусителка. Беше удивително, че тези очи го изучават като възхитителна скулптура, без кокетиране или укор. Жените никога не го гледаха така. Антъни се запита дали тя _наистина_ се опитва да помогне на него и Теса. Предложението й беше абсурдно.
	— Не знам как да преподам тези уроци. Смятам, че не съм използвал никакви „трикове“.
	Мис Прескот се засмя волно. Личеше й, че никога не е била принуждавана да сдържа смеха си.
	— Прощавайте, не бяхте ли перифразирали веднъж пословицата „С желание всичко се постига“ на „С вдовица всичко се постига“? Това загатва за известно умение в прелъстяването на жените.
	Той се напрегна. Тази идиотска забележка, която бе направил пиян пред приятели, го преследваше от години. Колко хитро си беше послужила с нея, за да го изкара изпечен прелъстител. Не искаше да се изкарва светец, обаче със сигурност не приличаше на приятеля си маркиз Стоунвил, който вкарваше жените в леглото си просто за да докаже, че може. Нищо чудно мис Прескот да е по-критично настроена към характера му, отколкото показва. Нищо чудно и _тя_ да е като всички други.
	Антъни нарочно задържа поглед върху красивите й устни.
	— Добър удар. Все пак дано признаете, че част от таланта ми да омайвам жените произлиза от естествения ми чар. Иначе ще нараните гордостта ми.
	Мис Прескот даже не се изчерви.
	— Разбира се, ако _вие_ признаете, че някои мъже умеят по-добре да привлекат жената и да задържат интереса й, като външността тук няма значение. Точно както някои жени умеят по-добре да спечелят мъжа — тя се обърна към мисис Харис. — Нашите млади дами знаят как да привлекат мъжкото внимание. Но ако чуят как мъжете съблазняват жените — особено от мъж, който е майстор в това — току-виж се научили да познават кога ухажорите им не са искрени.
	— Тоест, ухажори като мен — проточи Антъни, без да е сигурен как да я разбира. — За неискрен ли ме смятате?
	— Всъщност, милорд, носи ви се славата, че шокирате хората с честното си и възмутително мнение — Маделин повдигна едната си вежда. — Само дето аз подозирам, че сте голям хитрец с жените, които желаете да прелъстите.
	Той се вторачи в нея.
	— Зависи от жената.
	— Именно. А това само по себе си ще представлява добър урок за нашите момичета: как изпеченият прелъстител умее да се нагажда според конкретната жена.
	Очите му се присвиха. Значи това е имала предвид под „уроци по женкарство“. Но защо притискаше работодателката си за тях? Само заради неговата племенница ли?
	Бръкна в джоба си и неочаквано напипа кутийката за енфие от папиемаше, която Теса бе изработила за „любимия си чичо“. Не се беше сетила, че той никога не смърка енфие, а Антъни не й го обясни, защото видя чаровно-ужасния автопортрет, който момичето си бе нарисувало върху капака.
	Подари му я за миналата Коледа преди ненавременната смърт на Уолъс: последния път, когато всички се събраха заедно. Последния път, когато я видя да се усмихва.
	Антъни настръхна. Предложението на мис Прескот може би беше странно и доста обидно, но той бе готов да се примири, ако така щеше да спести страданията на Теса.
	— Ако негово благородие се съгласи да дава тези уроци — попита наежената мисис Харис, — как ще докаже приемливостта си като настойник?
	Добър въпрос. Антъни погледна с очакване младата учителка.
	— Това ще ни позволи да видим как се отнася с момичетата. Лично ще проверим дали е в състояние да си мери приказките и да се държи като джентълмен. Ще разберем дали е в състояние да бъде дискретен, което явно е главната ви грижа.
	Мисис Харис въздъхна.
	— Признавам, че идеята ти крие достойнства, Маделин, но също така ми се струва малко опасна.
	Може би за _него_. Имаше риск просто да си изгуби времето, а едно от техните глупави момичета можеше да излъже, че й е отправил неприлични аванси. Бракът с коварна девственица, прицелила се в титлата „виконтеса“, не му влизаше в сметките — особено когато последвалият скандал щеше окончателно да унищожи шансовете му за настойничество.
	— Аз лично ще надзиравам уроците — поясни мис Прескот. — Ще имам грижата негово благородие стриктно да спазва училищния правилник и…
	— Я чакайте малко — прекъсна я Антъни, — ако ще се излагам пред вашите млади дами, не ме устройва единствено смътната надежда, че ще запишете племенницата ми. Със сигурност никой друг кандидат не е трябвало да изтърпи такива глупости.
	— Господине, миналата седмица отпратих четири богати млади дами — високомерно го осведоми директорката. — Както ви казах, при мен няма свободни места. За да приема племенницата ви, ще трябва да освободя място за нея, което е същински подвиг при нашата претовареност. А току-що загубихме готвачката си…
	— Сигурна съм, че негово благородие ще ни помогне да намерим друга — мис Прескот го стрелна с поглед. — Точно както съм сигурна, че мисис Харис ще обещае да напише писмо, в което да подкрепи молбата ви за настойничество, ако е доволна от вашите уроци.
	Антъни закова поглед върху мисис Харис.
	— Действително ли ще направите подобно обещание?
	— Зависи. Мис Прескот ме увери, че племенницата ви ще страда, ако бъде поверена на вашите роднини. Честно ли го вярвате?
	Той кимна.
	— На погребението с очите си видях как вуйна ми тормози Теса, за да я накара да престане да плаче — беше хранил илюзията, че с възрастта вуйна му е омекнала, но нейното държание бе попарило тази му надежда. Случката извика болезнен спомен от детството му.
	За негова изненада мисис Харис се изпълни със симпатия:
	— Добре тогава — троснато рече тя, — до края на срока остават две седмици. По един час на ден ще преподавате уроци по женкарство под надзора на мис Прескот. Ако накрая сме доволни от държанието ви и ако за разнообразие вестниците не са намерили какво да коментират у вас, ще запиша вашата племенница за следващия срок и ще пратя писмо до съда, в което подкрепям молбата ви. Разбрахме ли се?
	Антъни се поколеба. Не искаше да зависи от милостта на жена, чиито възвишени представи му напомняха за отвратителната вуйна Юнис, освен това се притесняваше, че ще бъде под „надзора“ на труден за разгадаване човек като мис Прескот.
	Но кажеше ли им да си вземат „уроците по женкарство“ и да ги изхвърлят в най-близкия нужник, Теса щеше да остане без училище. Съдът щеше да реши, че е по-добре тя да прекара дните си в дома на едно богобоязливо семейство, отколкото в дома на един развратник, и това щеше да бъде краят на опита му да й стане настойник.
	Последното писмо на момичето го смрази, тъй като очевидно беше написано под диктовката на вуйна Юнис. Теса му пишеше, откакто можеше да държи писалката, и Антъни познаваше стила й. Този факт го ужаси и започна да се чуди какво би написала Теса _иначе_.
	А колко ли щеше да се влоши положението, когато вуйна Юнис се развихреше като законна попечителка на момичето? Какви ли ужасии щеше да измисли дъртата кучка? Спомни си колко часове бе прекарала братовчедка му Джейн права с лице към стената само защото се била усмихнала на едно красиво момче. А това бе леко наказание в сравнение с…
	Антъни потрепери и разсеяно потърка белега на китката си. Бе готов на всичко, за да спести на Теса мъките, през които беше преминала Джейн. А едно писмо от почтена жена като мисис Харис щеше да му е от полза.
	Той протегна ръка с принудена усмивка:
	— Разбрахме се, мадам.
	Мисис Харис се ръкува с него и той още по-ясно усети каква тежест се е стоварила върху плещите му след смъртта на Уолъс. Проклет да е брат му, че умря и му остави такава отговорност. Проклет да е!
	Като се има предвид колко завеян беше Уолъс, сигурно сам беше подпалил хана с незагасената си пура. Антъни, който години наред се мъчеше да не обръща внимание как брат му и разточителната му съпруга съсипват имението с глупостите си, сега трябваше да се оправя с бъркотията.
	Безмилостно заглуши усещането за вина, което го обзе. Ако Уолъс не беше загинал, той щеше да го застреля. Този идиот не се беше погрижил да осигури на Теса подходящ настойник!
	Е, клетото объркано дете трябваше да изтърпи своя развратен чичо, докато не се омъжи. Което означаваше, че в близко време Антъни няма да се измъкне от надменната мис Прескот.
	А това време се очертаваше адски мъчително, съдейки по правилата, които мисис Харис взе да изрежда.
	_Първо правило:_ Трябваше да пристига на кон, за да не възбужда хорското любопитство с каляската си.
	_Второ правило:_ Длъжен беше да използва входа за персонала.
	_Трето правило:_ Пред никого не биваше да споделя с какво се занимава.
	Да споделя — тази да не беше полудяла?! Ако плъзнеше мълвата, че се е съгласил да обучава млади дами как да се пазят от съблазняване, щеше да стане за посмешище на Лондон.
	— Правете, струвайте, но никога да не оставате насаме с момичетата — добави мисис Харис.
	Боже, тази работа ставаше все по-нелепа.
	— Длъжен ли съм? Колко жалко. Надявах се да ги развратя една по една, като опетня добродетелта им и разбия надеждите им за бъдещето. Съвсем сигурна ли сте, че няма да го позволите?
	Стреснатото изражение на директорката изобщо не му достави същото удоволствие като сподавения кикот на мис Прескот.
	— Лорд Норкорт… — предупредително поде мисис Харис.
	— Няма да оставам насаме с момичетата. Дадено — от проклетия добави: — А може ли да оставам насаме с директорката? Бих могъл да донеса шампанско, ягоди…
	— О, боже! — червенокосата вдовица завъртя театрално очи. — Бог да ни е на помощ, Маделин, момичетата ще се влюбят в него, преди седмицата да е изтекла!
	— Това още по-добре ще подчертае поуката — отвърна учителката. — Че един женкар може да те омайва с думи, но да не говори сериозно.
	— Или че с един женкар е по-весело — остроумно подхвърли Антъни.
	И двете жени го изгледаха намръщено. Трябваше да си мери приказките. Едно беше да се закачаш в клуба с приятелите, друго — с учителки.
	Мисис Харис се обърна към мис Прескот:
	— Какво ще кажем на родителите? Те няма да одобрят.
	— Защо изобщо да им казваме? Не вършим нищо нередно.
	— Момичетата биха могли да отворят дума.
	— Да, навярно им дължим поне обяснение — Маделин се почука с пръст по брадичката. — Ще кажем, че племенницата на лорд Норкорт скоро ще стане наша ученичка и затова той, като израз на вежливост, предлага уроци по предпазване. Ако неговите уроци не срещнат вашето одобрение, просто ще кажем, че се е отказал да записва мис Далтън. И в двата случая докато родителите чуят и възразят — ако изобщо възразят — нещата ще се решат. Ще мине време, докато хората свържат лорд Норкорт с прословутия Антъни Далтън.
	— Вие направихте връзката — изтъкна Антъни.
	— Точно така — съгласи се мисис Харис. — А момичето носи неговата фамилия, Маделин.
	— Родителите изпращат дъщерите си тук именно защото учебната ни програма е нестандартна. Ако обясните, че уроците се извършват под надзора на учителка и са подходящи за една млада госпожица, съмнявам се, че изобщо ще се загрижат — мис Прескот плъзна деликатната си длан в свивката на лакътя му. — Елате, милорд, ще ви разведа из училището.
	— Разбира се, мис Прескот — отвърна Антъни, поучуден, че тя толкова бърза да го изведе от директорския кабинет. — За мен ще бъде удоволствие.
	Мисис Харис присви очи, но замълча, когато нейното протеже изведе лорда и пъргаво пое по коридора, уверена, че той ще я последва.
	Антъни наистина я последва, макар и с по-умерено темпо, за да разгледа кръглото дупе, създадено да бъде обгръщано в шепи, милвано и стискано. Нямаше капка съмнение, че това би извикало руменина върху…
	„Веднага спри, разгонен пръч такъв! — сгълча се той наум. — Не можеш да прелъстиш мис Прескот, не и ако държиш Теса да се запише тук.“
	Естественичка или не, тя беше също така учителка, което я правеше подходяща за женитба, а не за едно бързо търкаляне в леглото. Вероятно беше девствена, което абсолютно я изключваше от списъка му.
	Преди не беше съсипвал репутацията на добродетелна жена и не възнамеряваше да започва сега. Това бе най-безотказният начин да попаднеш в брачния капан, което пък гарантирано водеше до катастрофа. Нека други мъже преследват тази бяла врана — щастливата женитба. Макар че от време на време си позволяваше сладкия лукс да си представя, че е щастливо женен, това никога нямаше да се случи. Мъжете като него не се престрашаваха да минат под венчило.
	Но това не значеше, че не му харесва да гледа недостижимото. Опитният му поглед изпиваше кръшните извивки на мис Прескот, крехките, но упорито изправени раменца и подрусващите се руси къдрици.
	Сякаш прочела развратните му мисли, младата дама се извърна към него веднага щом се отдалечиха достатъчно от кабинета.
	— Вижте, лорд Норкорт, ако искате тази работа да стане, трябва да се ръководите от напътствията ми. Щом съм ви казала да ме изчакате, значи съм си имала причина.
	— Да поклюкарствате с мисис Харис ли? Това едва ли е помогнало на каузата ми.
	— А _вие_ определено й навредихте със скандалните си откровения. С вашите необмислени коментари ми стана по-трудно да убедя директорката, че трябва да ви задържи.
	— Да ме задържи! — Антъни я погледна подозрително. — Миличка, ти май си ме взела за някое кученце!
	— Не съм ти никаква „миличка“, по дяволите — скастри го Маделин и крадешком погледна към кабинета на мисис Харис. — Точно такива необмислени забележки имам предвид. Общо взето, моята работодателка е много сговорчива, но мъже от вашето котило я изкарват от нерви.
	— От моето „котило“!
	— Женкари. Сещате се за какво говоря.
	— Ще ме прощавате, обаче все още се опитвам да си представя мисис Харис като „сговорчива“.
	С въздишка Маделин продължи пътя си по коридора.
	— В своята младост — обясни тя, докато Антъни крачеше редом с нея — мисис Харис избягала, за да пристане на някакъв зашеметяващ ухажор, който излязъл зестрогонец. Чудно ли е, че не обича такъв тип мъже?
	— А _вие_ какво изпитвате спрямо женкарите и чаровниците, мис Прескот? — попита той, дебнейки реакцията й.
	— Днес срещнах първия и ми е рано да дам мнение.
	— Това не би попречило на повечето хора.
	— Повечето хора са виждали женкар в естествения му хабитат. Аз не съм.
	— Естествен хабитат? — Антъни се засмя. — Вие наистина сте любителка на науката — той застана пред нея и й препречи пътя. — Обаче аз знам, че имате мнение. Всеки има. Няма да наскърбите чувствата ми, ако го изкажете на глас — така щеше да е наясно докъде могат да стигнат с нея.
	От устните й се отрони въздишка.
	— Щом е така, добре.
	_Аха, стигнахме ли до конското!_
	— От малкото, което знам, женкарите са възхитителна порода, която заслужава щателно проучване — Маделин го заобиколи и продължи напред.
	Антъни затвори зиналата си от изумление уста и я догони. „Възхитителна порода?“ „Която заслужава щателно проучване?“ Тя да не се шегуваше?
	След няколко секунди излязоха в преддверието, където по-рано лакеят беше въвел Антъни. По внушителното централно стълбище на талази ехтеше звънък момичешки говор. Сградата от елизабетинската епоха очевидно е била частен дом преди превръщането си в училище и високият таван усилваше звука.
	Мис Прескот спря пред една бяла врата.
	— Защо не ви покажа трапезарията, преди момичетата да слязат? — по нищо в тона й не личеше, че току-що е направила най-странното изявление, което Антъни беше чувал. — После можем да обиколим класните стаи, докато в тях се провеждат занятия.
	— Добре — Антъни я последва в едно просторно помещение с махагонова маса, на която спокойно можеха да се хранят двадесет души.
	— Кажете ми, мис Прескот. Защо, за бога, смятате, че женкарите заслужават щателно проучване?
	Маделин сви рамене и бавно тръгна край масата, като оправяше столовете.
	— Заради вашия безразсъден начин на живот, предполагам. Искам да разбера как ви стигат силите.
	— А аз искам да разбера защо го намирате за безразсъден — отговори той. Съмняваше се, че тя го обижда.
	— Не водите ли дуели?
	А, ето какво имала предвид значи.
	— Абсолютно не. За тях човек трябва да стане рано призори.
	— Не се ли надбягвате с файтони? — Маделин подозрително присви очи.
	Самодоволната му усмивка се поизтри.
	— Не притежавам файтон — от време на време се надбягваше с двуколката си, но не виждаше смисъл да го споменава.
	— Сигурно също така не консумирате силни спиртни питиета?
	— Е, да, само че…
	— Не е добре за здравето. В противен случай общо взето читави мъже нямаше да ги мъчи главоболие сутринта или да повръщат на улицата. Навярно осъзнавате, че подобни реакции излишно натоварват организма.
	Той разпери ръце.
	— Приличам ли ви на човек с единия крак в гроба?
	Мис Прескот го погледна с очевидно равнодушие.
	— Сега не, обаче вероятно изглеждате различно на сутринта след запой.
	— Чудесно знам колко мога да изпия — защити се Антъни, необяснимо раздразнен от логичната й забележка. — Определено не мога да нарека забавленията си „безразсъдни“.
	— Прекрасно — тя се запъти към отсрещната врата. — А на комар играете ли?
	— Разбира се — това бе най-странният разговор, който беше провеждал с жена.
	— Сигурно поне това считате за безразсъдство. Като се вземе предвид шанса да спечелиш срещу този да загубиш. Всеки добър математик може да предскаже, че рядко някой ще увеличи годишния си доход с комарджийство. Само че женкарите упорито рискуват да загубят своето състояние.
	— Няма риск, ако си наясно с математическите вероятности и нагаждаш играта си според тях. Шансът да спечелиш на лантурлу е горе-долу едно на пет. Разбира се, има значение дали играеш с три или пет карти, но когато първият играч открие коза, шансът се движи между пет на едно до четири на десет. Според моите изчисления.
	Шокираното й изражение бързо се замени от възхищение и това го сгря, както не беше го сгрявала никоя жена. Винаги е бил отличник по математика, затова успяваше ефективно да допълва малката си издръжка с капиталовложения, само че жените обикновено не се впечатляваха от математическия му талант.
	Инстинктите му се пробудиха, докато тя го гледаше с нови очи. Колко лесно беше да направи крачка напред и да целуне тази съблазнителна, пищна уста…
	Ето _това_ щеше да бъде безразсъдно.
	— Работата е там, мис Прескот, че винаги съм добре запознат с шансовете и никога не рискувам излишно.
	Маделин положи ръка върху бравата и се начумери.
	— Но защо ви е въобще да рискувате? Не е нужно да залагате пари, за да се насладите на играта с карти.
	Антъни се засмя.
	— Членовете на моя клуб не споделят вашето мнение, уверявам ви.
	Конският тропот над главите им я сепна.
	— Момичетата идват. Бързо, оттук. Иначе ще ни залеят с въпроси и любопитни погледи.
	Той кимна и я последва в балната зала. Не обърна внимание на дъбовия паркет, който се простираше внушително под кристалните полилеи, или на редиците обикновени бели столове покрай стените с елегантна зелена дамаска. Далеч по-силно го вълнуваше защо мис Прескот, която очевидно имаше лошо мнение за женкарите, предложи той да дава уроци на нейните ученички.
	— Три пъти седмично тук провеждаме заниманията по танци — обясни тя с тона на безпристрастен гид. — Всяка събота устройваме сбирки, а един път месечно каним местните младежи, за да могат ученичките ни да упражнят придобитите си умения.
	— А вие танцувате ли, мис Прескот? — запита напосоки той, надявайки се да научи повече за нея.
	— Когато мога — Маделин обиколи помещението. От стъклените врати излезе в галерията, която предлагаше чудесна гледка към градините, нацъфтели в рози и люляци. Поспря се до мраморната балюстрада и следобедното слънце позлати бездруго разкошните й къдрици.
	Антъни закопня да прокара ръка през тях.
	— Учуден съм, че не намирате танцуването за безразсъдно — рече той, представяйки си полюшването на стройните хълбоци; високите гърди, които чаровно надничат от вечерната рокля, докато тя се навежда и изправя в ритъма на танца.
	— Предполагам, че танцуването _би могло_ да се окаже безразсъдно — тя вирна брадичка. — Ако отведе един мъж и една жена до други неща.
	Най-накрая дойдоха на въпроса. Антъни си знаеше, че тя все някога ще спомене за морала, особено в отношенията между мъжа и жената.
	— Какви „други неща“, мис Прескот? — лениво проточи той. Дяволът в него бе решен да я принуди да изрече думите на глас.
	Тя го погледна, както се гледа глупак.
	— Знаете за какво говоря. За чифтосване.
	— Сношаване? — Антъни се разсмя гръмко. — Доста интересен речник имате за учителка.
	— Думата е напълно приемлива — защити се тя.
	— Може би за някоя кръчма, но благородничките не обсъждат сношаването.
	— А би трябвало! Тогава биха научили какви опасности крие то. Безразборното чифтосване е най-голямото безразсъдство на женкаря. Чрез него се разпространяват болести, то провокира хора като онази Хариет Уилсън да изнудват джентълмените с изобличение в своите „Мемоари“, освен това може да доведе до куп незаконни деца…
	— Болести ли? — невярващо я прекъсна той. — Изнудване и незаконни деца? Това ли ви безпокои в безразборното чифтосване на женкарите?
	— Разбира се — тя го погледна с изненада. — Какво друго?
	— Добродетелността? Моралът?
	Маделин изсумтя.
	— Тъкмо те правят безразборното чифтосване безразсъдно. Жената обира пешкира. Тя губи дом и положение, освен това рискува да се окаже с дете на ръце и обществото да я отритне като „неморална“, докато всъщност това е предлог то да не се погрижи жените да получат защита от…
	— Такива като мен?
	— Ами… да.
	Завоалираното обвинение го разстрои. Вярно беше, че жените много лесно могат да паднат в очите на обществото даже когато вината беше на мъжа, но Антъни не позволяваше на това малко неравенство да го притеснява. Любовниците му бяха или куртизанки, или вдовици. Изцяло техен беше изборът да се забавляват с него. Не се нуждаеха от кой знае каква закрила.
	Но докато мислеше за бъдещето на младата си племенница, не можеше да види в същата светлина изгледите пред обикновената жена. Това го смути, и то дълбоко.
	А после го ядоса. Та той не го караше през просото, не съсипваше почтени жени! Опитваше се да действа правилно в ситуацията с Теса, макар че това можеше да означава години наред самотни дълги нощи, в които не може да прогони мрака със запои и ходене по бардаци.
	Мисълта за нещата, от които се отказва — саможертвата, на която тази учителка не обръщаше внимание — го накара да се изправи застрашително пред нея.
	— Мис Прескот, някои хора, в това число и жени, намират, че насладата от „чифтосването“ напълно си струва риска.
	Макар че затаи дъх, Маделин не се отдръпна и изтърпя погледа му.
	— Не ми е ясно защо — нейната чиста, сладка миризма го обгърна. — Вие нали _искрено_ обещахте, че ще се държите джентълменски в училището?
	Антъни понечи да изтъкне, че е обещал да се държи джентълменски единствено спрямо ученичките. Ала нищо не се бе променило: тя все така не беше от типа жени за прелъстяване.
	— Нямам избор — наложи си да се смири той. Тази истина болеше.
	— Господине, всеки има избор.
	— Дори тези от нас, които са родени с порочен нрав ли?
	— Не бъдете глупав — укори го Маделин. — Порокът е чисто и просто модел на лошо държание; навик, който се е изградил с течение на времето. Просто трябва да променим навика.
	— Да, но ние двамата знаем, че навиците трудно се променят — изведнъж му просветна. — Затова ли се тревожите? Че ще продължа със зловредните си навици в присъствието на вашите ученички?
	При тази грубост хубавото й лице помръкна. Тя сведе очи.
	— По това, което съм чувала за вас, вие действително предпочитате опитни жени.
	— Понеже сте биоложка, ви се иска да го вярвате — Антъни се взря в нея. — Но вътре в себе си се притеснявате, че при толкова много младолика хубост ще се прояви… ъъъ… навикът ми да се изявявам като прелъстител.
	Отговорът се четеше в изражението й. Антъни настръхна.
	— Не бойте се, мис Прескот. Ограничавам се с големи жени. Не развращавам деца. Разчитайте, че ще се държа съвършено благоприлично с вашите момичета.
	— Добре — облекчение се изписа на лицето й. — Нали знаете, тази работа ми е нужна, а опитате ли се да прелъстите дори една моя ученичка…
	— Или вас? — думите му се изплъзнаха неусетно.
	В очите й проблесна несигурност, която тя прикри с нервен смях.
	— Можете да ме съблазнявате, колкото ви се иска. Безсмислено е, аз твърде добре съм преценила рисковете. Освен това подобни неща не ме вълнуват.
	Как ли пък не!
	— Тогава най-добре да внимаваш, докато си около мен, миличка — нежно я предупреди той. — Току-виж съм те опровергал.
	За негово огромно задоволство на страните и най-сетне изби руменина.
	— С това няма да докажете на мисис Харис, че сте дискретен, нали?
	Единствено лекият укор в гласа й го възпря да не демонстрира колко „дискретно“ може да я съблазни. Антъни се облегна на балюстрадата.
	— Налага се да попитам — предвид убежденията ви за женкарите и явният ви скептицизъм, че съм в състояние да се държа прилично — защо, за бога, предложихте да давам уроци на ученичките ви?
	С уплашено изражение Маделин се завъртя на пети с лице към градините.
	— Аз… хм… истината е, че… е, надявах се, че в замяна ще сторите нещо за мен.
	Прониза го необикновено силно разочарование. Не беше очаквал и тя да е като всички други. След като наследи титлата, разни непознати взеха да се хвалят, че са му големи приятели. Матроните, които цял живот го бяха презирали, сега го канеха на своите вечеринки, за да повишат статуса си. Лицемери, които допреди го отписваха като незначителен втори син, сега се надпреварваха за неговото внимание на баловете.
	А най-зле беше с търговците. Вече не можеше да влезе в магазин, без да му набутат под носа скъпи вещи, за да ги разгледа. Това никога не се беше случвало с „младия мистър Далтън“. Наследството на брат му никога не беше натежавало така, както в този момент.
	— Колко? — грубо отсече той.
	Тя рязко завъртя глава.
	— Какво „колко“?
	— Колко пари ще ти трябват?
	Това очевидно разпали яростта й, защото тя застана с ръце на кръста си, изгледа го студено и също премина на „ти“:
	— Трябва ми просто една услуга, която няма да ти струва почти нищо.
	— Съмнявам се — сухо отвърна Антъни.
	— Услугата няма да представлява нищо ново за теб — просто едно от онези партита с азотен окис, които устройваш.
	— _Устройвах_ — поправи я той. — Вече няма.
	— О, има! Точно това искам: да ме поканиш на парти с азотен окис.


>	3

C>
	„Скъпа Шарлът,
	Ясно ви е, че не е нужно да споменавате каквото и да било, за да го узная. Преди да стана благодетел на училището, проучих неговата директорка. Освен това поне веднъж годишно ми се оплаквате, че пак сте се заплела в сметки. Би трябвало да съм сляп, глух и глупав, за да не забележа.
	Ваш приятел,
@	Майкъл“
C$


	Маделин се намръщи. Вероятно не биваше да изрича толкова прямо молбата си, но поне беше изяснила позицията си от самото начало.
	— Да не си луда? — изсъска виконтът.
	— Никак даже — отговори тя, отказвайки да се поддаде на провокацията.
	Значи той се ядоса. Е, тя също се ядосваше — нерви не й останаха да бяга от кредиторите, да гледа как папа се върти като муха без глава в малката им къщичка, да се притеснява за бъдещето.
	Лорд Норкорт се приведе и на челото му се изписа опасен гняв.
	— Защо, по дяволите, се интересуваш от азотния окис? Една почтена млада госпожица не бива да присъства на подобни забавления.
	Маделин се помъчи да изглежда безпристрастна, докато разказваше историята, която бе скалъпила надве-натри:
	— Нали ти казах: аз съм естественичка. Изучавам човешкото поведение. Пиша студия за въздействието на този газ върху хората, но не мога да я довърша поради ограничените си сведения. Трябва да видя какво влияние оказва азотния окис върху множество индивиди.
	— Затова ли искаш да посетиш забавление с азотен окис? — невярващо попита Антъни. — Заради някаква си научна студия?
	— Да — преди няколко години това можеше и да е вярно. Но след като папа изпадна в немилост, защото беше използвал газа в практиката си, тя загуби интерес.
	— Не е нужно да устройвам парти. На драго сърце ще ти изпратя химик, който да приготви съединението. После можеш да експериментираш, върху когото си пожелаеш.
	— Няма да стане!
	— Защо? — Антъни присви очи.
	Защото не би могла да се срещне със сър Хъмфри. А това бе по-наложително от всякога.
	Откакто с папа се преместиха в Лондон миналата година, тя се мъчеше да проникне в кръга му от избраници. Напразно се опита да посети бележития химик в дома му, писмата също не дадоха резултат. Не се сещаше за друг начин, по който да стигне до него и да го накара да я изслуша. А без негова помощ папа никога нямаше да си върне практиката.
	Единственото, което изкушаваше сър Хъмфри да си покаже носа сред обществото, бяха веселбите с азотен окис, на които цареше непринудената атмосфера. Лесно щеше да си издейства да ги представят.
	— Е? — остро попита лорд Норкорт. — Защо просто да не те снабдя с този газ?
	— А откъде да намеря хора, върху които да експериментирам? Преподавам на млади госпожици. Опитам ли се да го използвам върху _тях_, ще си загубя работата.
	— По-вероятно е да я загубиш, ако посетиш едно мое парти — изтъкна той.
	— За бога, не е нужно на него да има леки жени — ядоса се Маделин. — Достатъчно е да го организираш с научна цел.
	Антъни изсумтя.
	— Не е възможно да си чак толкова наивна. Няма значение какво събитие организирам — в очите на хората аз съм женкар, който прави оргия. Ако присъстваш, рискуваш не само работата си, но и своето бъдеще.
	Заболя я, защото той най-вероятно беше прав.
	— Господине, ако светът беше справедлив, отиването на сбирка с научни цели изобщо не би представлявало риск. Жените естественици щяха да получават същото уважение като колегите си мъже. Щяха да могат да учат в университет като всеки мъж.
	Погледът на Антъни омекна.
	— Само че светът не е справедлив. Поне на този етап не е.
	Чувството завладя душата й като ласка. Другите мъже говореха обичайните глупости как жената трябвало да бъде закриляна и освен това не притежавала достатъчно мозък, за да се справи успешно с учението. Но не и той. Удивително — особено за женкар.
	Антъни опря лакти на парапета и размърда мускули под съвършено ушитото сако и електрическият импулс, опарил сетивата й, я изкара от равновесие. Мили боже, той се движеше като расов жребец, с естествена лекота и увереност.
	Ала не я безпокоеше само необичайната му красота. Беше свикнала да наблюдава красиви животни, да си отбелязва техните характеристики и в детайли да описва държанието им. Не бе свикнала да ги желае страстно.
	Да желае _него_? Навярно се беше побъркала. Мъж като него не би я погледнал втори път, при положение че жените падаха в леглото му като зрели круши. Искаше й се той пак да я погледне само защото се бе оказал учудващо интелигентен.
	Без съмнение нарочно внушава това впечатление, за да прелъстява жени.
	_Внимателно, тук си много далеч от своята област. Той е непоправим женкар и лорд. Никога не го забравяй._
	Сякаш си беше спомнил същото, Антъни отново започна да се държи ледено:
	— Точно защото светът не е честен, не мога да ви дам каквото искате. Както вече посочихте, записването на Теса зависи от това доколко ще покажа, че умея да бъда дискретен. Ако устроя едно от прочутите си увеселения, ще покажа точно обратното.
	Маделин се застави да бъде твърда:
	— Забравяте, милорд, че записването на вашата племенница зависи също така от оценката, която _аз_ ще поставя на уроците ви.
	— Не съм забравил. Поискай всичко друго…
	— Искам само това! — тя затърси начин да убеди инатливото магаре. — Не може ли да е в тесен кръг? Не е нужно обществото да разбира.
	— Обществото винаги разбира.
	— Това няма да стане, ако не поканите хората, които пишат за вестниците.
	От устните му се отрони унил смях.
	— Де да беше така! Без съмнение си прекарала живота си в тихата провинция, където клюките се изчерпват с това какво блюдо е поднесла на обяд госпожа кметицата, обаче ние, лондончаните, обичаме сочните, пиперливи, тлъсти клюки.
	— Повярвайте ми, в Те… в провинцията има много такива клюки — навреме се спря Маделин.
	Иначе папа нямаше да загуби пациентите си. И доброто си име.
	— Да, обаче ме съмнява, че там хората подкупват прислугата за новини. Съмнява ме, че продават наученото на вестниците или че изнудват с него приятелите си за услуги — от гласа му капеше жлъч. — Клюката е законното платежно средство на едно общество, което се преструва, че презира просташкия лукс. Трудно е да отидеш на такова парти, без да станеш предмет на одумки, а да го организираш… — Антъни поклати глава. — Просто изключено.
	— Не вярвам — отчая се Маделин.
	— Даже директорката е чувала за моите празненства.
	— Защото за тях пише по вестниците!
	— Научила е от своите „източници“. Партитата с оскъдно деколтирани дами не бяха отбелязани в никой вестник. Провеждаха се на село, в ловната хижа на един познат, а ето че мисис Харис знае за тях.
	От „братовчеда Майкъл“, спор няма. Как ли този човек си осигуряваше толкова много покани? Нали уж беше самотник.
	Виконтът разсеяно потърка китката си.
	— Задоволете се да изпробвате свойствата на азотния окис върху приятелите и роднините си.
	— Приятели нямам, а роднини почти не са ми останали.
	— Наистина ли? — той я погледна странно.
	Маделин стана предпазлива:
	— Не и такива, които ще ми дадат да експериментирам върху тях.
	— Съжалявам, но се налага да ми поискаш друга услуга — тонът му стана още по-леден. — Една прилична сума може да ти осигури немалък брой приятели, върху които да експериментираш.
	Да му се не види, беше застанал нащрек! Как би искала да обясни на това виконтче, че неговият чичо оказва натиск на викария да повдигне криминални обвинения срещу баща й — но така гарантирано щеше да го отблъсне. Неговото дело за попечителство беше с малки изгледи за успех, оставаше му само да го замесят в скандала около баща й. Сър Рандолф определено щеше да използва подобна връзка, за да досъсипе шансовете му.
	Дали пък да не накара лорд Норкорт просто да я представи на сър Хъмфри?
	Как ли пък не. След шест месеца учителстване при мисис Харис знаеше как стоят нещата в лондонското общество. Една нищо и никаква учителка не можеше да моли да я представят на сър Хъмфри, особено когато химикът се беше оттеглил от обществения живот. Съпругата и приятелите му зорко го пазеха от всякакви натрапници. А лорд Норкорт бе от тези приятели.
	Дори да се съгласеше на този вариант, виконтът първо щеше да разговаря със сър Хъмфри. А като се има предвид досегашната й настойчивост, химикът сигурно я мислеше за някоя побъркана. Той или щеше да каже на лорда какво иска тя, което би провалило плана й, или щеше да й откаже среща. И в двата случая още една врата щеше да се затръшне зад нея.
	Най-добрите й шансове да го заговори бяха сред други хора. За тази маневра се нуждаеше от прословутите празненства на лорд Норкорт.
	Трябваше да го накара някак. Маделин се отдели от парапета и се запъти към балната зала.
	— Другите ви услуги не ме интересуват. Ще съобщя на мисис Харис, че съм размислила доколко е разумно предложението ми, че в края на краищата „уроците по женкарство“ не са били добра идея.
	— Хитра малка вещица! — изръмжа той, докато тя минаваше през вратите.
	Маделин си наложи да се обърне с лице към него, въпреки че леденият блясък в очите му я вцепеняваше.
	— Тц, тц, лорд Норкорт, такъв език няма да ви спечели моето благоразположение.
	— Не ми е притрябвало вашето благоразположение, мадам — озъби й се Антъни и също влезе в залата.
	— А на вашата племенница? — в гърлото й заседна буца, но тя продължи. — Май споменахте, че трябва да я измъкнете от онзи „ад“.
	От гняв Антъни се закова на място.
	— Значи цената за записването на Теса е едно парти с азотен окис?
	— Да — когато той се обърна и тръгна към нея, Маделин едва удържа импулса да побегне. — Вие го организирате, аз идвам на него.
	Погледът му я бодеше като нож.
	— Доволна ли ще си, ако те заведа на чуждо парти?
	Понякога сър Хъмфри ходеше и на чужди партита с азотен окис, обаче така вероятността да го срещне беше по-малка.
	— Това или нищо — продължи Антъни. — Защото, ако устроя едно такова забавление, ще съсипя не само шансовете на Теса да се запише тук. Новината ще стигне и до съда, и аз ще загубя делото за попечителство.
	Маделин замига:
	— Но на чуждо парти…?
	— По-лесно е да се опази тайната. Ще те вмъкна вътре и ще се покрия.
	Логиката му не беше за изхвърляне.
	— Но се заклевате, че ще ме заведете?
	На челюстта му заигра едно мускулче.
	— Заклевам се.
	— И че мнозина ваши приятели ще бъдат там?
	— Мои приятели? — очите му се присвиха. — Това пък какво ще рече?
	Ох, трудно беше да го заблуди.
	— Ами… че трябва да е голямо събиране. Предположих, че ще ме заведете на парти, където са приятелите ви.
	Антъни я удостои с яростен поглед.
	— От мен да мине. Ще поверя организацията му на един човек, на когото имам доверие.
	И да не срещнеше сър Хъмфри, току-виж си намерила място в онези кръгове, което да й издейства нова покана.
	— Добре, това ме устройва.
	— Колко успокоително — саркастично подхвърли той. — Аз рискувам всичко, за да напишеш глупавата си студия, а ти не рискуваш нищо.
	— Рискувам доброто си име и работното си място.
	— Това май не те притеснява особено.
	Понеже щеше да се завърне в Телфорд, ако партито се развиеше според нейните очаквания.
	— Освен това — с негодувание продължи Антъни — никой няма да разкрие самоличността ти, защото никой не те познава. Ще се повторя: нищо и никакъв риск за теб, обаче твърде голям за мен.
	Маделин дръзко изви вежди.
	— Не е моя вината, че си живял разюздано.
	На лицето му припламна гневно изражение.
	— Да, ако се бях придържал към ограничените правила, които в обществото минават за „морални“, нямаше да се озова в това положение. Колко съм нехаен.
	— Не съм отваряла дума за морал — неговият вуйчо се беше скрил зад морала, за да наклевети папа.
	— Нямаше нужда. То се подразбираше от приказките ти за „разюзданост“ и „безразсъдство“. Но тъй като искаш нещо от мен, се страхуваш да не ме обидиш, като ме наречеш „безнравствен“.
	— Стига сте говорили глупости.
	Очите му искряха с онова неземно синьо.
	— Напразно си се притеснявала, според критериите на обществото аз съм безнравствен. Ако не беше племенницата ми, все още щях да живея както ми изнася, защото пет пари не давам какво мисли обществото — Антъни се приведе по-наблизо. — Виждаш ли колко съм честен с теб? Най-малкото можеш да ми отговориш със същото.
	— Аз съм честна! Винаги казвам точно каквото мисля! — по тази причина й беше толкова трудно да скрие защо иска да отиде на такова парти. — Гарантирам, че моралът няма нищо общо с моето мнение.
	— Я виж ти! — в очите му грееха адски пламъци. — Значи ако си поискам целувка, за да скрепим сделката, няма да се натъкна на морални възражения?
	Целувка ли? Маделин едва потуши обзелата я възбуда.
	— В края на краищата — ледено продължи той — не съм болен, не мога да те изнудвам, понеже думата ти е по-силна от моята, а от една целувка няма как да се родят незаконни деца — Антъни огледа празната бална зала. — Без свидетели няма риск за учителското ти място или за доброто ти име.
	От очите му струеше непозната светлина, която накара кръвта й да кипне. Досега никой мъж не я беше гледал така. Малцината телфордски ергени избягваха особената дъщеря на лекаря.
	— А щом липсват морални възражения, не виждам основание да не се целунем. Да не говорим как ти вече ми заяви, че мога да се опитам да те съблазня, понеже такива неща не те „вълнували“.
	Биваше си го: обърна собствените й думи срещу нея. А най-странното беше, че тя с удоволствие би позволила целувката, макар и само да види защо всички вдигат такъв шум около това нещо. Но по редица причини беше неразумно.
	— Ако ме целунеш, едва ли ще докажеш, че умееш да бъдеш дискретен.
	— Това е максималната ми дискретност, сладурче — измери я с язвителен поглед. — Освен това не се интересуваш дали съм искрен. Ти предложи да давам уроци само за да ме направиш свой длъжник, за да си изпросиш услуга.
	Господи, колко добре я беше преценил! Но тя не беше хитра вещица, готова да каже всичко, за да му изкопчи услуга, докато тайно го презира заради неговата разюзданост.
	— Добре — рече Маделин, мъчейки се да звучи небрежно. — Щом желаеш, целуни ме. Но не тук — врътна се на пети и влезе в близкото салонче за игра на карти, където бяха по-защитени, в случай че някой случайно решеше да мине наблизо.
	Когато се обърна, установи, че той я е зяпнал с отворена уста и не се помръдва. Явно беше очаквал тя да се възпротиви, че такова поведение е безнравствено и после самодоволно да се поздрави, че е свалил маската на лицемерния й характер.
	Ха! Добре го беше наредила.
	— Е? Ще се целуваме ли, няма ли да се целуваме? Че си имам работа. Не мога цял ден да стоя тук…
	Думите й замряха, когато той се раздвижи — великолепен, огромен хищник, дебнещ плячката си. С мрачна настойчивост в погледа Антъни улови в шепи главата й и почна да я целува. Не знаеше милост: устата му пиеше от нейната, вкусваше я, пречеше й да диша.
	Странна и непозната възбуда нахлу в крайниците й, краката й се подкосиха, коремът й се стегна. Ако той не беше болен, защо я зарази с треска? Челото й гореше, бузите й горяха… тя гореше навсякъде.
	Положи длан на гърдите му да го отблъсне, обаче я сепна буйното му сърцебиене. Нейното сърце думкаше в същия див ритъм.
	Въпреки че беше чела за чифтосването при животните, в нейните източници не се говореше за сърцебиене и повишена температура. Нищо чудно, че жените разправяха как щели да припаднат от една целувка. Тогава го мислеше за превземки, но сега — майко мила…
	Докато той не наклони глава и не плъзна език между зъбите й.
	Маделин се отскубна.
	— Сър, вашият език няма място в устата ми.
	За един момент той изглеждаше зашеметен, сякаш целувката го беше изненадала колкото нея. Сетне крадешком погледна устните й, а нея я пролази странна тръпка.
	— Това е част от целуването — обясни Антъни с пресипнал глас. — Досега никой не те е целувал, нали?
	Да не би да я считаше за твърде невзрачна, та да привлече някой мъж? Омразно й беше да я смята за патетична стара мома, която би могъл да посвети в любенето. Нищо, че беше точно такава. Тя вирна брадичка.
	— Не казах това. Обаче ти чудесно си даваш сметка, че е неприлично да ме целуваш така.
	— Това само допринася за удоволствието — съблазнителната му усмивка не стигаше до очите. Контрастът между неговата приветливост и студения му взор я омайваше.
	Какво си е въобразявала? Тя може би не познаваше женкарите, обаче разбираше кога й готвят капан. А ако се хванеше в капана на непоправимия лорд Норкорт, това едва ли щеше да й бъде от полза.
	— Хайде, мила — рече той с глас, който се плъзна по кожата й като сатен, — това е само за да скрепим сделката. Нека те целуна истински. Само веднъж.
	Маделин се подвоуми, но любопитството надделя над здравия разум.
	— Само веднъж.
	Този път той с милувки накара устните й да се разтворят, преди да пъхне вътре езика си. Отначало усещането беше чудато. Антъни извади езика си и го плъзна обратно няколко пъти — бавен, съблазнителен ритъм, който отново разпали у нея треска.
	Играта на езиците би трябвало да я отвращава, но не. Властното проникване, жегата, устните му върху нейните… колко удивително. Абсолютно удивително. Напомняше й на нещо това ритмично промушване…
	О, боже.
	Маделин се отдръпна. Неговата „истинска целувка“ напомняше на чифтосване, само че с езици. Беше наблюдавала разгонени животни, за да е наясно.
	— Достатъчно, милорд — скастри го тя с треперлив гласец. — Нашата сделка е подпечатана.
	Антъни остро си пое дъх и прокара палец по устните й.
	— Да, така е.
	Бузите й се обагриха в розово. А тя никога не се изчервяваше. Ужас: един женкар я накара да поруменее! С какви очи ще назидава момичетата да бягат от неразумни любовни връзки, след като с лекота беше паднала в обятията на един широко известен непрокопсаник.
	— Това няма да се случи отново.
	Блясъкът в очите му я накара да застане нащрек.
	— Да не се боите, че в крайна сметка май се вълнувате от такива неща, а, мис Прескот?
	— Разбира се, че не — излъга Маделин. — Но и двамата искаме нещо от това съдружие, което няма да получим, ако ни хванат да се целуваме.
	За щастие, това подсещане охлади жарта му. Маделин погледна джобния си часовник. Трябваше да му избяга.
	— Прощавайте, но сега имам занятия. Налага се да свършим с обиколката.
	— Хубаво — Антъни я наблюдаваше зорко, все едно преценяваше характера й. — Ще вечерям с едни стари приятели от Итън, тъй че най-добре да тръгвам.
	— Ще ви изпратя — тя пое към вратата, а мрачният му поглед я изпълваше с неловкост. — Можете ли да започнете уроците от утре?
	— Естествено.
	— Тогава до утре в осем. Тогава преподавам на момичетата естествознание.
	— В осем ли? — шашна се той. — _Сутринта!_
	— Съжалявам — извини се Маделин със захаросан гласец. — Прекалено рано ли е за ваше благородие?
	— Добре ми е — устните му се опънаха в усмивка. Очевидно не му беше добре. А тя не биваше да му вгорчава живота прекалено отрано.
	— Само дето вие ще вечеряте и _пиете_ с приятели — особено като се има предвид кои бяха неговите приятели.
	Спомни си клюките в Телфорд как той с няколко съученика от Итън загазили, защото си организирали вакханалия — с вино, кръчмарски проститутки и яздене на козел.
	— Няма значение — тя махна с ръка. — Елате, когато ви е удобно. Ще се наглася според вас.
	— Ще бъда тук точно в осем, мис Прескот — Антъни се поклони отсечено. — А сега ме извинете, знам пътя. До утре сутрин.
	Тя го загледа как крачи с изправен гръб. Той представляваше странна смесица от аристократична надменност и едва сдържан плам. Обзе я чувството, че ако разгори димящите му въглени, огънят ще я погълне.
	Трябваше да внимава. Той не беше като търговците и надутите граждани, които идваха да видят сестрите си или да запишат своите дъщери. Онези господа доброволно и убедено оставяха обществото да диктува държанието им.
	Не и лорд Норкорт обаче. Той не се отчиташе пред никого. Вече бе прекарал живота си разюздано; щеше да прелъсти една учителка, без окото му да мигне, ако смяташе, че ще му се размине. Компрометирането й не означаваше нищо за него.
	Маделин го осъзнаваше, обаче съблазънта я влечеше към него. Мисълта мъжественият виконт да я направи жена…
	Тя изстена. Кой сега се държеше разюздано? Само нейното обезчестяване липсваше, за да е пълен скандалът около семейството й. Така определено нямаше да помогне на папа.
	Господ да й е на помощ, следващите две седмици се очертаваха много дълги.


>	4

C>
	„Мили братовчеде,
	Като се заговорихме за таланта ти на разузнавач, случайно да познаваш новия виконт Норкорт? Дочух — не питай откъде — че той е решил да заживее по-разумно заради малката си племенница, която наскоро загуби родителите си. Знаеш ли дали това е вярно? Видял ли си доказателства за такова нещо?
@	Нетърпеливо очакваща твоя отговор,
@	Шарлът“
C$


	Антъни се пресегна над масата и измъкна един макарон от чинията, която Оливър Шарп, маркиз Стоунвил, бе придърпал най-егоистично. Но едва усети вкуса му, въпреки че в хотел „Саблониер“ приготвяха разкошни макарони. Имаше вкус само за мис Прескот.
	От гърдите му се откъсна стенание. Откъде му хрумна да я целува, при положение че с триста зора успя да вкара Теса в училището?
	Всъщност изобщо не беше мислил. Беше адски сърдит и не му беше до разсъждения. Как онази нахалница дръзваше да му предложи помощта си, за да го изнуди с онова проклето парти? Как дръзваше да се окаже използвачка като всички други?
	Как дръзваше да има тъй сладка и податлива уста, че вкусът й, подобно на цитрус, карамфил или друга ароматична подправка, не му даваше мира часове наред?
	Антъни сподави една ругатня. Такова нещо никога не му се бе случвало. Дори най-съблазнителните светски хубавици не се задържаха в мислите му повече от час след края на сеанса. А мис Прескот, със своите очи на изкусителка и удивителни устни…
	Лошото момче в гащите му щръкна моментално и Антъни неудобно се заизвива на стола. Винаги беше действал предпазливо във флиртовете си, избирайки само курви или вдовици със съмнителна добродетел, които знаеха как се играе играта и не искаха от него повече, отколкото беше склонен да даде; които никога не поставяха на изпитание контрола над сексуалния му апетит…
	Но мис Прескот го свари неподготвен със своята напереност, с независимото си мнение и свежи възгледи, с явната си интелигентност и желанието си да му помогне. Той просто не знаеше как да я разбира.
	Тревожеше го потайността й по отношение на партито с азотен окис. Рискуваше работата си, за да настани Теса. Постъпваше ли така една жена просто от любов към науката?
	Съмняваше го. Преди да устрои парти, което би застрашило благополучния изход на съдебното дело, щеше да открие какво е намислила.
	Беше предложила той да дава уроци по женкарство. Дали тук не се изявяваше практичната, напредничава естественичка? Или пък интригантката, която беше видяла в него средство да придобие свободата си?
	Определено не се бе дърпала много, когато я целуна. Нито пък се държа като девствена даскалица. Вярно, че отначало целувката й беше неопитна, но понякога курвите използваха този трик, за да вземат ума на мъжа. Когато се разгорещиха пък, тя вече се държеше доста уверено. Не се направи на възмутена девица, каза, че така са скрепили сделката си. Но нали се беше изчервила…
	Антъни се намести на стола си. Значи целувката все пак я беше разчувствала.
	Добре, тогава ще да продължи да подкопава твърдостта й, докато не научи истинските причини за желанието й. Ще флиртува, колкото лекичко да я извади от равновесие. Нямаше защо да се страхува, че тя ще се оплаче на директорката. Мис Прескот бе умна и си даваше сметка, че ако той разкаже как го изнудва, това ще бъде краят и на нейните планове. Каквито и да бяха те.
	— Какви си се умълчал тази вечер, Норкорт? — попита го Дейвид Мастърс, виконт Къркуд.
	Слава богу, въпросът разсея Антъни от натрапчивите му мисли.
	— Нищо — нямаше да разкрие на приятелите си в каква каша се е забъркал. Да не говорим, че Къркуд гледаше здравата да се напие. Без съмнение жена му, банкерска щерка, с която се беше оженил заради обеднялото си семейство, пак му създаваше проблеми. А брачните кавги винаги правеха Къркуд циничен.
	— Сигурно е жена — предположи Саймън Тримейн, херцог Фоксмур. — Заради какво друго ще се умърлуши един мъж?
	Стоунвил се засмя под мустак:
	— Би трябвало да знаеш, че Норкорт няма да увеси нос заради някоя фуста. Той презира жените както конте — шалче.
	Сравнението необяснимо подразни Антъни, въпреки че той самият редовно разправяше същото за себе си.
	— Аз поне ги оставям с непокътнати сърца — за разлика от Стоунвил, който редовно използваше циганската си хубост, за да прелъстява балерини от операта и прекратяваше връзката, когато те лудо се влюбваха в него.
	— Всъщност — продължи Антъни — се бях умислил за един свой нов проект — току-виж приятелите му помогнали с уроците по женкарство. — Един богат познайник се тревожи, че дъщеря му може да падне в лапите на някой зестрогонец, затова се съгласих да обядвам у тях и да обясня на момичето как да се пази. Само дето не съм сигурен какво да кажа.
	— Хубава ли е? — проточи Стоунвил.
	— Кой?
	— Дъщерята, разбира се. Защото една целувка струва колкото хиляда думи.
	Антъни се намръщи.
	— Ти си такъв разбойник, че като нищо ще прелъстиш дъщерята на приятел, но аз не съм изпаднал дотам — той се обърна към херцога, единствения му приятел с щастлив брак. — Кажи им, Фоксмур.
	— Какво да им кажа? — Фоксмур хвърли на Антъни завоалиран поглед. — Аз не бих те пуснал да припариш до моята дъщеря. Даже мисля, че не бих те оставил насаме с жена си, а й вярвам безрезервно.
	— Охо, ама не си ли чул, че Норкорт е вече нов човек? — подхвърли Къркуд със злобен блясък в зелените си очи. — Като наследи титлата на брат си, веднага стана нов човек. Непокварен. Сега той гледа на жените единствено с уважение.
	Изказването бе посрещнато първо с мълчание, а веднага след това — със смях.
	Антъни се намръщи на групичката, която познаваше от дните в Итън.
	— Трябваше да се сетя, че от вас съвет не мога да очаквам. Представата ви за сериозен разговор се изчерпва с препирня за качеството на брендито.
	— Кой е тръгнал да спори? — Къркуд почука по бутилката. — Това бренди е екстра.
	Докато другите се смееха, Къркуд пресуши каквото беше останало в чашата му и поръча на келнера нова бутилка, втората, откакто вечерята беше започнала.
	— Освен това — добави Фоксмур с тревожен поглед към Къркуд — в парламента провеждам достатъчно сериозни разговори. Когато съм с вас тримата, предпочитам да си отпусна душата.
	— Особено щом Норкорт е тръгнал да се прави на порядъчен и скучен дядка — затеатралничи Стоунвил.
	— Не се притеснявай — отговори Антъни. — Никога няма да бъда порядъчен.
	Отговорен, да, защото възнамеряваше напълно да оправи кашата, оставена от брат му, да спаси Теса и имението. Но порядъчен?
	Никога. Заради Теса щеше да сдържа езика си на публични места. Дори щеше да бъде „дискретен“, дума, която ненавиждаше. Обаче отказваше да се превърне в лицемер.
	— Хайде, Норкорт — подкани го Къркуд, след като новата бутилка пристигна. — Пийни си още една чаша. Проблемът ти е, че още не си достатъчно пиян, за да оцениш нашите остроумия.
	— Какви остроумия? — сряза го Антъни.
	Този път лейди Къркуд сигурно наистина беше прекалила. Къркуд се напиваше като кирка единствено когато съпругата му натрупаше огромни дългове на комар. На сутринта непременно щеше да го цепи глава.
	_Не е добре за здравето._
	Проклятие, мис Прескот отново нахлуваше в мислите му с начетеното си мнение. А организмът му беше наред. Той подаде чашата си към Къркуд.
	— Сипвай.
	— Това се казва дух — отбеляза Къркуд и му наля. Пивкото бренди наистина беше отлично, но Антъни не му се наслаждаваше както обикновено. Сети се как веднъж Теса невинно го гледаше с широко отворени очи, докато той се препъваше към сервираната за закуска маса, и алкохолът се превърна на пепел в устата му.
	Мътните го взели, а Теса още дори не му беше поверена. Защо да не се позабавлява? Вярваше на приятелите си. Те никога нямаше да разкрият извън тази стая, че още си е същият пройдоха.
	Пресуши чашата и я подаде на Къркуд.
	— Още една.
	— Я слушай, глупако — развика се Фоксмур, когато Къркуд се подчини, — не те предизвиквахме да се натряскаш.
	— Говори за себе си — отвърна Стоунвил с адско пламъче в черните очи. — И на мен сипи, Къркуд. Ами ти, Фоксмур? Не смееш да си пийнеш, защото си под чехъл ли?
	— Пийвам си, благодаря — Фоксмур почука по чашата, която въртеше в ръце през последния час.
	Укорителният тон на херцога не убягна на Антъни, който му се възхищаваше, откакто се сприятелиха в Итън. Тъкмо по-възрастният мъж предложи Антъни да запише Теса в училището на мисис Харис, защото жена му по някакъв начин имала връзки там.
	Колко жалко, че Антъни не можеше да накара херцогинята да каже добра дума за него на сприхавата директорка. Обаче жената на Фоксмур го бе намразила, откакто го подслуша да флиртува с една вдовица в нейната благотворителна организация. Подобно на повечето дами, занимаващи се с благотворителност, тя имаше непреклонни схващания относно приличието.
	Какво ли би си помислила тя за мис Прескот, която твърдеше, че повече се интересува от практичността, отколкото от добродетелта? Образът на госпожицата, която обсъжда със съпругата на Фоксмур ефекта на твърдия алкохол върху човешката физиология, го накара да се ухили. След малко осъзна, че другите го зяпат.
	Божичко, та той не можеше да си избие даскалицата от главата!
	Скочи на крака и вдигна високо чашата си.
	— Наздравица, господа — щеше да прогони вбесяващата учителка от мислите си, даже ако трябваше да се напие до ступор. — За виното, леките жени и порока!
	Всички, освен Фоксмур, повториха наздравицата. След женитбата херцогът бе започнал да се превръща в моралист.
	Щом Антъни се отпусна на стола, Стоунвил надигна чаша.
	— За брендито, бордеите и лошото държание!
	Къркуд изви вежда.
	— Това е само разновидност на тоста на Норкорт.
	— На мен не ми пречи — измърмори Антъни, заваляйки думите.
	Но какво като плете език? Повтори наздравицата и пресуши чашата си.
	Сега пък Къркуд вдигна чаша и извика:
	— За алкохола, дамите със съмнително поведение и греха!
	— А мен обвини в липса на оригиналност?! — оплака се Стоунвил. — Все едно и също ни излиза от устата.
	— От устата ти излиза само лош дъх — затапи го Къркуд.
	Фоксмур рязко стана.
	— Ще си тръгвам, джентълмени. Благодаря ви за вечерята и за смислената част от разговора.
	— Защо бързаш? — попита го Антъни.
	— Щом Стоунвил и Къркуд почнат да се обиждат, значи вечерта върви към своя край. А утре трябва да ставам рано.
	Антъни също.
	Докато Фоксмур уреждаше своята част от сметката, Антъни се замисли за училището на мисис Харис. За да бъде там в осем, трябваше да тръгне от Лондон не по-късно от седем, което значеше да стане преди шест, за да се облече.
	Разбира се, мис Прескот каза, че той може да пристигне, когато му е удобно, но само защото го смяташе неспособен да стане толкова рано. И защото беше готова на всичко, за да се добере до услуга от него, включително да прикрие закъснението му пред директорката.
	Антъни се навъси. Вероятно даскалицата очакваше той да се появи по пладне със залитащи стъпки и прежълтяла физиономия, вонящ на алкохол и изветрял парфюм.
	Ако останеше тук още малко, точно това щеше да се случи. Стоунвил щеше да го замъкне в някой частен бордей, където двамата да развратничат до насита. Щеше да пие, докато не заспи в обятията на някоя курва, докато зората не сипнеше.
	Освен ако…
	Освен ако не пристигнеше бодър като кукуряк точно в осем сутринта и не докаже на хладната мис Прескот, че е в състояние да направи каквото реши. С какво удоволствие щеше да види смаяната й физиономия!
	Освен това, след като Теса заживееше при него, някак трябваше да се научи да издържа нощите сам в тъмното. Защо да не започне сега? Мис Прескот беше нарекла порочността навик. Е, той щеше да й _покаже_, че пожелае ли, може да се отърве от навика. Щеше да се заеме с уроците по женкарство в осем сутринта, дори ако за тази цел нямаше да мигне през половината нощ. Малката естественичка нямаше да му натяква, че не умее да бъде отговорен.
	Антъни стана и с раздразнение установи, че вече не се държи здраво на краката си. За щастие, нощта едва започваше и той имаше време да изтрезнее.
	— Фоксмур, чакай! — херцогът вече се отправяше към вратата. — Би ли ме оставил вкъщи?
	Фоксмур очевидно се изненада:
	— Нямаш ли си карета?
	— Дойдох със Стоунвил — Антъни заобиколи масата. — Той иска да остане.
	— Абсолютно вярно — Стоунвил се изправи със залитане. — Какво ви става, не може и двамата да си тръгнете толкова рано. Какво ще стане с мен, след като Къркуд се прибере при мъничката си женичка?
	— Ще останеш сам, стари друже — очите на Фоксмур проблеснаха. — Както е казал Шекспир: „Вземи си съпруга“.
	Стоунвил кимна с глава към Къркуд.
	— И да се мъча като грешен дявол всяка нощ? Не, благодаря.
	— Ще разгулничим някой друг път — утеши го Антъни.
	— Обаче утре рано трябва да съм на едно място.
	Стоунвил изсумтя отвратено и се отпусна на стола си.
	— Добре. Щом трябва, бягайте. С Къркуд ще се напием и за двама ви.
	Когато Антъни и Фоксмур излизаха, виконтът вече си наливаше нова чаша.
	— Тревожа се за Къркуд — поде херцогът, щом се озоваха на достатъчно разстояние. — Не е в негов стил да злоупотребява с алкохола.
	— Случило ли се е нещо различно от обичайните главоболия с жена му?
	Фоксмур хвърли поглед назад към стълбището.
	— Не зная. Той отказва да говори.
	— Ще подпитам Стоунвил чул ли е нещо.
	— А аз ще питам жена си, понеже лейди Къркуд е ходила в онова училище, което препоръчах за племенничката ти. Където директорката е приятелка на жена ми.
	Бяха стигнали във фоайето, затова Антъни изчака Фоксмур да повика каретата.
	— Като отвори дума за училището, вслушах се в съвета ти да запиша Теса.
	— Значи мисис Харис се е съгласила? Отлично. Бих искал да кажа добра дума за теб, старче, но…
	— Знам, мисис Харис щеше да се допита до жена ти, а тя набързо щеше да й изреди списък с прегрешенията ми. Ще ми се Къркуд да не се беше показал толкова откровен за нашите подвизи на сватбата ти.
	— Ще те похваля пред съда.
	— За да може вуйчо ми да опетни и теб покрай мен? — Антъни впери поглед в Лестър Скуеър, който в десет часа вечерта беше толкова оживен, колкото Ротън Роу в пет следобед. — Не, няма да допусна да оскверни и приятелите ми. Сега се занимаваш с политика и си длъжен да пазиш името си.
	— Гарантирам ти, че името ми ще си остане чисто.
	Фоксмур беше добронамерен, но неговите политически врагове щяха да се възползват от всеки предлог да го уязвят. Антъни нямаше да бъде средството за това.
	— Ако съвсем изпадна в безизходица, ще приема предложението ти, но сега съм по-голям оптимист за изхода на делото.
	— Както кажеш — Фоксмур се позамисли. — Дъщерята на вуйчо ти не те ли обичаше? Може би, тя ще се застъпи за теб?
	— Джейн фигурира в списъка на вуйчовите свидетели, тъй че едва ли ще помогне _на мен_.
	За което обвиняваше единствено себе си. Трябваше да поддържа контакт с нея, да й отиде на гости, за да види как е. Но след като веднъж се отърва от онзи прокълнат дом, мисълта да говори за това какво е изтърпял, смразяваше сърцето му. В Итън той не отговаряше на малобройните й писма, които секнаха, щом тя се омъжи за новия директор на телфордското училище.
	Обзе го чувство за вина. Тогава трябваше да й пише, най-малкото, за да я поздрави. Но бракът с училищен директор говореше, че вуйна му е успяла да й втълпи представите си за суровост, а Антъни не би могъл да изтърпи от устата на Джейн същите нелепости как жестоките наказания били „необходими“ за тяхната „дисциплина“. Не би понесъл да научи, че тя се е превърнала в нещото, от което се беше спасил чрез постъпването си в Итън. За Джейн нямаше училище.
	Бръкна в джоба си и напипа кутийката за енфие. Проклет да е, но за Теса ще се намери училище.
	Екипажът на Фоксмур пристигна и Антъни се сети, че херцогът би могъл да поназнайва нещичко за личността, която държеше бъдещето на Теса в ръцете си.
	— Фоксмур, някога посещавал ли си лично училището на мисис Харис?
	Фоксмур заби поглед в него.
	— Няколко пъти с Луиза. Защо?
	— Там има една особена учителка на име Прескот. Какво ти е известно за нея?
	— Русокосата красавица с необикновените очи ли?
	— Не забелязах външността й — излъга Антъни, — но сега като казваш…
	Фоксмур изсумтя подозрително и се отправи към каретата.
	— О, за бога! — измърмори Антъни и го последва. — Любопитствах просто защото тя твърди, че е естественичка, а Теса се интересува от градинарство — добре де, това беше лъжа, но проклет да е, ако Фоксмур погрешно изтълкува интереса му към мис Прескот.
	— Не мога да ти кажа много — Фоксмур почука по тавана, давайки знак на кочияша да потегля. — Директорката на някакво провинциално училище — забравих къде — я препоръчала на мисис Харис, когато двамата с баща й се преместили в Ричмонд.
	— Баща й не може ли да я издържа?
	— Честно казано, не съм наясно. Доколкото разбирам, госпожицата е много потайна. Държи се настрана, даже не води баща си в училището.
	Интересно. Дали изобщо имаше баща? Или той беше измислен, за да изглежда почтена?
	— А майката?
	— Мисля, че майката е починала — Фоксмур направи хитра гримаса и добави: — То се знае, бих могъл да разпитам Луиза.
	Антъни се наежи:
	— Недей, това е само празно любопитство — последното, което му трябваше, бе херцогинята да го сватосва за жена със съмнителен произход.
	Фоксмур се настани по-удобно на меките седалки и го изгледа внимателно.
	— Това има ли нещо общо с „приятеля“, който иска да инструктираш дъщеря му за зестрогонците?
	— Не — отсече Антъни. Мили боже, толкова _прозрачен_ ли е бил? Даже на Фоксмур не би споделил на какво са го навили директорката и учителката. Херцогът беше стълб на обществото, но щеше да се скъса от смях при мисълта как Антъни преподава нещо на някого си… или пък щеше да се разгневи и да накара мисис Харис да прекрати „уроците по женкарство“.
	Каквото и да представляваха те.
	Антъни се зазяпа през прозореца. Е, ако желаеше неговото съучастие, мис Прескот просто трябваше да обясни по-подробно предложението си. В противен случай нямаше да я заведе на парти с азотен окис.


	Висок стържещ шум в малката й къщурка разбуди Маделин от мъртвешкия сън. Тя незабавно застана нащрек; талант, който бе усъвършенствала цял живот. Бързо стана от леглото, наметна се с пеньоара и отиде да потърси баща си.
	Завари го в дневната да разръчква огнището с ръжена. Хвърли поглед към часовника и едва не изстена.
	— Папа, часът е три. Защо си буден?
	— Тук е адски студено — оплака се той. — Не мога да спя.
	С уморена въздишка Маделин му взе ръжена. Не беше в настроение да се разправя с папа, не и след като половин нощ се бе въртяла в леглото, преигравайки спомена за порочната целувка на виконта.
	— Върви да си легнеш. Ще ти стопля малко прясно мляко.
	Той я изгледа с неистов поглед, както понякога правеше, след като се събудеше от кошмар.
	— Присъни ми се нещо лошо.
	— Да, да, знам — Маделин го поведе към спалнята му. — Не бива да взимаш приспивателни. От тях винаги имаш кошмари.
	— Без тях не мога да заспя. Непрекъснато… чувам шепота й накрая, учестеното й дишане…
	Маделин го прегърна, пожелавайки си да заличи болезнените му спомени. Мисис Крозби, жената на викария, беше последната пациентка на папа. Защо точно тази смърт го измъчваше вече месеци наред?
	Прегърна го по-здраво. Виновен беше онзи ужасен сър Рандолф. Папа не беше сторил нищо нередно, докато лекуваше мисис Крозби. Определено не бе извършил гнусните действия, в които сър Рандолф го обвиняваше. Сър Рандолф ненавиждаше папа, задето се опитваше да внесе разум в градче, където царува невежеството, затова си беше съчинил онези глупости, за да го пропъди позорно.
	— Направил си всичко по силите си, татко. Мисис Крозби загина от инфекцията си.
	— Колко пъти съм разрязвал абсцеси с ланцет, за да изтече гнойта? — той се освободи и отиде пред огъня, където впери скръбен поглед. — Не биваше да й давам нищо за болката, но клетичката плачеше така жално…
	Папа имаше предубеждение срещу лауданума, затова решил да опит с азотен окис, понеже в книгата си сър Хъмфри описвал свойствата му да облекчава болката.
	— Азотният окис я уби — просто го знам.
	— Не е вярно — Маделин го улови над лакътя. — В противен случай всички онези безразсъдни благородници, които го употребяват за развлечение, досега щяха да са мъртви.
	— Виждаш ли, виждаш ли? — разплака се баща й. — Този газ е подходящ само за леконравни развлечения!
	— Това не е вярно. И двамата знаем, че той притежава други неизследвани свойства. Освен това ти сам каза, че загнояването на мисис Крозби е било много по-лошо, отколкото изглеждало първоначално.
	— Да, но то не може за миг да е предизвика силно втрисане и учестен пулс… — той поклати глава. — Преди това никога не ми се е случвало с пациент — внезапно, както беше дошъл, гневът го напусна, заменен от всепоглъщаща тъга. Папа рухна на един стол и зарови лице в шепите си. По бузите му се стичаха сълзи. — Жената си отиде толкова бързо… един дъх, още един, и вече я нямаше.
	Тъкмо плачът късаше сърцето й. Докато жената на викария не умря, Маделин беше виждала баща си да плаче само на погребението на майка й. Оттогава той плачеше без повод. Понякога ридаеше като грохнал старец, а бе едва на петдесет.
	— Убих я, както ако я бях застрелял — хълцаше папа. — Сър Рандолф е прав — аз съм убиец, защото изпробвах азотния окис върху нея.
	— Сър Рандолф е злобен глупак и ти го знаеш — възрази Маделин.
	— Да, но това не променя факта, че тя е мъртва. Другите му врели-некипели може и да са лъжи, но тази част е истина. Аз заслужавам наказание само заради нея — той злочесто поклати глава и попи очите си с носна кърпичка.
	Като гледаше баща си така, на Маделин й идеше да прониже с рапира сър Рандолф. Лошо бе, че папа поставя под въпрос медицинската си преценка, но това досега да е преодоляно, ако сър Рандолф не беше вдигнал такава олелия. Да обвини папа, че е дал азотен окис на мисис Крозби, за да се погаври с нея — каква долна лъжа!
	Сър Рандолф и папа бяха скарани от години, но хората повярваха на лъжите на първия, защото папа беше вдовец, а мисис Крозби — местната хубавица. Те открай време бяха подозрителни към научната му начетеност, тъй като бабините поверия бяха основата за повечето церове в градчето. Бе прекарал живота си в грижи за гражданите, за да му обърнат те гръб при първия намек за скандал.
	Маделин сви юмруци. Най-лошото беше, че папа им го позволи. Едно време той щеше да се съпротивлява. Ала безпочвената вина за смъртта на мисис Крозби му пречеше да се брани.
	Защо папа толкова се тормозеше? Цял живот е имал меланхолии пристъпи, но общо взето те отминаваха след една-две седмици. Дори мамината смърт от охтика преди две години не му причини такава унизителна скръб.
	При мисълта за майка си Маделин сподави едно ридание. Мама щеше да знае как да го утеши; думите на Маделин предизвикваха сълзи или по-лошо — караха го да се развилнее. Папа почваше да се репчи не само на нея, но и на съседите, търговците, даже на мисис Дженкинс, вдовицата, която Маделин беше наела да се грижи за къщата.
	Това бе причината за пред баща й; истината беше, че не се осмеляваше да го остави сам, защото се страхуваше, че той ще се самоубие по време на някой меланхолен пристъп. Тази възможност я ужасяваше.
	Беше се надявала, че след като се преместят от Телфорд, по-далеч от гнусните клюки, пуснати от сър Рандолф, той ще се посъвземе и ще продължи практиката си в Ричмонд. Но папа не успя.
	Слава богу, че директорката на училището в Шрузбъри, където Маделин преподаваше навремето, бе така добра да я препоръча на мисис Харис. В противен случай ги чакаше сиромашия, след като оскъдните спестявания на папа се изчерпеха.
	Всъщност те и сега не бяха застраховани от пълно затъване. Въпреки че разследването на съдебния лекар установи, че смъртта на мисис Крозби не е резултат от престъпно деяние, сър Рандолф бе твърдо решен да убеди преподобния Крозби да поиска от властите повторно разследване.
	Обзе я гняв. Станеше ли това, трябваше да наеме адвокат и да харчи пари за защитата на папа. Но убедеше ли сър Хъмфри да дойде в Телфорд и лично да поговори с викария, щеше да стане ясно, че азотният окис е напълно безвреден, че и други лекари го използват — и то не за да се „гаврят“ с пациентите си.
	От гърдите й се откърти дълбока въздишка. В най-добрия случай това бе крехка надежда. Зависеше дали лорд Норкорт ще й осигури шанс да се срещне с бележития химик, а колко вероятно бе това?
	Хъркането от стола първо я стресна, после я облекчи. Папа бе заспал. Хвала на бога.
	Като внимаваше да стъпва тихо, Маделин се върна в леглото си. Но сега сънят не я споходи. Тази седмица папа трета нощ се будеше в безбожен час и на няколко пъти през деня тя се хващаше, че дреме, докато момичетата си пишат задачите на чиновете. Просто бе толкова уморена…
	Сякаш само няколко секунди по-късно нещо я разтърси. Маделин се сгуши по-дълбоко във възглавницата.
	— Мис Прескот! — избуча един пронизителен глас в ухото й.
	Маделин рязко отвори очи. Защо беше толкова светло? И защо Лети Дженкинс се навеждаше над нея…? Успала се беше!
	— Колко е часът? — извика тя, отмятайки завивката.
	— Малко след седем — отговори загрижено жената. — Ти не трябва ли да си в училището…
	— Господи, страшно съм закъсняла! — изхленчи Маделин и скочи от леглото. Застана над умивалника и бързо се поля с вода от каната.
	Същински ангел, мисис Дженкинс й подаде кърпа, сетне пое към вратата:
	— Пропуснала си закуската в училище. Ще ти донеса нещо за ядене.
	— Няма време. По-късно ще си подложа нещо.
	Възрастната вдовица изцъка с език, обаче извади една рокля от дрешника и приготви облеклото на Маделин за деня.
	Маделин си направи тоалета надве-натри. Тя никога не се успиваше. Ученичките й имаше да се чудят къде е. Трябваше да побърза, трябваше! Мисис Харис нямаше да разбере, че е закъсняла, освен ако някое момиче не й кажеше.
	Или освен ако виконтът не пристигнеше; днес трябваше да започне с уроците! Голямо унижение щеше да е, ако той попиташе мисис Харис къде се губи тя.
	Подбели очи, докато си навличаше долната риза и корсета. Лорд Женкар нямаше да пристигне навреме; щеше да е цяло чудо, ако въобще пристигне. Просто трябваше да влезе в клас, преди ученичките да съобщят на мисис Харис за отсъствието й.
	— Как е папа? — попита, когато мисис Дженкинс започна да завързва връзките на корсета й. — Видя ли го на влизане?
	— Хърка на стола.
	— Ако не се премести на леглото, ще се схване…
	— Аз ще имам грижата — мисис Дженкинс й подаде роклята. — Сега остави всичко на Лети. Зная как да се оправя с доктор Прескот.
	Наемането на мисис Дженкинс се оказа най-умната идея в живота й.
	— Благодаря. Сякаш бог ми те изпрати.
	— Жалко, че покойният ми мъж не мислеше така. Повярвай ми, грижите за баща ти са песен в сравнение с капризите на мистър Дженкинс — вдовицата я изтика към вратата. — Хайде, дим да те няма. Всичко ще се нареди.
	Маделин изтича навън, молейки се жената да е права.


>	5

C>
	„Мила Шарлът,
	Защо, за бога, ти е притрябвало да знаеш за лорд Норкорт? Моля ти се, кажи ми, че не си се поддала на обаянието му. След това, което ти разказах за неговите партита, смятах, че си неуязвима за превъзнасяния му талант да прелъстява вдовици.
@	Твой притеснен братовчед,
@	Майкъл“
C$


	Антъни крачеше из преддверието, а гневът му растеше. Слугата го беше уверил, че мис Прескот ще дойде скоро, но ето че вече сума време я чакаше пред нейната класна стая. Преди десет минути цял рояк кикотещи се девойки беше измарширувал покрай него на идване от закуска. От време на време някоя надничаше през вратата и се връщаше при другите да си шушукат. Антъни се чувстваше като циркова атракция.
	Чумата да я тръшне мис Прескот — тя без съмнение го караше да чака по някакви свои нечестни подбуди. А той мразеше да го правят на глупак.
	Възможно ли беше да е възникнало недоразумение? Тя определено не очакваше той да води сам тези глупави уроци. Все още не бе сигурен какво да каже на ученичките.
	Тъкмо реши да отиде в кабинета на мисис Харис и чу някакво топуркане по стълбите. Завъртя се и видя как мис Прескот прескочи парапета и замръзна, щом го зърна.
	Великолепната й коса беше разрошена и се стелеше по рамената, а бузите й имаха цвета на яркочервената рокля. Дишаше накъсано.
	— Л-лорд… Н-Норкорт — заекна тя, напразно мъчейки се да овладее дъха си. — Д-добро… утро.
	Раздразнението му се стопи и на негово място възникна дяволско задоволство. Нямаше недоразумение. Просто тя беше закъсняла.
	Охо, думите бяха бедни да опишат ситуацията. Антъни бе обезщетен за безбожно ранното ставане, за неистовото темпо, което беше наложил на коня си, дори за пропуснатото развратничене със Стоунвил.
	Той едва удържаше веселието си.
	— Мис Прескот — проточи. — Ние ви чакахме — извади джобния си часовник и го загледа с подчертан интерес. — Казахте осем часа, нали?
	Тя вдигна косата си, както беше прилично, и бързо се отправи към него.
	— Бих се заклел, че така беше — Антъни разклати часовника и пак го погледна. — Или часовникът ми е счупен, или вие сте ужасно…
	— … точна — довърши тя през стиснати зъби и спря на няколко крачки от него. — Браво, лорд Норкорт. Доказахте, че познавате часовника.
	Без да прикрива усмивката си, Антъни прибра часовника си.
	— А вие, мис Прескот, доказахте, че не го познавате.
	Ако очите можеха да убиват, той щеше да се простре мъртъв на пода. Ала дори огненият й взор не можа да му развали удоволствието. Влезе след нея в класната стая в далеч по-добро разположение на духа.
	Ученичките се затичаха да поздравят мис Прескот.
	— Добре ли сте, госпожице? — попита едно момиче.
	— Нямаше ви на закуска — отбеляза друго с разтревожено изражение.
	Маделин ги погледна с обич.
	— Уверявам ви, че съм добре.
	— Нали баща ви пак не е болен?
	Веселието на Антъни понамаля. Възможно ли беше интересът й към азотния окис да е свързан със здравето на баща й?
	Ако вече беше започнала статия по темата, вероятно беше наясно, че газът не притежава целебни свойства. Още: ако това е била целта й, защо просто не му го каза?
	С потаен поглед към него тя съобщи:
	— Папа е добре. Просто се успах. Грубо беше от моя страна и аз се извинявам, че съм ви притеснила — искрена усмивка озари лицето й. — Оценявам вашата загриженост.
	Антъни се възхити на отношението й към ученичките, което нямаше нищо общо с отношението, което той получаваше на тяхната възраст. Това вероятно обясняваше защо те са толкова внимателни с нея.
	Маделин плесна с ръце.
	— Хайде, момичета, по местата. Тази сутрин имаме специален гостенин, затова очаквам да се държите подобаващо.
	Тридесет чифта очи любопитно се извърнаха към него, но девойките се подчиниха, без да се помайват. Антъни неохотно призна, че мис Прескот, изглежда, си разбира от работата. Още една причина да се бори Теса да бъде записана тук, ако и останалите учителки са компетентни като тази.
	— Госпожици — рече тя, когато всички се настаниха, — удостоени сме с честта днес наш гост да е виконт Норкорт. Племенницата на лорд Норкорт в скоро време ще се запише тук, затова той бе тъй любезен да предложи… как да го кажа… момичета, той ще ви разкрие…
	Антъни се смили над поруменялата мис Прескот и пристъпи напред.
	— Ще ви преподавам уроци за мъжете.
	Това привлече вниманието на девойчетата. Те изправиха гърбове и си размениха многозначителни погледи. Антъни за пореден път се зачуди какво, по дяволите, ще им каже.
	Мис Прескот му отправи благодарна усмивка.
	— Лорд Норкорт ще разкрие каквото е научил от богатите си преживелици в обществото. Уроците му ще се фокусират върху разпознаването на неподходящите мъже.
	— Тъй че натъкнете ли се на такива — добави Антъни, — да знаете как да се отървете от тях.
	В дъното се вдигна една ръка. Антъни се озърна за мис Прескот, но тя му отстъпи подиума. Проклятие! Беше се надявал, че първия път тя ще му посредничи. Сподави раздразнението си и се усмихна на девойката с вдигната ръка.
	— Да?
	Младата дама се изправи.
	— Аз съм Лусинда Сетън — тя вирна носле. — Баща ми е полковник. Той казва, че ако войник или който и да е друг мъж се опита да ме докосне, трябва да го шамаросам и да му кажа, че татко ще го застреля призори, ако той дръзне да повтори.
	Стонът на мис Прескот му подсказа, че мис Сетън не за пръв път споделя този съвет. Нищо чудно, че искаше момичетата да взимат уроци.
	— И тази стратегия проработи ли?
	Мис Сетън замига на парцали.
	— Аз… не зная. Още не съм имала случай да я изпробвам.
	— Толкова много нахални войници е имало около теб, а никой не се е престрашил? — Антъни я измери с поглед. — Или се е престрашил някой, който ти е _приятен_?
	Девойката се изчерви и седна. Другите момичета се разкикотиха, а мис Сетън съвсем поаленя и затова Антъни добави:
	— Само че баща ти е прав. Неговата тактика ще подейства на определен тип мъже.
	Той закрачи из стаята и въодушевено заговори:
	— Добре си отворете ушите, госпожички. Има три вида мъже: зверове, джентълмени и зверове, маскирани като джентълмени. Противно на онова, което ще кажат родителите ви, нито парите, нито връзките, нито рангът на даден мъж няма да ви помогнат да различите единия от другия. Веднъж видях как един ковач даде връхната си дреха на една зъзнеща просякиня, друг път как изискан граф грубо изхвърли една вдовица от каретата си, понеже кашляла. Мъжете са трудна работа, независимо от своя ранг. Не се заблуждавайте, че е иначе.
	Той се спря да погледне една от наострилите уши млади девойки и го обзе непозната паника при мисълта, че е отговорен за оформянето на мнение у тези момичета. После разплаканото лице на Теса от погребението изникна пред мисления му взор и Антъни прецени какво би казал на нея. Паниката моментално го напусна.
	— Точно там е проблемът. Звярът е лесен за забелязване. Той ви зяпа похотливо или гледа да ви опипа, когато танцувате с него. Хваща ви, когато останете насаме, и се опитва да си изкопчи целувка даже когато не сте съгласни — Антъни се усмихна на мис Сетън. — Тук е напълно подходящо да го шамаросате и да го заплашите с гнева на баща си. Не е зле също така да разбиете някоя саксия в главата му.
	Момичетата се засмяха. Даже мис Прескот се поусмихна.
	— Обаче женкарите, негодниците, сладурите — наречете ги както искате, това са зверовете, маскирани като джентълмени — имат нещо общо помежду си. Те не са лесни за разпознаване. Те не носят табели с надпис „Дошъл съм да те изкуша по пътя на порока“. Не, те се усмихват и с чар си спечелват вашето благоразположение. Чак после ви изкушават по пътя на порока.
	Скептичните лица на девойките го накараха да се зачуди дали често не са слушали същото от мисис Харис и нейните учителки, вероятно примесено със здравословна доза скучни морални назидания. А кои момичета биха искали да повярват, че мъжете не са ослепителните същества, за които те копнеят да се венчаят? Особено, при положение че тези ослепителни същества разтапят женските сърца и ускоряват девичия пулс?
	Тези момичета се нуждаеха от по-силно средство за убеждение. Антъни изчака кикота им да замре.
	— Преди да продължа, бих искал да науча нещо повече за вас — той посочи една грозновата девойка с очила от предната редица. — Защо не започнем с вас, мис…
	— Банкрофт — предпазливо рече тя. — Елинор Банкрофт.
	— Прекрасно име — освен това познато. Къде го беше чувал? — Подхожда на девойка с вашата елегантност.
	Няколко момичета се захилиха и Елинор ги сряза с поглед.
	— Благодаря, сър.
	— А откъде сте родом, мис Банкрофт?
	— От Йоркшир, сър.
	Сега Антъни се сети. Тя минаваше за най-богатата наследница в Северна Англия.
	— А, да, веднага разбрах. Притежавате онзи самоуверен израз, който характеризира повечето йоркширци. Това е от ободряващия северен въздух, който укрепва здравето и издръжливостта на организма — Антъни се присламчи близо до нейния чин и се усмихна. — Вероятно той е допринесъл и за прекрасния ви тен.
	Девойката поруменя и се изпъчи.
	— Благодаря, сър.
	Той взе книгата от чина й и хвърли поглед на заглавието.
	— Четете сонетите на Шекспир?
	— Те са ми любими — призна Елинор.
	— И на мен. Как беше онзи стих: „Една роза би ухала все тъй сладко и под всяко друго име…“?
	— Не, господине — поправи го момичето, — това е от пиесите му. От „Ромео и Жулиета“.
	Антъни си придаде огорчен вид.
	— Права сте — той сведе глава. — Не ме бива да запаметявам сонети, мис Банкрофт. Вечно се излагам пред хората. Сигурно ме мислите за пълен глупак.
	— О, не, напротив — припряно го увери тя.
	— О, сигурен съм, че е точно така. Умна девойка като вас…
	— Сър, всеки може да се научи да рецитира поезия, ако вложи достатъчно труд.
	— Де да беше вярно. Клетата ми сляпа майчица все ме моли да й декламирам, а аз все не мога да й угодя, освен ако наблизо няма библиотека. Толкова ми е противно, че често съм принуден да я разочаровам.
	— Ако желаете, бих могла да ви науча на един лесен трик за запаметяване.
	— Настина ли? — Антъни я стисна за ръката. — Това ще бъде такъв жест за майка ми.
	Девойката пламна като божур.
	— За мен ще е чест да ви помогна.
	Антъни стисна дланта й.
	— Няма да забравя обещанието ви, мис Банкрофт.
	— Разбира се, сър.
	Тя се опита да издърпа ръката си, но Антъни обърна дланта и се зае да я разглежда.
	— Изцапали сте си пръстите с мастило. Навярно освен другото и пишете поезия?
	Ръката й се отпусна в неговата.
	— Да, така е.
	— Някой път ще ми разрешите ли да прочета нещо ваше? — Антъни си играеше с пръстите й, а останалите момичета се протягаха да видят какво става. — Страшно обичам хубавите стихове.
	— Ако ви е угодно, утре ще ви дам няколко мои стихотворения.
	— Много бих се радвал — той се намръщи. — Ах, само че забравих — няма да съм тук. Не бихте ли се качили в стаята си след часа, за да ми ги донесете сега? Бихме могли да се срещнем в библиотеката.
	Девойката примигна объркано.
	Антъни пусна ръката й, отдръпна се и застана с лице към момичетата, които го наблюдаваха с потрес.
	— Това, госпожици, е звяр, маскиран като джентълмен.
	Погледна към мис Прескот и установи, че тя се мъчи да прикрие усмивката си. Намигна й и тя поклати глава. Само че хубавите очи шареха и Антъни бе пронизан от остър порив да я сграбчи; порив, на който не обърна внимание.
	За нещастие, когато се обърна обратно към ученичките, мис Банкрофт изглеждаше съкрушена.
	— Трябваше да се сетя, че не ме намирате за елегантна — тихо пророни тя. — Никой не ме намира за елегантна.
	Нараненият й тон го проряза. Въпреки богатството си тя му напомняше за окаяната Теса.
	— Аз не ви познавам, мис Банкрофт — нежно рече той, — тъй че не бих могъл да имам мнение за вашата елегантност и изтънченост. Но от нашия разговор разбрах едно. Вие имате добро сърце. А за мъжа това е по-важно, отколкото всякаква елегантност.
	Девойката го удостои с признателен поглед и Антъни се обърна към останалите:
	— За съжаление, момичетата с добри сърца са отлична плячка за негодниците. Такива типове непременно ще кажат нещо, с което да ви убедят да излезете насаме с тях. Ще ви разкажат за клетите си болни майчици, ако така ще си спечелят симпатиите ви. Ще ви разкажат с привидна скромност, че са ги ранили във Франция, ако така ще ви размекнат — той се взря в дъното и извика: — Мис Сетън, ако с вас бяхме провели същия разговор и ако бях уловил ръката ви по същия начин, щяхте ли да ме шамаросате и да ме заплашите с баща си?
	Мис Сетън задъвка долната си устна, очевидно в спор със себе си дали да каже истината. Най-накрая тя въздъхна:
	— Ами не — замисли се още за миг, след което го изгледа преценяващо. — Само че вие сте по-добра партия от повечето войници и папа едва ли би се възпротивил много, ако ви насърча.
	Антъни се засмя.
	— Зависи доколко баща ви е наясно с репутацията ми.
	Едно момиче на предните чинове измърмори:
	— Аз _никога_ не бих се вързала на подобни глупости.
	— Може би — обърна се прямо към нея Антъни, — но аз говорех неща, каквито смятах, че ще минат пред мис Банкрофт. Женкарят, опитващ се да прелъсти _теб_, ще нагоди другояче лъжите си. Колкото е по-умен той, толкова по не му личи какъв е. Комплиментите му ще бъдат фини, на каквито много би ти се искало да повярваш.
	Той прикова мис Банкрофт с поглед.
	— Какво първо ви накара да се размекнете към мен, госпожице?
	Девойката поруменя и се заозърта из стаята.
	— Обичта ви към поезията. Сигурно и това сте си съчинили?
	— Всъщност не. Но любимите ми стихове не стават за ушите на дами.
	От Мис Прескот долетя странен звук. Тя се мъчеше да сподави смеха си.
	— А вие имате ли нещо да добавите, мис Прескот? — подразни я той.
	— Не, лорд Норкорт — тя примигна. — Продължете, моля ви.
	Антъни посочи книгата на мис Банкрофт.
	— Казах, че обичам поезия, защото по очилата и по сборника събрани стихове заключих, че вие я обичате — той отново закрачи. — Помнете, дами, че женкарят ще се възползва от всяка нишка, за да завърже по-дълбоко познанство. Ако носите кошница с набрани цветя и кожата ви е загоряла, той ще заяви, че обожава градините. Ако фамилията ви е Макбрайд и панделките ви са карирани, той ще превъзнася хубостите на Шотландия. Ще каже това, което според него ще ви предразположи.
	Едно момиче вдигна ръка и Антъни му кимна.
	— Ами ако джентълменът действително има сляпа майка, сър? Ако наистина обича поезията и тем подобни? Не е ли грубо от самото начало да допускаме, че е негодник?
	— Не допускайте, че е негодник. Приемете, че е непознат. Защото той е точно това, докато не го опознаете. Един джентълмен не би счел за нужно да ви натрапва вниманието си. Той би оставил приятелството да се развие от само себе си. Ще проявява търпение и ще ви остави да научите нещо за характера му, като ви представи на приятелите и семейството си, преди да се опита да се усамоти с вас в библиотеката.
	— Мисис Харис твърди, че ако мъжът е джентълмен — намеси се мис Сетън, — изобщо няма да се опита да остава насаме с нас.
	— Даже истинският джентълмен иска да се усамоти с жената, която ухажва. Това не означава, че вие трябва да му позволите. Но той ще се опита.
	— И защо му е да се опитва? — ококори се мис Сетън.
	— Всички мъже го правят.
	— Но…
	— Лорд Норкорт се мъчи да ви обясни — прекъсна ги Маделин, — че всеки, мъж или жена, негодник или джентълмен, е роден с животинския инстинкт да се чифтосва.
	Инстинкт да се _чифтосва_ ли? Антъни й хвърли един кос поглед и се усмихна.
	— Личи си, че тук говори естественичката.
	Но тя не беше свършила:
	— Разликата между хората и животните е, че хората могат да усмирят тези инстинкти, ако решат.
	Зависеше колко силен е инстинктът и колко твърд е конкретният човек. Антъни успяваше да сдържа ненаситния си апетит, като периодично освобождаваше звяра на много контролирани места. Но бог да му е на помощ, когато напълно премахнеше задръжките си. Кой знае на какво беше способен.
	Разбира се, тя нямаше предвид него. Говореше за обикновения човек.
	— Мис Прескот има право. Истинският джентълмен ще предпочете да управлява желанията си. Ако откажете да се усамотите с него, той ще приеме вашето решение. А ако по една случайност се озовете сами, въпреки това ще сте в безопасност, защото той съобразява поведението си с обществените норми — Антъни несъзнателно се намръщи. — Но _звярът_ пет пари не дава за тях. Той ще се опитва да се усамоти с вас, докато не успее. А успее ли, контролът му ще рухне. Трябва да се научите на разликата между джентълмена и звяра. Това е единственият сигурен начин да се предпазвате.
	Незнайно защо, момичетата си зашушнаха възбудено. След като беше сръчкана няколко пъти, мис Сетън за пореден път вдигна ръка.
	— Да, мис Сетън?
	Тя се надигна със сериозно изражение.
	— Сър, чудехме се… ами… изглеждате страшно искрен, освен това сте много вещ в тия работи и… — тя погледна приятелките си, колебаейки се.
	— Задайте си въпроса, мис Сетън. Обещавам, че не хапя.
	Разнесоха се кискания и девойката го погледна прямо.
	— Бихме желали да узнаем кой сте вие, сър. Джентълмен? Или звяр, маскиран като джентълмен?


>	6

C>
	„Уважаеми братовчеде,
	Забелязвам, че колкото и да се правиш на разтревожен, не разкриваш дали познаваш лично негово благородие. Може би трябва да го поразпитам какви приятели кани на забавите си. Разговорът ни би могъл да се окаже осветляващ.
@	Твоя любопитна роднина,
@	Шарлът“
C$


	Маделин сподави смеха си, когато зърна сащисаното изражение на лорд Норкорт. Само нейните ученички бяха в състояние да лишат един виконт от ума и дума. Тя се съжали над него и рече:
	— Понеже негово благородие бе така добър да ви разясни тези въпроси, струва ми се, че не бива да се усъмняваме в…
	— Не, не, държа да отговоря — Антъни замислено се вгледа в момичетата. — Мисис Харис и вашата учителка ме помолиха за тези уроци, понеже ми се носи славата на женкар. Те са решили, че съм звяр, маскиран като джентълмен, и са заключили, че никой не познава по-добре държането на един звяр от друг звяр. Не е изключено да са прави.
	Той облегна хълбоци върху бюрото на Маделин, а на лицето му беше изписана странна сериозност.
	— Обаче вие сами трябва да решите. Въпреки всичко, което ви казах, характерът на един мъж невинаги е лесен за разбиране. В бъдните дни се надявам да ви предложа ключ, но в последна сметка решението как да се отнасяте към даден мъж, който и да е мъж, си остава само ваше.
	Как хитро се измъкна. Все пак отговорът не бе лош предвид обстоятелствата. Ако той честно си признаеше, че е звяр, момичетата бездруго нямаше да му повярват. Или още по-лошо, щяха да бъдат възхитени.
	В интерес на истината, те вече бяха възхитени. Докато Антъни описваше хитрините на женкаря да докосне една жена по ръката или даже по косата, без да я подплаши, той накара всяко създание от женски пол в стаята, включително и нея, да закопнее за такива докосвания.
	Маделин въздъхна. Кой би могъл да ги вини? Дори в сутрешно облекло виконтът съумяваше да изглежда издокаран. Днес носеше черни бричове за езда от еленова кожа с абаносови копчета. Войнишките му ботуши лъщяха, а сакото му от мериносова вълна и жилетката от черна коприна бяха дело на майстор-шивач. Даже косата му падаше на рошави къдрици, както беше модно, макар че това вероятно се дължеше на сутрешната езда, а не на грижите на камериер.
	Освен ако той целенасочено не се стремеше да изглежда естествено.
	О, но откъде една проста учителка да прозира разните му аристократични прищевки? Този мъж току-що весело бе описал техниките на женкаря. Ако й бе останала капка разум, изобщо нямаше да му вярва. Вчера, когато се бе възхитил на интереса й към естествознанието и бе заявил, че обича математиката, вероятно я е лъгал. Просто се е опитвал да я размекне, за да си спечели помощта й.
	А целувката му…
	Маделин преглътна. Никой не би могъл да определи тази знойна, бурна ласка като деяние на джентълмен. Половината нощ тя бе будувала, чудейки се какво ще е устните му да се допират до шията, раменете, гърдите й.
	Господ да й е на помощ, навярно беше полудяла. Той я влудяваше. Трябваше да си гледа уроците и да се държи предпазливо, докато не го опознае по-добре. И по-важното, докато той не организира партито с азотен окис.
	Прониза я вина. Нямаше какво да бленува по виконта. Той бе необходим за целите й, нищо повече; не биваше да забравя.
	Часовникът в преддверието отброи часа и Маделин се сепна. Как само я беше изнервил — съвсем изгуби представа колко време е изминало.
	Тя излезе напред и прекъсна думите му.
	— Благодаря ви за осветляващата информация, лорд Норкорт, само че ще се наложи да запазите останалото за утре — момичетата предсказуемо се разбунтуваха и Маделин се намръщи.
	— Заради тези уроци вече изпуснахме часовете по естествознание, няма да провалим и часовете ви по математика.
	— А не може ли негово благородие да остане в час? — изчурулика едно момиче.
	— Не си представям защо му е на лорда да слуша как ви преподавам математика.
	— Напротив — намеси се Антъни с блеснали очи. — Това би ми доставило неимоверно удоволствие. А как по-добре да усъвършенствам преподавателските си умения, ако не като ви наблюдавам?
	— О, да! — задъха се мис Сетън. — А после виконтът може да ни помогне в часа по танци! Ще ни покаже благоприличния начин, по който един джентълмен може да ни държи по време на танц!
	— Вашата учителка по предмета също може да стори това, както вие отлично знаете — укори ги Маделин. — Освен това негово благородие се е ангажирал да идва тук за един час дневно и вероятно си има друга работа.
	— Мис Прескот е права — рече той с лек итънски акцент, който й заигра по нервите. — Този следобед имам среща с моя домоуправител в Чъртзи.
	Завладя я облекчение.
	— А това ми оставя прозорец от няколко свободни часа — в погледа му светеше безразсъдство. — Ако вие, дами, убедите мис Прескот да танцува с мен по време на урока, ще остана до края. В края на краищата, за да ви покажа каквото искате, ще ми е нужна партньорка, а би било неприлично да ми партнира някоя от вас.
	Маделин реши, че лукавата му тактика няма да я разколебае и тя все така ще настоява за партито. Да не говорим, че за девойките щеше да е полезно да видят как една разумна жена отвръща на женкаря.
	— Много добре, сър. Ще танцувам с вас.
	Момичетата възкликнаха радостно и Антъни им смигна. _Коварен дявол!_
	— А щом настоявате да наблюдавате часа ни — додаде тя, — можете да седнете — докато той вървеше към свободния стол в дъното, Маделин погледна строго ученичките си. — Но ако вие, дами, не може да се съсредоточите в урока заради нашия гостенин, ще се наложи той да си тръгне, ясно ли е?
	Те кимнаха и изключително прилежно се настаниха на чиновете — седнаха с изправен гръб, подредиха моливите и тетрадките си. Маделин извади бележките си от бюрото и написа на черната дъска задачите за решаване.
	До днес не беше забелязала как роклята й се повдига, разкривайки малко от чорапа й, докато тя движи високо ръка с тебешира. Идеше й да дръпне надолу полите си. Кълнеше се, че може да почувства погледа на лорд Норкорт, както сърната чувства погледа на хищника, преценяващ нейната сила… и слабост.
	Успокои се, че това е развинтено въображение, но щом застана с лице към класа, нямаше как да сбърка усмивчицата, която трепкаше на устните му. О, боже, нима е зяпал дупето и глезените й? Или просто е доловил нейното смущение?
	Е, ако е смятал, че тя ще се размекне и ще се откаже от партито, не беше познал. Нямаше да постигне своето, като й играе номера, твърдо не.
	За нещастие, по нищо не личеше той да се трогва от нейното пренебрежение. Докато Маделин показваше, обясняваше и задаваше въпроси на ученичките, очите му я изпиваха бавно, с интерес. За неин ужас тя се сгорещяваше там, където той спираше нахалния си поглед.
	Само че когато спря да говори и му се начумери, той насочи поглед към лицето й с невинното изражение на момък, който недоумява защо го хокат.
	Възмутителен подлец! А се беше съгласила да танцуват. Как щеше да издържи танца, без да се издаде?
	Проклет да е, до гуша й беше дошло от маймунджилъците му. Нали беше казал, че обича математиката? Прекрасно, нека го докаже.
	Тя изтри решените задачи и написа едно много дълго уравнение. Момичетата изстенаха. През изминалата седмица всеки ден го беше задавала като умствено предизвикателство. Засега никоя не бе намерила решението.
	— Струва ми се, че е редно този път лорд Норкорт да си опита силите, дами — заговори с усмивка Маделин. — Какво ще кажете? Да видим ли дали той ще се справи?
	Антъни сведе глава, когато момичетата шумно изразиха съгласието си.
	— Вие май не искахте да преча на уроците ви.
	— Няма да пречите. Ученичките ми вече дни наред си блъскат главата над уравнението и ми се стори справедливо и на вас да дадем шанс. Разбира се, ако прекалено се затруднявате…
	— Не, няма проблем — усмивка се настани на красивата му уста, сякаш той напук й казваше: „Прави каквото щеш, аз пак ще си гледам“. После грациозно се изправи от стола и излезе пред черната дъска.
	Но вместо да вземе друг тебешир, той се пресегна за нейния и нарочно докосна пръстите й.
	При лекия допир по кожата й плъзна електрически ток и Маделин се задави. Изобщо не биваше да му казва, че опитите за съблазняване не я вълнуват. Едно, че беше започнала да мисли, че това не е съвсем вярно. Второ, така му беше отправила предизвикателство, което никой истински женкар не можеше да отмине с лека ръка. А тя не смееше да се оплаче от него на мисис Харис, преди да я е завел на обещаното парти.
	Добре. С неговите камъни по неговата глава. Нека за разнообразие той се чувства неудобно.
	Затова щом Антъни излезе на дъската, тя се отдръпна така, че той да я вижда с крайчеца на очите си. После най-безочливо се втренчи в задника му, както той се беше втренчил в нейния.
	Това не представляваше проблем. Задникът му беше доста хубав, доколкото се виждаше под сакото и жилетката. А и краката му бяха много привлекателни: дълги и мускулести, с хубаво изпъкнали прасци. Би могла да ги зяпа цял ден.
	И щеше, ако това можеше да го подразни, но той май нищо не забелязваше. Очевидно уравнението поглъщаше цялото му внимание, защото работеше със съсредоточен поглед и изопнати устни. Маделин още мислеше как да го накара да забележи грубото й държане, когато той остави тебешира и се обърна с лице към нея.
	— Ето — той изтупа тебеширения прах от ръцете си. — Да обясня ли решението?
	Тя го зяпна, после зяпна към дъската. Да му се не види, тази задача й беше отнела половин час, когато я намери в един сборник. А той я беше решил правилно за нула време, от първия път!
	Значи не беше излъгал, че обича математиката. Уф, даже беше по-добър от нея. Това никога преди не й се беше случвало и Маделин ужасно се разстрои.
	— Моля ви — рече тя. — Обяснете го. Ако можете.
	Антъни се засмя.
	— За мен ще бъде чест.
	— Само ще изляза да кажа на мисис Харис, че ще постоите малко по-дълго…
	— Какво? — той се изпречи на пътя й с нагла усмивка. — Но нали тъкмо вашето щателно наблюдение ме вдъхнови за решението.
	Значи беше забелязал как го оглежда и изобщо не беше впечатлен. Даже сега се държеше повече като сваляч.
	— Хайде, мис Прескот, нали уж трябва да ни надзиравате. Как ще стане това, ако избягате?
	— Аз не бягам — жената никога не биваше да показва слабостта си пред звяра. — От какво да бягам?
	Очите му проблеснаха.
	— Може би от непреодолимото въздействие на чара ми?
	Ще не ще, Маделин се засмя, понеже момичетата взеха да се кискат.
	— О, но след толкова труд да ме убедите, че чарът ви е престорен, сър, определено няма най-глупаво да му се поддам.
	— Казах, че чарът на негодника е престорен, мадам — поправи я той с рязка нотка в гласа. — Намирате ли, че _моят_ чар е такъв?
	— Инструктирахте ни да приемаме всеки мъж за непознат. Тъй като ви познавам едва от вчера…
	От гърлото му неохотно се изтръгна смях.
	— Настоявате да обръщате уроците ми срещу мен. Чудесно, вървете при директорката.
	— О, не, сър, не мога да си тръгна сега, защото ще кажете, че бягам — тя му отправи ослепителна усмивка. — Не искам ученичките ми да ме мислят за страхливка.
	— Само глупак би те взел за страхливка, миличка.
	Гальовното обръщение тупна като камък в захласнатото мълчание на момичетата и предизвика концентрични кръгове от ахкания. В този момент Маделин осъзна, че той е забравил, че си имат публика. Същото важеше и за нея. Със свито сърце тя се обърна към ученичките:
	— Мили мои, това е поредният нагледен пример как действа женкарят — махна с ръка към лорд Норкорт. — През идните две седмици с негово благородие ще ви предложим много такива демонстрации. Непрекъснато трябва да сте в готовност да разпознаете триковете му.
	— Точно така — неговият пресипнал глас смущаваше сетивата й. — Сега видяхте колко е лесно един флирт да премине отвъд границите на приличието. Може би си мислите, че от словесен дуел с женкар няма да ви заболи, но както току-що ви показа мис Прескот, всеки миг може да загубите контрол над разговора.
	Маделин току-що беше демонстрирала, че е ужасно податлива на авансите му. Защото след като я нарече „миличка“, тя бе усетила да я обземат топлина… спокойствие… удоволствие. О, боже!
	— А сега, господине — поде тя, без да я е грижа, че гласът й трепери, — ще осведомя мисис Харис за нашите планове.
	Бяха се измъкнали на косъм, защото, ако някое момиче разкриеше как я е нарекъл, директорката непременно щеше да заподозре привличането помежду им.
	А после щеше да настане ад.


>	7

C>
	„Почитаема Шарлът,
	Не уточняваш естеството на отношенията ти с виконта. Ако моето мнение има някаква сила, предупреждавам те да се пазиш. Ти надали ще разглеждаш една любовна връзка в същата светлина като него. А колкото до това да научиш моята самоличност от виконта, спести си труда. Знам за буйните му забави от клюките.
@	Твой разтревожен братовчед,
@	Майкъл“
C$


	След няма и час се пренесоха в балната зала. Антъни гледаше как мис Прескот обяснява новия план на учителката по танци. Жената очевидно се зарадва, че нямат нужда от нея, защото напусна кораба, щом чу, че мис Прескот смята да поеме днешния урок.
	Едно от момичетата се запъти към пианото.
	— Един валс — заръча Антъни. — Няма по-подходящ танц за демонстрация на това какво е неприлично.
	Девойката погледна мис Прескот, която въздъхна.
	— Прав е. Валсът дава по-богата гама от възможности за неприлични движения и докосвания.
	По-богата гама от възможности той да я подложи на изпитание.
	Да, публиката им налагаше известни ограничения, но той можеше да я докосне и смути. Щеше да потърси истинските причини за желанието й да присъства на парти с азотен окис.
	Само това искаше. Не да я опипа. Или да танцува с нея. Или да почувства как тя се движи под ръцете му.
	Антъни сподави една ругатня. Добре де, може би искаше нещо повече от това да я обърка. Но кой би го винил? Нейните премрежени погледи и предизвикателни забележки го подлудяваха, да не говорим за наперената й походка или как връхчето на езика й се подаваше между устните, докато тя пишеше, плюс милион други чаровни жестове, които мъчително възкресяваха в съзнанието му последната им целувка.
	А когато глезените й относително невинно се бяха показали изпод полата, на него му идеше да я събуе и да прокара устни по стройните й крака…
	Мътните го взели, не биваше да губи целта от поглед. Държеше да е сигурен, че може да й се има доверие, че планът й няма да съсипе шансовете му да освободи Теса. Въпросът _не беше_ да я прелъсти.
	— Ще започваме ли да танцуваме? — изтръгна го от унеса му мис Прескот.
	Той й предложи ръката си. След като застанаха в центъра и се обърнаха един срещу друг, Антъни й се усмихна.
	— Готов съм, когато кажеш.
	— Ти май винаги си готов — измърмори тя.
	На ума му дойде един порочен отговор, но той безмилостно си задържа езика зад зъбите. Не беше сигурен дали е вложила двоен смисъл в думите си. Защо да я провокира излишно? Макар че, когато бе отворила дума за „животинския инстинкт за съвкупление“, беше заподозрян, че мъничката естественичка има пълна представа какво означава това.
	Взе я в обятията си и се понесе в ритъма на валса, мъчейки се да не мисли за онази своя част, която беше „винаги готова“. Ученичките ги наблюдаваха, но той не им обръщаше внимание. Мис Прескот имаше още по-тънка талия, отколкото си бе представял, и леко ухаеше на бадеми… не се нуждаеше от провокация, за да я отнесе в някоя стая и да я обезчести.
	_По-полека, човече, звярът не бива да поеме контрол, без значение колко е съблазнителна жената или колко изкусително флиртува с теб._
	За съжаление, сдържаното й изражение разкриваше, че точно сега тя не е в настроение за флирт. Това го подразни. Ето на: той се ядосваше на нуждата да я бележи с огнените си устни, а тя се държеше, все едно не забелязва кой я държи.
	— Определено си хладна — измърмори Антъни.
	— Налага се. И тъй като говориш безразсъдства и ме наричаш „миличка“ в неподходящи моменти…
	— Само че ти добре прикри грешката ми. Момичетата нищичко не заподозряха.
	Маделин се намръщи и погледна ученичките, които слухтяха да доловят шепота им.
	— Умът ми не го побира какво те прихвана да говориш така. Целунахме се веднъж, вероятно по-кратко, отколкото си го правил с прислужниците у вас.
	Темпераментът му избухна:
	— Никога не съм прелъстявал прислужница. Точно ти би трябвало да знаеш, че звярът не цапа бърлогата си. Това би причинило огромна бъркотия. А аз винаги бягам от бъркотиите.
	— Не го вярвам — надменно отсече Маделин. — Да не казваш, че си звяр?
	— Изглеждаш твърдо решена да повярваш, че съм. Така и така, мога да вляза в ролята — той плъзна ръка към кръста й, привлече я към себе си и подвикна на кискащите се момичета:
	— Виждате ли, дами? Тази прегръдка е прекалено интимна за мъж, с когото едва сте се запознали.
	Маделин го погледна с извити вежди и го ощипа по рамото. _Силно._
	— Оу! — той дръпна ръката си.
	— А това, дами — извика тя, — е начинът да се съпротивлявате на подобно нахалство.
	— Доста некрасиво — изръмжа Антъни.
	— Да, но затова пък действа.
	— Засега — той насочи поглед към устата й и снижи глас: — Миличка.
	— Мери си приказките!
	— Предпочиташ ли да ти казвам Маделин? Прелестно име.
	Устните й се извиха в лукава усмивка.
	— А ще похвалиш ли моята елегантност?
	Какво ли искаше да каже? А, да. Беше забравил разговора си с мис Банкрофт.
	— Онова беше показно. С теб съм напълно честен.
	— Не проумявам защо с мен ще е по-различно, отколкото с тях.
	— Казах ти — девствените ученички не са ми по вкуса. Предпочитам по-зрели жени — той сведе поглед към гърдите й и измърмори: — И по-надарени.
	Тя го настъпи с изненадващо острото токче на пантофката си. Той го усети даже през ботуша си и пропусна една стъпка.
	— А така, дами — извика Маделин, — трябва да постъпите, когато джентълменът не ви гледа в лицето, а на други места.
	Момичетата се засмяха, а Антъни отново намери ритъма и двамата продължиха да танцуват.
	— Нужно ли беше? — изскърца той със зъби.
	— Не искам ученичките да си помислят, че сме забъркани в скандална афера.
	— Та ние сме — когато тя примигна, Антъни додаде: — Твоето парти, ако не си забравила. Ако то не е скандално, не знам какво е.
	Очите й светнаха.
	— Уредил ли си го?
	— Още не. Преценявам на кого да възложа организирането му.
	Маделин забеляза как се кикотят ученичките и извика намръщено:
	— Боя се, че от музиката не чувате какво ми казва негово благородие, но той ми шепне глупости като част от урока. Запомнете: напълно приемливо е да си поприказвате с женкар, стига да не хващате вяра на лъжите му.
	— Аз не лъжа — изсъска Антъни.
	— Не, просто си решил да протакаш, докато двете седмици не изтекат. Чудя се дали да не кажа на мисис Харис, че не се справяш блестящо с тези уро…
	— О, за бога, ще идеш на твоето парти — умницата не му даваше да протака и да печели време. А той не би дръзнал да съсипе шанса на Теса да постъпи тук. — Само трябва да ми вярваш.
	— Като последната наивница — измърмори тя.
	Подразнен, той рязко я завъртя.
	— Поставяш под съмнение честта ми?
	— Сър, вие недвусмислено доказахте, че не ви е останала чест, която да поставям под съмнение.
	— Навярно си даваш сметка, че аз просто имитирам мъже, които съм виждал.
	Тя скептично повдигна вежди.
	— Изглежда, чудесно знаеш как да размекнеш момичетата.
	— Изглежда, чудесно знаеш как да пробудиш „животинските инстинкти“ у мъжа. Само че аз не оспорвам _твоята_ чест.
	Маделин поаленя и извърна поглед, а на Антъни му се прииска да я нацелува до припадък.
	Проклятие, трябваше да си гледа в краката. Тя го караше да забравя къде се намира; нещо, което никога не му се случваше с другите жени. Трябваше да я прелъсти, за да му разкрие тайните си, не да я жадува с финеса на разгонен бик.
	— Не съм порочен, както предполагаш — рече той, отчасти за да убеди себе си.
	Тя го погледна.
	— Никога не съм твърдяла, че си порочен. Пък и това не ме засяга — тя посочи с глава тяхната публика. — Интересува ме как те възприемат двама ни и какви подозрения ще се зародят у тях заради вашето неразумно държане, лорд Норкорт.
	По някаква необяснима причина от официалното й обръщение люто го заболя. От нейните уста наскоро придобитата титла някак звучеше като оскърбление.
	Той се приведе и прошепна:
	— Ще се държа прилично, докато те са наблизо, но само ако насаме ми казваш Антъни… Маделин.
	— По-назад, сър.
	— Казвай ми Антъни.
	По-скоро усети, отколкото видя как тя отново се опита да забие ток в стъпалото му. Завъртя я, предвиждайки хода й, което беше лесна задача, понеже Маделин не тежеше почти нищо. На лицето й запламтя гняв. Антъни се поотдръпна, но пак сложи ръката си на талията й.
	Тя го ощипа по рамото. Той потрепери.
	— Обещай, че насаме ще ми казваш Антъни.
	— Ако зависи от мен, никога няма да останем насаме — изгледа го накриво Маделин.
	Охо, тук грешеше. Това може би бе единственият начин да преодолее задръжките й, да пробие черупката й, да разбули тайните й.
	— Тогава защо не използваш малкото ми име? Цената е достатъчно ниска.
	— Ами ако без да искам те нарека така пред момичетата? Те веднага ще изтичат при мисис Харис и аз ще си загубя работата.
	Тревогата й беше истинска и Антъни се сепна. Той погледна жадната им публика, която, слава богу, не чуваше какво си говорят заради гръмкото пиано.
	— Те те обожават. Няма да те издадат на директорката.
	Внезапна болка помрачи сладкия кехлибар на очите й.
	— Хората могат да те изненадат. Смяташ, че познават истинския ти характер, а… — Маделин замълча с принудена усмивка. — Моите ученички обичат клюките като всеки друг. Както ти каза вчера, клюката е законното платежно средство на нашето общество. Дори ученичките ми си имат цена.
	При изтерзания й вид нещо в гърдите му се сви. Идеше му да я разтърси хубавичко и да разбере кой я е заплашвал с клюки в миналото. Искаше да брани нейната чест.
	Какъв абсурд. Доколкото му бе известно, тя нямаше чест. Хубавите жени, дори тези без пари и имот, обикновено се омъжваха на нейната възраст… освен ако някаква причина не ги изолираше. Всъщност имаше _една_ причина…
	Въпреки всичко измъченият й поглед не му даваше мира и той неохотно върна ръцете си на прилично място.
	— Ще се помъча да внимавам повече пред тях.
	Благодарна усмивка озари устните й.
	— Ще ти бъда много задължена… Антъни.
	Звукът на името му предизвика горещ вихър от емоции в него, пробуди сладостни спомени как родителите му си шепнат заедно. Докато майка му не умря и идиличният живот не приключи.
	Мили боже, откъде се взеха тези чувства? И защо сега, с таза малка учителка? Трябваше здраво да си стегне юздите, докато е край нея. Тя не беше от вятърничавите куклички, които обикновено прелъстяваше — току-виж му влязла под кожата, а това не биваше да се случва.
	Особено с жена, на която не можеше да има доверие. Като интригантка тя не падаше по-долу от кой да е женкар — само по-добре се прикриваше.
	— А сега какво да свиря? — попита момичето на пианото.
	Проклятие, музиката бе спряла. А нито един от двама им не бе забелязал.
	Маделин пребледня като платно и погледна часовника.
	— Ако се застоите по-дълго, ще пропуснете срещата с вашия домоуправител, лорд Норкорт.
	Пъдеше го и Антъни знаеше защо. Маделин вече не можеше да издържа двусмислената им среща. Нито пък той, ако беше въпрос.
	— Да, предполагам, че трябва да си вървя.
	Изказването му бе посрещнато от хор разочаровани протести и той насочи усмивката си към ученичките.
	— Винаги ще има утре. За тогава нямам насрочени срещи.
	— Но утре ние ще бъдем другаде — оплака се мис Сетън.
	— Господи, съвсем забравих, че ще пътуваме, за да видим менажерията — сепна се Маделин. — Цялото училище заминава. Планирали сме го от няколко месеца.
	— Може ли да ви придружа?
	— Отлична идея — изненада го тя. — Мисис Харис желае да имаме мъжки ескорт на подобни екскурзии. Нека считаме, че имаме нейното одобрение. Утре ще ви чакаме тук в осем — изкусителна усмивка се настани на устните й. — Ако смятате, че можете да станете рано две поредни сутрини, разбира се.
	— Щом вие можете, мис Прескот, и аз мога — след което добави: — Не се притеснявайте, мога да направя почти всичко, което си наумя.
	Включително и да прелъсти една определена даскалица под носа на директорката й.
	Тази обсебваща мисъл отказваше да си отиде. Защо не? Гледаше как прекрасното й дупе се полюшва, докато отива при ученичките си. Беше се опитал да я постави натясно, докато се мъчеше да разбере защо й е онова проклето парти, а тя само стана още по-решена да го получи.
	Затова може би щеше да опита с прелъстяване. Така би могъл да си гарантира, че Маделин ще изпълни обещанията си, без значение какво ще излезе от партито. Покореше ли я, щеше да разполага с власт да я направлява.
	_Ти каза, че тя е от брачния тип_ — натякна му отдавна мъртвата съвест. — _Беше сигурен, че е невинна девственица._
	Отначало да, но сега се съмняваше. Нейната реакция на разговора им за клюките, охотността й да рискува работата си… твърде малкото руменина по бузите й говореше, че Маделин е жена с известен опит. Би се заклел, че тя крие нещо, че миналото й е нелицеприятно. Може би е била изоставена от непостоянен любовник?
	Беше казала, че не се вълнува от неговите умения на женкар. И защо, ако за нея моралът не беше важен? Повечето жени на драго сърце биха приели вниманието на един лорд.
	Биха кокетирали, биха се опитвали да го омаят с надеждата за брак. Ако тя действително вярваше, че е неподатлива за изкушението, значи някакъв идиот я беше поставил нащрек с нескопосаното си съблазняване.
	Антъни нямаше да изпорти работата.
	При мисълта как хладната мис Прескот лежи гола под тялото му, дяволът в него се развилня. С каква наслада щеше да види как тези котешки очи най-накрая се стоплят по време на „безразсъдните“ удоволствия на любенето.
	_Ти просто я искаш в леглото си_ — рече онзи натрапчив глас. — _Това е истинската причина да вярваш, че е интригантка, за да си намериш извинение да я прелъстиш._
	Антъни се навъси. Преди никога не бе имал нужда от извинение; определено нямаше нужда и сега.
	_Знаеш, че е опасно да я прелъстяваш. Само че си готов да рискуваш всичко, за я обладаеш. И защо? Защото е първата жена, чиято компания ти е приятна извън спалнята._
	При тази възможност по челото му изби студена пот.
	Изпсува и се отправи към входната врата. Ама че нелепост. Наслаждаваше се на остроумието й, но не беше такъв глупак, че да лапне по една интригантка със сладко личице.
	Преспиването с нея беше просто част от плана му да обезпечи записването на Теса тук. Нищо повече.


>	8

C>
	„Уважаеми братовчеде,
	Повече няма да те разигравам във връзка с лорд Норкорт, макар че твоят сърдит тон страшно ме забавлява. Знам, че ще запазиш думите ми в тайна. Лорд Норкорт държи да запише племенницата си тук, затова мис Прескот предложи в замяна той да научи момичетата как да разпознават женкаря. Негово благородие се съгласи. Ти вероятно няма да одобриш, но след като чух ученичките да описват първия урок, идеята започва да ми се струва гениална.
@	Твоя закачлива другарка,
@	Шарлът“
C$


	Маделин се промъкна в училището и бързо се изкачи по задното стълбище, благодарна, че никой не е забелязал пристигането й. Всички се бяха събрали отпред и закусваха надве-натри с кифли и чай, докато чакаха каретите.
	Само че тя беше дошла през гората. Нуждаеше се от малко усамотение, за да си събере мислите и да се подготви за днешния ден.
	Трябваше да бъде във върхова форма, когато виконтът се появи, и да се владее напълно. Антъни нямаше да я хване натясно само защото…
	От гърдите й се изтръгна стон. Даже наум не биваше да го нарича Антъни! Така неволно щеше да се изпусне пред ученичките и да се издаде. Освен това той щеше да си отиде след две седмици. Откъде-накъде ще мисли, че помежду им има бъдеще?
	Все пак неговото малко име му отиваше много. А той я _помоли_ да му казва Антъни. Като си спомни блясъка в премрежените му очи, се почувства като пред припадък.
	Боже господи, това пък откъде й дойде на ума? Такава дума не съществуваше! Тя с нищо не бе по-добра от ученичките си; поддаваше се на флиртуването му, главата й олекваше. Къде тук бе здравият разум?
	Само че той имаше талант на прелъстител; знаеше къде точно да докосне една жена. Щом уж случайно допреше ръка до нейната, пулсът й рязко се ускоряваше. А вчера, докато танцуваха, бе положил пръсти точно под талията й и тя си беше представила какво ще е пръстите му да се плъзнат малко по-надолу…
	Маделин набръчка чело. Впрочем защо той така неприкрито се мъчеше да я съблазни? Другите господа се отказваха да я прелъстяват, когато научеха за особените й интереси. Общо взето, видеха ли я да брои зъбите на мъртъв таралеж, пламът им угасваше. Тя проявяваше към естествознанието същия ентусиазъм, какъвто други жени проявяваха към плетките си.
	Мъжете искаха да си вземат жена, която обича да плете и бродира.
	Разбира се, Антъни я беше видял само как преподава и танцува. Още не бе станал свидетел на какво е способна.
	Маделин изсумтя и се зае да тъпче в една чанта багаж за екскурзията. Сякаш авансите му имаха нещо общо с ухажването! С тях поддържаше уменията си свежи, а над нея се съжали, защото гниеше в някакво си девическо училище. Затова прогаряше със зноен поглед дрехите й и я караше да се чувства оголена… желана. Упражняваше техниката си, както фехтувачите упражняват напади, за да поддържат мускулите си в кондиция, нищо повече.
	Освен ако…
	По гръбнака й пролази ледена тръпка. Освен ако той не вярваше на причините, които тя беше изложила за партито. Освен ако не подозираше, че тя има друг мотив и го прикрива с кокетиране.
	Но това беше абсурд. Как би могъл да се досети? Тя просто прекаляваше с притесненията.
	Нещо тупна на пода. Боже, във възбудата си беше съборила тетрадката.
	Като се наведе да я вземе, забеляза, че оттам изпадна изрезка от вестник. Мисис Дженкинс, на която беше разкрила целта на отиването си в Лондон, я беше пъхнала в тетрадката й тази сутрин, за да я прочете, когато може.
	Маделин взе тетрадката под мишница, изправи се и зачете: „Според сигурни източници сър Хъмфри Дейви, настоящият президент на Кралското общество, и неговата съпруга лейди Дейви следващата седмица възнамеряват да се преместят в Корнуол, за да може през великденските пости сър Дейви да възстанови крехкото си здраве в дома на майка си в Пензанс.“
	_Следващата седмица._ Та тя нямаше време! Трябваше да втълпи на Антъни колко е важно да уреди скоро партито.
	— Рано си дошла — долетя нечий глас от прага.
	Маделин се обърна и видя, че проклетият виконт стои там.
	— Винаги съм тук по това време — излъга.
	— С изключение на вчера.
	— Обясних ти, че се успах.
	Той важно влезе в стаята и затвори вратата. Хвана я в капан, както звяр плячката си.
	— Заради болния ти баща?
	Ох, божичко, как да отговори сега? Имаше ли значение, ако Антъни узнае? Той лесно би могъл да научи истината от момичетата. Ако го направеше на въпрос, излишно щеше да привлече вниманието му.
	— Да. Той… има проблеми нощно време.
	— Що за проблеми? Прегледа ли го доктор?
	— Не става дума за болест, която докторите могат да излекуват — за всеки случай не и с лекарства.
	— Той умира ли?
	Истинската загриженост, в гласа му я изненада, а после обезпокои. Не биваше да допуска да я разпитва за папа.
	— Искаш ли нещо?
	С ироничен поглед, изразяващ съгласието му да оставят въпроса настрана, Антъни посочи ръката й.
	— Какво е това?
	Маделин чевръсто напъха изрезката в джоба си.
	— Нищо. Рецепта.
	— Аха — съдейки по присвитите му вежди, той не й вярваше.
	— Не бива да бъдеш тук с мен насаме. Опасно е.
	Устните му се извиха в дяволска усмивка.
	— Харесвам опасностите.
	— Не съм изненадана — измърмори тя. — Само че с мен не е така. Ако някой разбере, че сме тук сами…
	— Няма. Минах през задния вход, после незабелязано се промъкнах тук от конюшнята. Всички други се бяха стълпили отпред — гласът му стихна до чувствен, дрезгав шепот. — Исках няколко минути да те имам само за себе си.
	Кръвта й забуча. Беше я уловил сама, което определено беше опасно. Никой не знаеше, че те двамата са тук. Той можеше да й стори всичко и нямаше кой да го спре.
	Но щом като бяха сами, каква по-добра възможност да му отправи молбата си?
	— Всъщност се радвам, че дойде. Имам да ти говоря за нещо.
	— Охо? — Антъни се приближи и очите му засияха в искрящо синьо.
	— Почти нямаме време, затова да го даваме по същество. Другите ще се зачудят защо още не съм пристигнала, а вероятно и защо _ти_ не си пристигнал.
	— Значи твоята работодателка се е съгласила да ме включи в екскурзията?
	— Тя го предложи, още преди да съм я попитала. Решила е, че един мъж винаги е от полза.
	Погледът му се спря на устата й.
	— Ами ти? Намираш ли го за полезно?
	Маделин го намираше за ободрително.
	— Добре е за момичетата.
	— Не те попитах за момичетата. Поинтересувах се от теб — той застана много, много близо.
	Разбира се, пулсът й пак забуча оглушително и тя прималя. Божичко, беше предвидима като разгонена овца.
	А овенът пред нея се усмихна самодоволно, сетне се пресегна, като че ли да я улови през кръста. Вместо това издърпа тетрадката изпод мишницата й.
	Маделин притеснено се протегна да си я вземе, но Антъни я вдигна нагоре и прочете думите върху обложката:
	— „Естествена история на английската фауна от Маделин Прескот“ — изгледа я проницателно. — Ти си авторката?
	Страните й се обагриха в розово.
	— Боя се, че си нямам издател. Използвам я най-вече за лична употреба. Така отбелязвам в хронологичен ред изследванията си върху навиците на различните животни.
	За нейно унижение Антъни прелисти страниците и се зачете, докато не стигна до нещо, което го накара да се разсмее на висок глас.
	— „Звярът от полето“ — очите му блестяха закачливо. — След като приключа с уроците, би трябвало да добавиш и глава „Звярът от салона“. Така намирането на издател ще ти е в кърпа вързано.
	— В кърпа ще ми е вързано, че твоите приятели „зверове“ ще ме изхвърлят от Лондон, защото съм разобличила номерата им — сухо отвърна тя.
	Антъни продължи да прелиства.
	— Не виждам никакви бележки върху студията ти за азотния окис — с измамна небрежност подметна той.
	Господ да й е на помощ, този мъж отново се бъркаше в живота й.
	— Те са в отделна тетрадка за химикалите — Маделин отново се протегна, но той улови ръката й. Когато пръстите му обвиха нейните, я разтърси трепет. — Моля ви се, върнете ми тетрадката, лорд Норкорт.
	— Мислех, че насаме ще ми казваш Антъни — измърка той и разтри дланта й с мекото на палеца си.
	Маделин понечи да се отскубне, но си спомни своята цел и размисли. Наместо това го остави да описва кръгчета по дланта й, въпреки че изтръпваше при докосването му.
	— Аз пък си мислех, че ще организираш парти за мен.
	— Ще организирам.
	— Кога?
	Той повдигна рамене.
	— Днес следобед ще се видя с приятеля си. Обаче ще минат няколко дни…
	— В събота. Искам да е в събота.
	— Тази _събота_ ли? — изсумтя Антъни. — Да не си полудяла? Трябва да се разпратят покани, да се избере място…
	Тя издърпа ръката си и стисна тетрадката.
	— Събота — повтори. — Непременно трябва да е тогава.
	Антъни отказа да пусне тетрадката и я измери с поглед.
	— Защо?
	— Защото не вярвам, че ще спазиш обещанието си, затова.
	— Ще бъде глупаво да се изметна — сприхаво отвърна Антъни. — Иначе знам какво ще се случи след две седмици. Обаче не сме се разбирали да уреждам партито толкова скоро.
	Маделин разбра, че той няма да отстъпи, без да е чул убедително обяснение и се зае да измъдри нещо.
	— Следващата събота е нашето месечно събиране, на което съм длъжна да присъствам. Иначе не мога да окъснявам по нощите, когато е делничен ден…
	— Аз мога.
	— Не ти се налага да преподаваш в училище, а после да се върнеш вкъщи, за да се грижиш за болния си баща. Единствено за събота съм намерила човек да го пази — Маделин лъжеше, та пушек се вдигаше. — Не мога да го оставя сам — това поне беше вярно.
	— Ах, да, бащата болник — гнусно подозрение блестеше в очите му и той дръпна тетрадката, за да притегли Маделин по-наблизо. — Много добре, ще видя може ли да стане за събота. При условие, че ти ми предложиш нещо в замяна.
	— Тоест, различно от записването на племенничката ти? — заяде му се тя.
	— Нещо, което да ме насърчи да вложа допълнителни усилия в нашето споразумение — пресметливият му поглед се закова върху устата й. — Малко съблазън, ако щеш.
	Може би не биваше да го притиска да устройва партито толкова бързо.
	— Каква съблазън?
	— Знаеш точно каква — на лицето му се настани знойно изражение.
	Маделин нямаше как да сбърка погледа му. Или желанието му.
	Направи се на наивница и го принуди да сведе поглед.
	— Предпочитам да имам нещата черно на бяло. По този начин никой от двама ни не може да се оплаче, че е бил измамен при изпълнението на договорката.
	— Ти винаги разсъждаваш като учителка по математика — очите му я изпиваха както предишния ден. Само че този път се съсредоточаваха върху гърдите, корема, хълбоците й. — Пробвай за разнообразие да поразсъждаваш като жена.
	— Това правя — тя се помъчи да не обръща внимание на странната изтръпналост там, където погледът му беше минал. — Аз съм жена със здрав разум, която си дава сметка, че един звяр се опитва да я изяде.
	— Ако аз съм звяр, госпожо, то вие сте интригантка.
	— Не съм!
	Устните му се изопнаха в саркастична усмивка.
	— Изнуди ме да ти дам каквото искаш. Това каква те прави?
	_Отчаяна._
	Но не дръзна да му го признае. Ако знаеше какво е положението й, Антъни никога нямаше да й помогне. Ако вуйчо му научеше, каузата му щеше да пострада. Тъжната истина бе, че тя се нуждаеше от него повече, отколкото той от нея. Тъй че просто трябваше да съумее да му измъкне каквото иска, без да загуби добродетелта си.
	— Да приемам ли от проточилото се мълчание, че си съгласна с преценката ми за твоя характер?
	— Разбира се, че не. Каза на мисис Харис, че предпочиташ жени, които са наясно какво искат и не ги е срам от това. Е, аз съм точно такава.
	Антъни я изгледа накриво, издърпа тетрадката от ръката й, след което със ситни стъпки отиде до бюрото и я остави там.
	— А аз просто искам да не ми вадиш душата.
	— Съмнява ме, че някоя жена ти е вадила душата, по-скоро ти на тях — избоботи Маделин.
	Той застина и разсеяно потърка лявата си китка; същия жест тя беше забелязала и преди, когато беше развълнуван.
	— Ще останеш изненадана — обърна се с лице към нея и очите му заблестяха като ледени сапфири, докато оглеждаха преценяващо роклята й от зелен муселин на точки. — Само че възнамерявам това да не ми се случи отново, с теб или с която и да е друга. Тъй че ако си получиш партито тази събота, ще очаквам допълнително възнаграждение.
	Антъни недвусмислено намекваше какъв е характерът на това възнаграждение.
	Опазил я бог, това й беше наградата, че се държа като лека жена вчера, когато я целуна. Съчетана с прямия й маниер на изразяване и нейното „интригантство“, целувката явно го бе накарала да реши, че Маделин е по-разкрепостена, отколкото е в действителност.
	Но ако тя го освободеше от заблудите му, той щеше да загуби интерес, защото неопитните жени не го вълнуваха. Маделин нямаше да има какво да му предложи като „съблазън“.
	А ако това парти с азотен окис не й осигуреше достъп до сър Хъмфри, връзките на Антъни можеха да й потрябват по-нататък. Като възможно завоевание тя имаше по-големи средства за постигане на целите си в бъдеще. В края на краищата трябваше да пофлиртува малко, да му разреши няколко целувки, а може би и няколко докосвания. Нищо прекалено рисковано; само достатъчно, за да си изходатайства среща с бележития химик.
	_Просто искаш да видиш как е_ — зашепна едно гласче в мозъка й. Тя го заглуши. От опит глава не боли — в повечето случаи.
	— Все още не си уточнил вида и размера на възнаграждението.
	Самодоволно извитите му устни показваха, че той очаква капитулацията й.
	— Просто като фасул. След съботното парти ще прекараш остатъка от нощта в леглото ми.
	Грубата му прямота така я слиса, че Маделин нервно се изсмя.
	— Та това е абсурд.
	Едната му вежда се повдигна.
	— Намираш представата да споделиш леглото ми за абсурд?
	Намираше я за обезпокояваща, ужасяваща… и страшно изкусителна. Ала не дръзваше да му откаже в прав текст. Разковничето беше да го допуска близо, но не прекалено близо, докато не й помогне да се срещне със сър Хъмфри.
	— Толкова е предсказуемо — тя нарочно оцвети с презрение в тона си. — Смятах, че използваш повече финес в качеството си на женкар. Никой изпечен съблазнител не би вкарал една жена в леглото си чрез сделка.
	На лицето му се изписа жажда.
	— Да не ме предизвикваш да те съблазня?
	— Твърдо не!
	— Мисля, че точно това правиш. А аз обичам предизвикателствата.
	Олеле, нещата се развиваха не според очакванията й.
	— Ако желаеш финес — продължи Антъни и се приближи към нея, — ще приема и едно не толкова „предсказуемо“ изкушение от теб.
	— Сега не можем да обсъждаме тези работи. Навън нас чакат — Маделин се шмугна край него и натъпка тетрадката в раницата си, но преди да я е завързала, Антъни я приклещи в капан до бюрото.
	Страшно я нервираше това, че не може да го види, а щом се опита да му се изплъзне, той я улови за широкия муселинов колан около кръста й.
	— Не бягай — приведе глава толкова близо, че тя подуши лосиона му за след бръснене. — Само ми дай минутка да ти обясня какво искам.
	Когато плъзна пръст напред-назад под колана, по кожата й затанцуваха копринени пеперуди. В ума й се прокрадна неустоим образ: как той развързва колана и го оставя да се свлече, преди да разкопчае всяко копченце на корсажа й…
	— Добре — тросна му се тя, нетърпелива да се освободи от него, преди да е полудяла. — Кажи ми каква съблазън желаеш, за да слезем при другите.
	— Считано от днес до събота трябва да ми позволиш да ти изнеса частен урок по прелъстяване — дрезгавият му глас вибрираше във всеки неин нерв. — Той трябва да включва повече от обикновени целувки.
	Близна шията й и пулсът й се ускори трикратно. Този мъж беше олицетворение на чувствеността. Как, за бога, щеше да преживее урока му?
	В тон с избраната роля Маделин отговори:
	— Откъде-накъде смяташ, че ми трябват уроци?
	— Твърдиш, че опитите ми да те прелъстя били безсмислени, тъй като „подобни неща“ не те вълнували. Най-малкото мога да те оборя.
	— Хрумвало ли ви е, сър — озъби му се тя, раздразнена от безпогрешния му талант да я вижда като на длан, — че е възможно вие изобщо да не ме привличате? Че намирам вашата арогантна самоувереност и безразсъдството ви за вбесяващи?
	За нейно учудване той се засмя.
	— Не, такова нещо не ми е хрумвало. Особено когато целувката ми те размекна.
	Тя се е размекнала? И той го е забелязал? Като се замислеше, тялото й определено беше отмаляло. Това обясняваше чувството на замаяност и стръвното му преследване.
	Устата му се премести на ушенцето й и сладко го близна.
	— Значи ще проведем урока. А след партито, ако представата да споделиш моята постеля все още ти се струва „абсурд“, ще считаме сделката за изпълнена. Ще изкарам втора седмица тук, ти ще ме обрисуваш в сияйна светлина пред мисис Харис и ще сме приключили един с друг.
	Гризна мекото на ухото й и възбудата прониза цялото й тяло.
	— Бас държа обаче, че ти ще избереш другото.
	Тя тъкмо от това се боеше. Той беше дори по-добър прелъстител, отколкото тя подозираше. Доказателството бяха изкусните неща, които езикът му правеше с ухото й; неща, които придаваха ново значение на думата „финес“.
	Точно беше решила да се отскубне — наистина го беше решила — когато той я завъртя в ръцете си и сведе устни към нейните…
	Мили боже.
	Целуна я с упоителна наслада. По кожата й пробягнаха светкавици. Антъни я притисна между бюрото и своето мъжествено, кораво тяло, а сетне с лекота завладя устата й.
	И тя се разтопи. Нямаше друга дума.
	Сякаш настървен от реакцията й, той така я нацелува, че Маделин забрави къде се намират. Протяжните ласки на езика му пришпорваха пулса й в галоп, а кожата й сякаш щеше да избухне, зажадняла за докосването му. Може би затова не обърна внимание, когато ръката му обхвана едната й гърда в шепа и я замачка.
	Зърната й болезнено се втвърдиха. Това вече нямаше как да не забележи.
	Помъчи се да си спомни какво е чела за съвкупяването на животните, но съзнанието й сякаш бе замъглено от миризмата му на кожа и лосион… от властните действия на езика му… от другата му ръка, която се премести от брадичката на шията й, а оттам под роклята й…
	— Антъни! — тя застопори ръката му, за да не може да бръкне под долната й риза. — Не бива… трябва…
	— Не трябва да правим каквото и да е — той я гледаше с блеснал поглед. — А ти, миличка, ми дължиш урок.
	— Само че тук и сега ли? Твърде е опасно.
	— Никой не знае, че даже сме пристигнали. Определено няма да научат, че сме се усамотили на горния етаж.
	Чисто логически Маделин знаеше, че не бива да го слуша: нищо не би попречило на мисис Харис или на друга учителка да дойде тук, за да вземе нещо. Само че те се намираха на горния етаж, не бяха близо до учителската стая, вратата беше затворена, наблизо нямаше никой и…
	И тя искаше да види какво ще предприеме той, какво ще е усещането.
	Проклет да е! Заразяваше я със своето безразсъдство.
	— Току-виж не ни се отдал друг случай — продължи Антъни, докато бележеше врата й със знойни, главозамайващи целувки. Този път тя не се възпротиви, когато ръката му се плъзна под роклята й, обхвана гърдите й и започна да ги милва томително. Движението успокои настръхналите й зърна, но само след секунди възбудата се завърна с удвоена сила.
	Маделин се вкопчи в раменете му най-вече за да не рухне безпомощно в нозете му. Сега пръстите му подръпваха едното зърно… о, боже. Някаква течност се просмука в космите на нейния венерин хълм и плътта там долу се сгорещи и овлажня.
	Значи _така_ изглеждало прелъстяването… тази изгаряща потребност да усети ръцете му върху гърдите си… върху стегнатото, наболяващо място между краката си…
	А тя му беше съобщила, че е безразлична към подобни неща?
	Нищо чудно, че й се беше надсмял.
	Устата му отново потърси нейната и целувката му така я погълна, че тя не забеляза накъде се е запътила другата му ръка, докато не се плъзна под роклята между краката й. Но когато потърка нейния венерин хълм през слоевете плат и гърбът й инстинктивно се изви, Маделин разбра, че го е загазила.
	Защото това бе най-прекрасното усещане, което бе изпитвала. Той майсторски я замилва там. Тялото й се напрегна от нуждата да бъде докосвано и запулсира във възбуждащия ритъм на скандалните му ласки, ръцете му я обгръщаха навсякъде: стискаха зърното й, милваха я интимно под роклята. Маделин неволно изскимтя и като отговор Антъни плътно я обхвана между краката, толкова плътно, че без съмнение почувства…
	Забори се да се освободи.
	— Моля ти се, Антъни. Ако продължиш да ме милваш така, роклята ми ще подгизне, а нямам с какво да се преоблека.
	— Ще подгизне ли? — след секунда той се изхили нагло. — Ах, да, ще подгизне. Типично в твой стил: да проявиш практичност в миг като тази.
	— Нямам избор.
	— Има си начин да избегнем „подгизването“ — той спря с ласката си, но само за да вдигне полекичка роклята нагоре по краката й. — Да не говорим, че не сме приключили с урока.
	— Престани! — тя стисна ръката му. — Не мога да си рискувам работата! Ако ни хванат заедно тук…
	— Няма — хрипливо обеща той, обаче не махна ръката си.
	— Откъде си сигурен?
	— Вратата е затворена, ще чуем, ако някой идва, а бюрото ти е достатъчно голямо, за да се скрият под него двама души.
	Маделин се стресна от разсъжденията му, ала не устоя, когато той замилва отново гърдата й.
	— Ще разбирам, че и друг път си вършил подобни неща.
	— Един-два пъти.
	— В стремежа си да избегнеш някой ревнив съпруг?
	Антъни се засмя гърлено.
	— Само ако са се надигнали от гроба. Забрави ли, че аз съм по вдовиците?
	— Тогава защо ти е да ме прелъстяваш?
	Той взе да я целува с отворена уста по бузата.
	— Защо искаш да промениш условията на уговорката ни?
	Маделин се оттласна и зърна пресметливостта в очите му, преди той набързо да я замаскира.
	Внезапно гърлото й се стегна болезнено. Значи е била права. Той не вярваше в причините, които му изтъкна за желанието си да отиде на парти с азотен окис. Антъни я докосваше и целуваше единствено за да изтръгне от нея истината. Почти бе успял да я доведе до самозабрава.
	Със сила, породена от гнева, тя го избута от себе си.
	— Казах ти защо — тя се олюля назад, зашеметена. — А този урок приключи — Маделин чевръсто заобиколи бюрото, нетърпелива да му се изплъзне.
	— А, не си познала! — бузите му се наляха с кръв, лицето му говореше, че е обзет от чисто животинска нужда. — Не сме приключи, докато не видя, че достигаш връхната точка.
	— Само това те интересува — тя направи кръг около бюрото, понеже той я дебнеше. — Вярваш, че те лъжа защо искам партито и си въобразяваш, че ако ме прелъстиш, ще ти разкажа тайните, които нямам. Затова всъщност действаш така.
	От гърдите му се изтръгна груб смях, но стегнатата челюст разкриваше колко е гневен.
	— Така ли?
	— Каква друга причина би изтъкнал за желанието си да ме обладаеш?
	— Ще останеш изненадана — суровият му поглед я измери от глава до пети. — Или пък няма. И в двата случая съм си наумил да науча тайните ти, миличка. А това не е всичко. О, не.
	С очи, превърнали се в пламтящо синьо, той изпиваше открехнатите й устни, гърдите, които бурно се повдигаха и спущаха, треперещите ръце, които тя се опитваше да скрие зад полите си. Антъни се наведе и опря ръце в бюрото помежду им. Озова се толкова близо до нея, че Маделин изохка и отстъпи назад.
	— Наумил съм си да получа всичко — изръмжа той. — Наумил съм си да видя как достигаш освобождение именно с мен, в прегръдката ми.
	— Защо?
	— Защото вкусиш ли веднъж истинската страст, ще я жадуваш денонощно до събота и ще знаеш, че можеш да я вкусиш единствено в моята постеля. А аз искам да те вкарам точно там.
	— _Никога_ няма да споделя постелята ти — с пресипнал глас рече тя, надявайки се, че ще може да удържи клетвата си, когато всяка негова дума намираше отклик дълбоко в нея. — Време е да си тръгвате, лорд Норкорт. Предлагам ви да се върнете в конюшните и да изчакате аз да се покажа.
	— Не си тръгвам, преди да сме довършили урока — недоволно рече той със стаена заплаха.
	— Тогава _аз_ ще си тръгна.
	Маделин се стрелна към изхода. Бърз като ястреб, Антъни се хвърли и я улови, като я прикова към вратата. Обзе я страх и тя силно заби лакът в ребрата му. Той изстена и се строполи назад.
	Тя мигом отвори вратата и почти се беше измъкнала, когато той извика:
	— Чакай!
	Маделин го изгледа яростно, готова за борба.
	— Не сме приключили, миличка — закле се Антъни. — Тичай, като искаш, но все някога аз ще те настигна и ние ще си довършим урока. Иначе тази събота няма да отидеш на парти.
	— Добре де, ще си довършим урока — склони тя, съзнавайки прекалено добре с каква деликатна игра се е захванала. — Само че по-късно, на по-безопасно място и по време, което _аз_ избера. И то ако успееш да слезеш долу, без да събудиш подозрения.
	Маделин изприпка по стълбите и спря там, където не можеха да я видят както от горния, така и от долния етаж. Нагласи си полите, оправи си косата и успокои дивото си сърцебиене.
	Отърва се на косъм. Досега не го беше виждала такъв — безмилостно решен да получи каквото си е наумил. Нито пък беше предполагала, че това така ще я смути, че ще й се иска да зареже всякаква предпазливост и да се остави на ласките му. Въпреки че пулсирането в гърдите й и там долу беше постихнало, копнежът се таеше под повърхността и не й даваше мира.
	_Вкусиш ли веднъж истинската страст, ще я жадуваш денонощно до събота и ще знаеш, че можеш да я вкусиш единствено в моята постеля. А аз искам да те вкарам точно там._
	Молеше се да е в състояние да го опровергае.


>	9

C>
	„Драга Шарлът,
	Искрено се надявам, че знаеш какво вършиш. Мъже като лорд Норкорт не са лесно управляеми, както си мислиш. Щом проявяваш такова любопитство по отношение на виконта, защо не разпиташ приятеля си Годуин за него? Говори се, че сестра му е била метреса на Норкорт, преди да се омъжи повторно. Тя със сигурност познава характера му по-добре от всеки друг.
@	Твой притеснен братовчед,
@	Майкъл“
C$


	Антъни напрегна всяка частица от волята си, за да не изтича след Маделин. Тя обаче бе права: това не беше нито мястото, нито времето за прелъстяване. Не би могла да му помогне, ако й създадеше проблеми с директорката.
	Само дето…
	Когато й разказваше как тя ще го жадува, имаше предвид, че _той_ я жадува. Тази нощ я беше сънувал. Бездруго сам никога не спеше хубаво, но снощи бе по-зле от обичайно: със спорадични еротични съновидения, в които Маделин обещаваше да задоволи всичките му желания.
	Призори се беше самозадоволил още при ставането си, само че това не се оказа достатъчно. Беше дошъл направо тук, нетърпелив да я види. Залъгваше се, че това е, за да й изтръгне отговори и да се увери, че скритите й кроежи няма да повлияят неблагоприятно изхода на съдебното дело за попечителство.
	А всъщност искаше да преспи с нея. Почти го беше осъществил, излагайки на риск целите им.
	Боже, тази жена имаше плашещата способност да изкарва наяве звяра у него. Сега беше само някой да го види: като вихрогон, заковал се на място, с разтуптяно сърце и бучащи уши, а лошото му момче опъваше шева на бричовете му.
	Цял живот се беше борил да озапти животното в себе си, да не бъде роб на желанията си. Години наред се беше учил да обуздава похотта си, докато не настъпи подходящия момент, да докарва жените до точката, когато те не можеха без него.
	Една целувка от Маделин и всичкият този контрол бе изчезнал. С нея ги нямаше финесът, фасадата на джентълмен, умението да сдържа апетита си.
	В секундата щом я целуна, самообладанието му бе започнало да се руши, а накрая жаждата така го погълна, че когато Маделин се опита да си тръгне, той за малко не я спря с груба сила. Отсега нататък тя щеше да внимава с него и кой би могъл да я вини?
	Най-лошото бе, че той все още не бе постигнал първоначалната си цел. Всичко на всичко знаеше, че тя държи на това парти и иска то да се осъществи час по-скоро. Но _защо_ — това все още бе загадка. _Тя_ все още бе загадка, проклета да е.
	Защо ти е да ме прелъстяваш?
	Уместният въпрос кънтеше в главата на Антъни. Уж би трябвало да е фасулска работа: да изкуши даскалицата да разкрие тайните си и така да я държи в шах относно записването на Теса, ако нещо с партито не се получи. Но щом си помислеше, че я е разбулил, мистерията се задълбочаваше.
	Той закрачи из класната стая, борейки се да овладее тялото си. Непрекъснато си спомняше изражението й, когато обхвана с шепа нежната й гърда. Заклеваше се, че никой мъж не го е правил с нея досега. Но ако това бе истина, защо му разрешаваше такива волности? Имаше ли тя опит, или не?
	Би могла да е достатъчно опитна, за да е наясно как го привлича привидната невинност. Номерът й работеше, понеже с всеки въпрос без отговор Антъни се захласваше все повече по нея. Това безумие нямаше да го бъде. Тъй или иначе щеше да разбере какво е намислила, дори ако трябваше да разпита нейните ученички зад гърба й.
	Или пък мисис Харис.
	Обмисли тази възможност. Като ум вдовицата не падаше по-долу от Маделин. Решеше ли, че по някаква причина той се интересува от учителката й, бързо щеше да развали сделката им. Смееше ли да рискува?
	Накрая се оказа, че решението е взето, но не от него. Докато си възвърне в достатъчна степен самообладанието, за да се присъедини навън към другите, в каретите не бяха останали места, като се изключи откритото ландо на мисис Харис. Тъй като директорката беше разпределила кой къде ще седи, тя недвусмислено държеше той да пътува с нея.
	С оглед на това, че мисис Харис го долюбваше колкото той нея, догадката му беше, че той ще се вози заедно с две ученички в каретата й, защото тя иска лично да наблюдава поведението му.
	Добре, нека го наблюдава на воля. Може би така щеше да се прехласне в „наблюдението“ си, че щеше да му се отвори шанс да научи повече за Маделин.
	Залепи си една мазна усмивка на лицето, качи се в ландото и се закле да дебне всяка думица. Машинациите му за добруването на Теса щяха да стигнат до задънена улица, ако директорката преценеше, че не може да му се има доверие.
	За нещастие до него седеше мис Сетън и изглеждаше твърдо решена да флиртува. Беше сигурен, че директорката мислено си отбелязва едно хиксче срещу името му при всяка престорено свенлива забележка на девойката. Пак добре, че мисис Харис не можеше да види как мис Банкрофт, която седеше до нея, се облива в руменина всеки път, щом той я погледне.
	Опазил господ; надяваше се, че Теса е по-разумна от тези двете, иначе го чакаше бая работа по отпъждането на женкари от всеки неин бал.
	— Много мило от ваша страна да ни придружите днес, лорд Норкорт — рече накрая мис Банкрофт, очевидно решавайки, че е недопустимо само мис Сетън да се забавлява. — Навярно си имате много по-важна работа.
	Антъни пренебрегна изсумтяването на мисис Харис.
	— Днес смятах да се занимая с имението, но то ще почака до утре. Тази работа е по-важна. Когато племенницата ми Теса започне да учи тук след Великден, държа тя да усвои същите неща, които обяснявам на вас. Какъв е смисълът да излиза в обществото само за да стане плячка на някой женкар? — той погледна прямо директорката. — Не сте ли съгласна, госпожо?
	— Ако си върша работата както трябва, вашата племенница изобщо няма да стане плячка на женкар, със или без вашите уроци, господине.
	Скептичното й отношение кой знае защо го подразни.
	— Ще ме прощавате, госпожо, обаче вашите ученички няма да разпознаят женкаря, освен ако той не им се изхили похотливо или не вземе да ги разпитва за зестрата им.
	— Не е вярно! — възрази мис Сетън.
	Антъни се усмихна принудено и смекчи обидата:
	— Разбира се, това се дължи на доброто им възпитание и на сговорчивия им нрав. По принцип бих си съставил отрицателно мнение за дама, която допуска най-лошото за всеки срещнат мъж. Но тук не ни интересува „по принцип“, а „в частност“. Една наследница не може да прекали с благоразумието.
	Мисис Харис го изгледа с присвити очи.
	— По този въпрос определено сме единодушни.
	— Хайде да подложа спътничките ни на един прост тест — той кимна на мис Банкрофт. — Кой по-вероятно ще се окаже зестрогонец: армейски капитан или някой обикновен сержант?
	Мис Банкрофт се намръщи замислено.
	— Предполагам, че сержантът, защото той има по-малко пари.
	Преди да обори съждението, мисис Харис въздъхна.
	— Не е задължително. Обикновените редници и сержанти не се домогват до света на висшето общество — не се чувстват удобно там. Капитаните, от друга страна, като цяло са втори синове с вкус към шампанското и доход, който им стига само за бира. Те трябва да си хванат наследничка, пък било само за да избягат от армията.
	— Това и аз можех да го кажа — рече мис Сетън с усмивка, издаваща превъзходство. — Офицерите винаги си търсят богаташки. Заплатите в армията изобщо не са на ниво.
	— Много добре, мис Сетън — похвали я Антъни. — Сигурен съм, че ще знаете и следващия отговор. Кой по-вероятно ще прекали с алкохола във ваше присъствие на семейна вечеря: зестрогонецът или богатият земеделец, влюбен във вас?
	— Естествено, че зестрогонецът. Земеделецът ще иска да ме впечатли.
	— Всъщност ако земеделецът наистина е влюбен, ще бъде толкова нервен, че ще си пийне повечко за кураж. А зестрогонецът трябва да е нащрек, докато обсъжда вашето бъдеще с баща ви. Освен ако не е пълен глупак, изобщо няма да близне капка.
	Мис Сетън недоволно се отпусна на седалката.
	— Как не се сетих.
	Мисис Харис се усмихна скръбно.
	— Лорд Норкорт, не зная дали да бъда впечатлена или ужасена. Притежавате плашеща прозорливост за това как разсъждава зестрогонецът. Ако не знаех истината, щях да реша, че _вие_ сте се прицелвали в някоя наследница.
	— Аз ли? — Антъни се изсмя нервно. — За нищо на света. Защо ми е да се женя за неопитно момиче, докато наоколо е пълно с опитни вдовици, с които да… вечерям. После мога да изпратя вдовицата у тях и да прекарам остатъка от нощта на спокойствие. С една съпруга не мога да постъпя така независимо колко е богата.
	А с вдовиците, които _той_ избираше, отсъстваше страхът, че ще ги пожелае прекалено много, че ще ги преследва прекалено много… че ще им се раздаде прекалено много. Отсъстваше опасността, че ще освободят звяра у него и той ще ги изплаши безумно.
	Както по всяка вероятност бе уплашил Маделин.
	Той пропъди смущаващата мисъл. Ако беше интригантката, за която я мислеше, тя нямаше да се уплаши толкова лесно.
	— А децата? — извика мис Сетън. — Не искате ли деца?
	— Имам племенница. Това ми стига.
	_Лъжец._ Действително искаше деца, но не и с цената на душевното си здраве. Що за баща щеше да им бъде? Почти не познаваше собствения си баща, а Бикъмови определено не бяха образец, защото въдворяваха дисциплина с деликатността на ковашки чук. Току-виж Антъни станал твърде снизходителен баща. Или пък твърде строг.
	По-добре да не създава деца, вместо да има да се кае до края на дните си — както баща му, чиито първи син и наследник бе глупак, а вторият — пройдоха.
	— А когато остареете? — полюбопитства мис Банкрофт. — Тогава ще се нуждаете от подкрепа и семейство. Нима искате да станете свадлив стар ерген?
	Антъни пропъди този неприятен образ от съзнанието си.
	— В скоро време няма да се тревожа за това. Ако ми стане самотно, винаги мога да си намеря някоя свадлива стара вдовица — той се усмихна приветливо на директорката. — Да познавате такива, госпожо?
	Тя го погледна накриво.
	— Надявам се, че не говорите за мен, лорд Норкорт. Чистосърдечно си признавам, че понякога съм свадлива, но в никакъв случай не съм „стара“.
	— И през ум не ми е минавало. Едва ли сте прехвърлили тридесет и пет.
	— Всъщност съвсем наскоро навърших тридесет и шест — на лицето й се изписа объркване. — Как познахте? Повечето хора ме мислят за по-възрастна.
	— Отдава ми се точно да преценявам годините на жените — отвърна Антъни със самодоволство, което не му се удаде да прикрие.
	— Според вас на колко съм години? — попита мис Банкрофт.
	— На осемнадесет. А мис Сетън е почти на деветнадесет.
	— Не е трудно да се досети човек — възрази дъщерята на полковника. — Завършваме училище и в скоро време ни предстои дебют.
	Очите на мис Банкрофт се озариха от дяволито пламъче.
	— Познайте на колко е години мис Прескот.
	Достатъчно голяма, за да му потекат лигите, щом я погледне.
	— На двадесет и девет. Вероятно на тридесет.
	— Всъщност тя е на двайсет и пет — поправи го мисис Харис. — Но не съм изненадана, че сбъркахте с _нейната_ възраст. Тя винаги обърква хората.
	На двадесет и пет! Дъхът му секна и той се облегна назад. Божичко, та тя беше по-млада от всичките му любовници. Нищо чудно, че изглеждаше съблазнително като зряла черешка.
	И нищо чудно, че ласките му я бяха сварили неподготвена. Може би тя наистина не беше опитна в креватните изпълнения.
	Намръщи се. Не, не му се вярваше. Първия път, когато спомена за допълнителни съблазни, тя не се изчерви, нито се задърпа. Вместо това почна да говори за сделки. Коя девица постъпваше така?
	— Мис Прескот е извънредно привлекателна — вметна мис Банкрофт и на младото й лице изгря изражението на сватовница. — Не намирате ли, лорд Норкорт?
	Давайки си сметка, че мисис Харис е наострила уши за отговора му, Антъни внимателно си подбра думите.
	— Всяка жена има по някоя привлекателна черта, в това число и мис Прескот.
	— О, тя е необикновено красива — припя мис Сетън. — Не сте ли съгласен?
	Той се усмихна.
	— Съгласен, съм, че вие, момичета, сте си наумили да ми намерите съпруга. Обаче правите мечешка услуга на преподавателката си, като приемате, че няма да случи на по-свестен мъж от мен. Сигурен съм, че около мис Прескот гъмжи от далеч по-достойни обожатели.
	— Тя си няма грам обожатели — възрази мис Сетън.
	— Изобщо ли? — не устоя Антъни. — Но в миналото сигурно са се намирали такива.
	— Не и откакто ни преподава.
	— А това откога е?
	— Шест месеца — уточни мис Банкрофт. — Никога няма да си хване обожател, ако прекарва цялото си време вкъщи с нейния татко. Отказва да идва даже на нашите сбирки.
	— Достатъчно — мисис Харис се намръщи на поверениците си. — Съмнява ме, че мис Прескот ще ни е благодарна, че обсъждаме зад гърба й нейните брачни изгледи.
	Затова Маделин е успяла да стане безценна за работодателката си едва за шест месеца. Удивително. Тя наистина бе умница. Също така го бе излъгала, че трябва да присъства на сбирките. Имал е право: причините прибързано да настоява за парти нямаха нищо общо с разграфения й живот.
	Устните му се извиха в сурова усмивка. Втръснало му беше тя да се измъква с уклончиви обяснения. Искаше да чуе истината от нея. Възнамеряваше да постигне това… все едно как.
	Ландото зави по познатия път и Антъни се навъси. Уж щяха да разгледат менажерията на един приятел на директорката. Ала единственият благородник, който живееше наблизо и имаше менажерия, бе Чарлз Годуин.
	Антъни изпъшка. Навярно бъркаше. Не би могло да се случва. Не и днес. Не и на него.
	Още щом свиха към алеята, Антъни зърна Годуин и някаква жена да чакат на стълбите и разбра, че е загазил.
	Сви пестници. Нищо чудно, че мисис Харис бе предложила той да дойде. Озърна се и хвана директорката да го наблюдава самодоволно. Това поредната проверка ли беше? Вероятно.
	Което означаваше, че денят ще бъде абсолютно скапан. Защото жената на стълбището не беше само сестрата на Годуин; за няколко досадни нощи бяха споделяли една постеля.
	Всичко да върви по дяволите!


>	10

C>
	„Скъпи братовчеде,
	Какво великолепно хрумване: да си поговоря със сестрата на мистър Годуин. Странно е, че никога не съм знаела за връзката й с лорд Норкорт, въпреки дългогодишната ми дружба с мистър Годуин. Ти наистина притежаваш обширни източници на сведения. Чудя се защо.
@	Твоя любопитна приятелка,
@	Шарлът“
C$


	Когато достигнаха имението на мистър Годуин, Маделин се поздрави, че е овладяла емоциите си по време на пътуването. Въпросите на момичетата какво им предстои да видят й помогнаха да се разтуши.
	Обаче недостатъчно. Антъни изглеждаше твърдо решен да открие истината, а това не биваше да стане, преди партито да е преминало успешно. Трябваше да внимава в картинката. Едно беше да му позволи да я опипва. Съвсем друго — да му позволи да свали гарда й.
	С малко късмет мисис Харис сигурно бе използвала пътуването да го тормози за миналото му. Мъжът заслужаваше да му смачкат фасона и вдовицата с лют език беше жената, която да го постави на място. Маделин съжаляваше, че не го е видяла на живо.
	Само че това би се оказало катастрофално, тъй като от всеки негов поглед краката й се подкосяваха. Мисис Харис щеше да забележи отмалата й; тя бе доста наблюдателна, станеше ли въпрос за нейните учителки и ученички. А понеже Маделин никога не бе реагирала така нелепо на друг мъж, вдовицата непременно щеше да забележи нещо.
	Слава на бога, че мистър Годуин таеше нежни чувства към вдовицата. Ако Маделин извадеше късмет, работодателката й щеше да е заета със собствената си романтична афера.
	Каретата на Маделин още не беше спряла, а мистър Годуин слизаше с напети крачки по стълбите на имението, за да поздрави мисис Харис. Сестра му лейди Тарли го следваше по петите.
	Преди Маделин я беше срещала веднъж, достатъчно дълго, за да си състави мнение, че в бюста е много по-надарена, отколкото в мозъка. За разлика от брат си, издател на радикален ежедневник, лейди Тарли се движеше във висшите кръгове. Първият й мъж, адвокат по професия, беше умрял от апоплектичен удар, вероятно предизвикан от фрапантната й глупост. Вторият й мъж беше граф с важно обществено положение.
	Само че лорд Тарли не беше тук и когато групичката на Маделин слезе от каретата, тя разбра защо. Очевидно семейство Тарли имаха „модерен брак“, ако се съдеше по вниманието, с което нейно благородие удостои Антъни на слизане от ландото.
	— Ох, Тони — загука тя, — каква чудесна изненада! Когато Чарлз ме помоли днес да бъда негова домакиня, нямах представа, че и ти ще бъдеш тук.
	Тони. Нима го беше нарекла Тони?
	— Добро утро, госпожо — от тона на Антъни определено лъхаше хлад. — Много ми е приятно да ви видя пак — той подчертано й обърна гръб, за да помогне на двете девойки да слязат.
	Лейди Тарли плъзна ръка в свивката на лакътя му.
	— Хайде, Тони, какви са тия официалности с една отдавнашна приятелка?
	Ревността, която злостно прониза Маделин, я свари неподготвена. Какво я интересуваше, че лейди Тарли познава Антъни? Даже нямаше значение дали са били интимни, доколкото това не пречеше на плановете й.
	Всъщност лейди Тарли може би й правеше услуга, като привличаше вниманието му. Така Маделин нямаше да се притеснява, че той ще я издебне насаме, мъчейки се да научи истината за партито.
	Да, беше късмет — голям късмет — че лейди Тарли е домакинята.
	Маделин скръцна със зъби, когато закръглената брюнетка се овеси на ръката му и заситни до него с превзет смях.
	Мистър Годуин, който беше помогнал на мисис Харис да слезе, сега се обърна към Антъни. На хубавото му лице се беше изписало огорчение.
	— Норкорт.
	— Годуин.
	Маделин се разведри. Щом мъжете се познаваха, навярно ставаше дума за връзка по семейна линия, а не за гнусна похот, както намекваше с държането си лейди Тарли. Не че имаше някакво значение. О, не.
	За мистър Годуин очевидно имаше значение, понеже той стрелна сестра си с мрачен поглед.
	— Виж какво, Кити, длъжни сме да приветстваме всички гости — той се поклони на мисис Харис. — Толкова се радвам, че ми припомнихте за обещанието да ви покажа менажерията си. Вярвам, че ще е интересно на вас и ученичките ви.
	— Ако не ни е интересно, мис Прескот непременно ще ни прочете конско — оплака се директорката.
	— Ах, да, вашата биоложка — мистър Годуин се усмихна на Маделин. — Много ми е драго, че дойдохте, мис Прескот. Разчитам вие да запълните пропуските в моите познания — той предложи едната си ръка на мисис Харис, а другата — на Маделин и ги поведе към градината.
	На Антъни му оставаше да ги последва с лейди Тарли, момичетата и другите учителки. Маделин съзнателно си наложи да не се озърта назад, за да провери как се справя той с „Кити“.
	Впрочем що за име беше това „Кити“? Звучеше като прякор на вариететна танцьорка със страст към натруфени бижута и с лигав кикот.
	Уф, не я засягаше.
	Мистър Годуин снижи глас:
	— Шарлът, за бога, какво търси тук Норкорт? Затова ли снощи ми изпрати бележка с молба да включа сестра си?
	— Именно — отвърна мисис Харис. — Това е експеримент.
	— Що за експеримент? — напрегна се Маделин.
	Директорката я изгледа замислено.
	— Да го проверим колко дискретно може да се държи край млади дами.
	— Не искам сестра ми отново да се забърква с Норкорт, мътните го взели! Влияе й зле! — изръмжа мистър Годуин.
	На Маделин й призля. Това определено изясняваше отношенията на Антъни с жената, нали?
	— Подозирам, че сестра ти е станала каквато е дълго преди появата на Норкорт — сухо отбеляза мисис Харис и сви рамене, когато Годуин я прониза с поглед. — Омъжила се е съвсем наскоро. Сигурно няма да се забърка с женкар още сега.
	Изсумтяването на мистър Годуин говореше, че той не е такъв оптимист.
	Великолепно. Ако Антъни не можеше да се държи прилично с бившата си любовница, мисис Харис щеше да го изхвърли като мръсно коте и тя щеше да се размине с партито с азотен окис.
	Заобиколиха къщата и се озоваха в градина, където бяха наредени маси със закуски. По-нататък здрава дървена ограда ограждаше пасище за крави. Момичетата бяха твърде заети да атакуват закуските и не забелязаха другото животно на пасището под групичка дървета, обаче Маделин го видя.
	— Имате носорог! — възкликна тя, обзета хем от благоговение, хем от радост.
	— Вярно, и то единствения жив носорог понастоящем в Англия — мистър Годуин ги поведе към оградата. — Кларабел е толкова благодушна, че даже не се налага да я затварям. Както виждате, разхожда се на свобода сред добитъка ми.
	Луси Сетън ги беше последвала.
	— Не ви ли е страх, че ще ви изяде кравите?
	— Носорозите са тревопасни — обясни Маделин. — Хранят се само с растения.
	— С този рог спокойно би могла да разпори някоя крава — Луси явно бе скептично настроена.
	— Би могла — намеси се Антъни. — Вероятно затова прахът от рог на носорог толкова се цени в китайската медицина.
	Маделин го погледна, което се оказа грешка. Не стигаше, че лейди Тарли му се е увесила като пранга. Но когато домакинята долепи гърди до гърба му и се наведе да му прошепне нещо, на Маделин й се прищя да я шамароса. Особено когато Антъни се засмя.
	Маделин мразеше да й се надсмиват.
	— Мислех, че китайците го ценят заради свойствата му на афродизиак.
	Очите на Антъни се оживиха.
	— И за това също. Колко любезно от ваша страна да го изтъкнете.
	Лейди Тарли се изкиска, а мисис Харис я стрелна с предупредителен поглед, който я накара да прокълне дръзкия си език.
	— Дочух, че кожата им е практически непробиваема — намеси се директорката, преди Луси да е поискала обяснение. — Вярно ли е това, мистър Годуин?
	— Надали — той се впусна да описва белезите на кожата на носорозите, което Маделин обикновено би намерила за увлекателно. Само че не можеше да свали очи от гукащата лейди Тарли, чиито пошепнати коментари срещаха от страна на Антъни иронични усмивки и тихи забележки.
	Когато хвана Маделин да ги гледа сърдито, веждите му се вдигнаха рязко нагоре, сякаш се бе досетил какви бурни емоции я разтърсват. Сведе очи по-надолу, припомняйки й за обещанието си да я накара денонощно да жадува за удоволствие. Само докосването на погледа му там, долу, накара желанието да се завърне с такава сила, че Маделин стисна бедра, за да го потуши.
	Проклет да е! Лейди Повлекана също, защото така курвенски притискаше гърди в него. Скърцайки със зъби, Маделин им обърна гръб, обаче не можа да прогони образа на тези двамата заедно. Какво толкова се впрягаше? Той не отвръщаше на авансите на лейди Повлекана. Ако беше някой друг мъж, нямаше да съзира нередности в любезното му държание към наглата домакиня.
	Уф, но той не беше някой друг мъж. Той беше Антъни, който я целуваше и милваше, и за пръв път я накара да изпита желание. Който сега за пръв път я караше да изпитва ревност — този непоправим женкар, който рутинно прелъстяваше жените за развлечение. Какво друго беше очаквала?
	Да — какво я беше прихванало да негодува срещу жената, която би могла да открадне вниманието му за остатъка от деня?
	Това я отрезви. Трябваше да действа разумно. Само ученички изпадаха в такива състояния заради мъж. Тя бе естественичка, проклета да е. Щеше да приключи с виконта, само веднъж да получи каквото искаше от него.
	— Дами, ще продължим ли нататък? — попита Годуин.
	Луси и Елинор се промъкнаха от двете й страни и я хванаха под ръка. Накараха я да изостанат на прилично разстояние от Годуин, директорката, Антъни и лейди Тарли. Едва тогава тръгнаха подире им.
	Луси наведе глава и прошепна:
	— Лорд Норкорт ви мислел за тридесетгодишна. Представяте ли си?
	Е, сега знаеше каква е в неговите очи: стара мома, цапната в устата. Поредното креватно предизвикателство, но нищо повече.
	_Не се прави, че не си била наясно. Защо не си набиеш в дебелата глава, че за него това е само упражнение? Всъщност и за тебе?_
	— Обаче ние го поправихме — добави Елинор шепнешком. — Изяснихме, че не сте толкова възрастна. Определено не сте застояла стара мома.
	Това тутакси я накара да наостри уши. Защо им беше на момичетата…
	О, боже. Забеляза съзаклятническите им изражения и изстена. Точно сега не й трябваха невръстни сватовници.
	— Излишно е да се тревожите. Негово благородие не се интересува от възрастта ми, а аз не се интересувам на колко години съм според него.
	— Значи не се интересувате, че разпитваше за вас? — хитро придаде Луси.
	— Разпитвал? — гърлото на Маделин се стегна. — Какво толкова има да разпитва?
	— За вашите обожатели — усмихна се Елинор. — Дали имате такива.
	Маделин ги зяпна ококорено.
	— Че защо му е да пита за това?
	Момичетата се спогледаха многозначително.
	— Недейте да говорите глупости, момичета — въпреки това сърцето й се разтуптя. — Лорд Норкорт не си търси съпруга, а даже и тогава няма да се спре на мен.
	— Аз нямаше да бъда толкова сигурна. Лорд Норкорт…
	— А вие, дами, какво сте си зашепнали? — подхвърли Антъни.
	Предната групичка се беше спряла пред една ограда и ги гледаше с любопитство.
	Отговори Луси:
	— Питахме мис Прескот… — тя се запъна, но изведнъж лицето й грейна — … какво е афродизиак!
	Ох, боже, това беше едва ли не по-лошо от истината. Когато мисис Харис повдигна очи към небесата, Антъни се засмя лукаво.
	— А тя какво ви отговори?
	Маделин го измери с убийствен поглед.
	— Вярва се, че афродизиакът подсилва естествените инстинкти на звяра.
	Лейди Повлекана се изкикоти гадно.
	— Не само зверовете, мъжете също го използват, от мене да знаете — жената изгледа сладострастно Антъни и на Маделин й се дощя да й издере очите. — Въпреки че определени мъже не се нуждаят от него.
	— Уверена съм, че от време на време всеки мъж може да си позволи малко помощ отвън — троснато отвърна Маделин.
	— За бога, Маделин, та това е неприлично… — поде мисис Харис, но лейди Повлекана я прекъсна.
	— Мис Прескот, като сте толкова отворена, я ми кажете — богат опит ли имате с мъже, на които им трябва помощ, за да го вдигнат?
	Момичетата не разбраха смисъла на репликата, обаче схванаха, че учителката им е атакувана и веднага й се притекоха на помощ по фланговете:
	— Мис Прескот е страшно осведомена — защити я Елинор.
	— Тя е чудесна преподавателка.
	— Действително — мистър Годуин погледна намръщено сестра си. — Затова съм сигурен, че тя с удоволствие ще разпознае прекрасното животно на полянката.
	Другите насочиха погледи отвъд оградата и Маделин го погледна с признателност. Не биваше да дава на тази жена да я провокира. Особено когато Антъни се хилеше подигравателно на препирнята им. Загледа се в полянката.
	— Това е зебра. Никога не съм виждала на живо.
	— Прилича ми на боядисан кон — Елинор присви очи към величественото животно, което лудуваше из тревите. — Можете ли да го яздите като кон?
	— Честна дума, не знам — отвърна мистър Годуин. — Това е нова придобивка.
	— Бас държа, че Тони ще успее да го поязди — изгука лейди Тарли.
	— Ако брат ви го оседлае — проточи Антъни, — определено ще се пробвам.
	Като зърна решителната искрица в окото му, Маделин се напрегна. Такъв род предизвикателства му допадаха, подобно на вакханалията в Итън, която му докарала големи неприятности като младеж. Само че щеше да е глупак да се мъчи да обязди зебра, когато тя бе прочела за множество безплодни опити в книгите. Дваж по-голям глупак, ако го правеше просто за да впечатли оная лигла лейди Тарли.
	— Това не е като да яхнеш козел — предупреди Маделин. — Зебрите наистина са диви, лорд Норкорт, и според всички сведения не могат…
	— Козел ли? — Антъни присви очи. — Знаете за мен и козела?
	Прималя й.
	— Всички знаят. С това се прочухте — или пък се е прочул само в Телфорд? _О, боже, нека историята е популярна._
	— С какво се е прочул? — полюбопитства лейди Тарли.
	— С ездата си на козел, очевидно — отговори мистър Годуин.
	— Ученическа лудория — Антъни се взря в лицето й. — За тая пакост без малко да ме изключат от Итън. Нали така, мис Прескот?
	Нещо в тона му я притесни.
	— Аз… откъде да знам.
	— Обаче знаехте за самата лудория.
	— Прочетох я в клюкарската колонка — припряно излъга тя.
	— Изцяло събудихте любопитството ми, лорд Норкорт — обади се мисис Харис. — Защо сте яздили козел?
	Като нищо би разцелувала работодателката си, че отвлече вниманието на виконта. След още един умозрителен поглед Антъни отстъпи пред молбите на момичетата да разкрие всичко.
	— Случи се през третата ми година в Итън. С моите приятели…
	Маделин надаваше половин ухо, тъй като вече бе слушала разказа. Лейди Бикъм с наслада уведомяваше народа в Телфорд колко изпаднал племенникът й, след като бил лишен от нейната грижа. Как Итън го покварил и колко по-добре щяло да е, ако бил останал с нея и мъжа й.
	Като осемгодишна Маделин недоумяваше защо лейди Бикъм вдига такава шумотевица около случката. Струваше й се смешно, че той и приятелите му са яздили козел. Но след като порасна достатъчно, за да разбира какво е вакханалия, отгатна точно защо лейди Бикъм е реагирала така нелепо. Жената не притежаваше капчица чувство хумор и не бе в състояние да оцени Дионисиевите гуляи.
	— Някаква госпожа ни видя да танцуваме около накладения огън и да яздим козела — разказваше Антъни — и с писъци отърча при викария, да му каже, че сатаната лично се е вестил в китния Итън.
	Маделин забеляза, че той изпусна частта с проститутките от кръчмата, които забавлявали него и приятелите му.
	— Явно е битувало някакво суеверие, че дяволът язди козел. Както и да е, бяхме разкрити, стана скандал, а аз и приятелите ми бяхме бити с пръчки, защото сме взели ума на мирните граждани.
	— Но какво е вакханалия? — поинтересува се Елинор.
	— Имаше го в книгата с митовете — припомни й Луси.
	— Това е, когато римляните пиели медовина и ходели голи, за да почитат Бакхус.
	— Кой е Бакхус? — попита едно от другите момичета.
	— Май беше Богът на разврата — отговори Луси.
	— Богът на виното и пиянството — поправи я Маделин.
	— Въпреки че злоупотребата с вино често води до развратничене. Да не говорим за идиотското поведение, което не е присъщо на трезвите хора.
	Антъни се намръщи, преди да обърне поглед към Луси.
	— Вие знаете ли изобщо какво е разврат, мис Сетън?
	— Съмнявам се — отвърна мисис Харис. — И се съмнявам също, че е разумно да им обяснявате. Хайде, момичета…
	— Ще ме извините, но аз съм на друго мнение — разграничи се Маделин. Ето го поредното отношение, поради което жените бяха зле подготвени за бъдещето. — Винаги е разумно да знаеш. В обществото ученичките ни ще чуят подобни думи. Не е ли редно да научат тяхното значение?
	Директорката я изгледа замислено и мистър Годуин се намеси:
	— По темата би трябвало да дочака нежните наставления на съпруга си.
	— Ами ако съпругът не е чак толкова нежен? — изненада всички мисис Харис. — Мис Прескот е права. Винаги е разумно да знаеш — тя фиксира Антъни с напрегнат поглед. — Обяснете на девойките какво означава разврат, лорд Норкорт.
	Той си подръпна шалчето.
	— Аз… такова… може би е редно мис Прескот да вземе думата. Уверен съм, че тя ще се справи далеч по-добре.
	Преди Маделин да отговори, мисис Харис я стисна над лакътя, за да я накара да замълчи.
	— Вие заговорихте за вакханалии. Нека момичетата чуят обяснението от _вас_.
	— Хубаво. Първо, госпожици, какво _мислите_, че е това?
	— Нещо осъдително — обади се Луси.
	— Много осъдително — добави Елинор, все едно това обясняваше всичко.
	Антъни изгледа яростно кикотещата се лейди Тарли.
	— А _ти_ какво мислеше, че е, когато беше момиче, Кити?
	Кити замига на парцали.
	— Не помня. Нещо ми се въртеше в главата, че вакханалията не може без легла.
	Ученичките кимнаха и Антъни въздъхна.
	— Развратът може да включва редица неща: пиянски изстъпления, комар, чревоугодничество, но хората използват думата най-вече за да обозначават с нея… такова… такова…
	Мисис Харис прихна, а Маделин поклати глава.
	— А вие се тревожехте, че той не може да бъде дискретен — тя подбели очи. — За бога, този голям, лош, неморален женкар не е в състояние да обясни разврата на някакви си момичета.
	— А вие какво очаквате? — озъби й се той. — Те ми напомнят за Теса. Все едно да… разкажа на едно дете… за моите празненства.
	— Друг път — Маделин изсумтя и застана с лице към девойките. — Запознати ли сте с „Разкази от харема“, която си четяхте нощем в спалното помещение; книгата, която конфискувах миналата седмица?
	Лъчистата руменина върху лицето на мис Сетън разкриваше, че тя вероятно е прочела всички разкази.
	— Казахме ви: нямаме представа как тази книга е попаднала под дъските на пода.
	— Книга с разкази от харема ли? — възкликна мисис Харис.
	— „Разкази от един африкански харем“ — Маделин обходи с поглед зачервените момичета. — Открих я, след като се спънах върху дъската, която стърчеше, след като бяха скрили отдолу книгата, и за малко не си счупих врата.
	— Защо не ми съобщихте?
	— Не исках да ви притеснявам — освен това не искаше мисис Харис да унищожи книгата, преди тя самата да я е прочела.
	Бе имала време да й хвърли един бегъл поглед, но видя достатъчно, за да е наясно, че тя съдържа рисунки на интимни действия и гъмжи от раздути описания на „креватните наслади“. Макар след днешната сутрин да не бе толкова сигурна, че са раздути.
	— Нещата, които са предмет на тази книга, момичета — това е развратничене.
	— Охх! — изхленчи Луси с ококорени очи. — Ама където се вършеха онези неща, нямаше и _помен_ от креват! Освен това там имаше много хора.
	— Стори ми се, че изобщо не сте чели книгата, мис Сетън — сухо се обади директорката.
	— Аз… хмм…
	— Е, аз пък никога не съм я чела, тъй че не разбирам за какво говорите — нададе вой Елинор.
	— Толкова по-добре! — едновременно се обадиха Антъни и мисис Харис, след което вцепенено се спогледаха.
	Когато Антъни продължи, лицето му се бе наляло с руменина.
	— Предполагам какви глупости сте намерили в книгата: смахнати твърдения и похотливи преувеличения, които в никакъв случай не са подходящи за девойки.
	— Изцяло съм съгласен, лорд Норкорт — обади се мистър Годуин.
	— Значи смятате, че буйната фантазия ще им служи по-добре? — запита Маделин.
	— Ще обсъдим това, като се върнем в училище — отсече директорката. — Сигурна съм, че ще открием по-подходящи начини да образоваме девойките по тези теми — усмихна се на вбесения мистър Годуин и улови ръката му.
	— А сега искам да видя лъва, за който ми разказвахте, сър. Хайде, дами.
	Антъни изглеждаше облекчен, когато даде на лейди Повлекана отново да си го присвои, а мистър Годуин изглеждаше фарисейски хрисим. Момичетата обаче явно бяха объркани. Те наобиколиха Луси и бясно си зашепнаха, което вероятно означаваше, че тя им разправя късчета от прочетеното и в главите им става пълна каша.
	В този миг Маделин се закле, че ще намери начин да им обяснява такива деликатни въпроси. Щеше, и още как!


>	11

C>
	„Почитаема Шарлът,
	Чуди се колкото си щеш за моите «източници», скъпа. Нека си наясно, че никога няма да ги разкрия. Обаче непременно ми пиши как е минала екскурзията до менажерията на мистър Годуин. Неговата сбирка наистина ли е толкова всеобхватна и разнообразна, както се разправя?
@	Твой не по-малко любопитен братовчед,
@	Майкъл“
C$


	Два часа обикаляха менажерията, а мистър Годуин носеше кофи с храна и позволяваше на момичетата да галят животните. Маделин се опита да допринесе за обогатяване на знанията им, но това трудно й се удаваше, докато Антъни я преценяваше с поглед. Какво ли си бе наумил? Дали не обмисляше как да я хване сама, за да си „довършат“ урока по прелъстяване?
	В корема й се разля топлина и тя усети странно напрежение между краката, както по-рано. Той със сигурност щеше да го направи, ако получеше дори най-малкото насърчение.
	Още няколко урока като тазсутрешния и тя щеше да загази здравата. Даже не можеше да си сдържа езика пред хората — как да не се развика, когато той започне насаме да я превръща… в желе?
	Ех, да не беше изтървала клюката за козела. Успя да замаже нещата, но не биваше да се издава, че е от Телфорд. Едно писмо до някой от градчето, и той щеше да научи историята около папа с мъчителните подробности.
	Да, обаче партито предстоеше скоро. Което значеше, че тя трябва да му позволи да довърши оня проклет урок. Но следващия път възнамеряваше да е по-добре подготвена. Довечера ще прочете книгата за харема, а пък баща й нека си капризничи. Съдържанието бе нецензурно, ала поне щеше да обясни дивите чувства, които Антъни събуждаше у нея.
	Смяташе, че разбира принципите на любенето заради наблюденията си върху животни, само че не бе предполагала колко удивително е мъж да те целува, да милва с умение срамните й части, да я накара да…
	— Маделин — изрече един глас в ухото й. Тя стреснато се обърна и установи, че мисис Харис изглежда раздразнена.
	— Какво има?
	— Лорд Норкорт и лейди Тарли изчезнаха.
	Маделин я погледна непроницаемо, въпреки че й идеше да се разпищи. Задирянето на лейди Повлекана нямаше да помогне на Антъни за каузата му. Или пък на нея с нейната кауза.
	— Скоро ще ни извикат да обядваме — продължи директорката. — За щастие, Чарлз още не е забелязал, а момичетата и другите учителки бяха прекалено заплеснати да го гледат как храни лъва, но ако виконтът и графинята се забавят, всички ще започнат да коментират. Някой трябва да ги намери, преди това да се е случило. Аз лично бих се заела, само дето Чарлз _непременно_ ще забележи, че ме няма.
	— Да изпратим ли някой слуга?
	— А, не. Кой знае какви ги вършат онези двамата? Слугите клюкарстват, а аз не мога да рискувам реномето на училището, като допусна непристойни неща да се случват по време на училищни мероприятия. Не стига, че Чарлз го ненавижда, но ако се разчуе, че нарочно съм ги събрала…
	— Вината не е ваша.
	— О, напротив. Отпуснах гарда. Изобщо не биваше да го допускам в училището си — когато Маделин пребледня, директорката добави: — Не обвинявам теб, скъпа, обвинявам себе си. Ти просто се опитваше да помогнеш на момичетата — и на горкичката му племенница. Но аз съм достатъчно обръгнала и знам: женкарите никога не се променят.
	— Сигурна съм, че напразно мислите тъй лошо за него. Възможно е те двамата въобще да не са заедно — когато мисис Харис изсумтя, тя припряно добави: — А даже и да са, вероятно просто обикалят из градините и… си говорят за отминалите дни.
	Повдигнатите вежди на директорката красноречиво изразяваха нейния скептицизъм.
	— Въпреки това ти трябва да ги откриеш. Не мога да рискувам някой друг да ги завари в компрометираща поза.
	— Разбира се, че не. Обещавам да ги върна тук дискретно.
	Мисис Харис замислено се потупа с пръст по брадичката.
	— Ще разкажа на всички, че лейди Тарли се върнала при каретите да потърси падналия си шал, а аз съм те изпратила нататък, за да я доведеш на обяда.
	— Да имате представа къде наистина могат да бъдат?
	— Първо ги потърси в градинския павилион. Това е единственото усамотено местенце наблизо. Когато ги намериш, инструктирай лейди Тарли какво да каже, преди да я доведеш.
	— Добре — директорката изискваше от нея подвиг, но тя щеше да се постарае.
	— Негово благородие да я последва по-късно. Той умее да се измъква от неудобни ситуации, затова сам ще измисли обяснение къде се е губил. Ти само гледай лейди Тарли да се зададе от съвсем друга посока.
	Маделин кимна и понечи да тръгне, но директорката й махна да спре.
	— По-късно очаквам пълен доклад за това какво си видяла.
	Гърлото на Маделин пресъхна.
	— Да не искате да ги _шпионирам_!
	Бузите на мисис Харис се зачервиха като ябълки.
	— Държа да съм наясно какви щети е нанесъл моят експеримент. После ще мога да реша как да действам.
	О, боже. Положението беше лошо, много лошо.
	— Както кажете.
	Само че я давеше гняв, докато вървеше към каретите и полека се скри от погледите на всички, след което описа кръг, за да излезе на пътеката за павилиона. Всичките й планове бяха застрашени, и за какво? За едното нищо. Този мъж нямаше да опропасти плана й да спаси папа, даже ако за целта трябваше да го отскубне с ритници и крясъци от онази шафрантия, лейди Повлекана.
	Когато откри закътания зад няколко дървета павилион, вече вреше и кипеше вътрешно. Звуците от гласове иззад миниатюрното каменно здание само влошиха нещата, защото доказваха правотата на мисис Харис.
	Ала гласовете не бяха притаен шепот. Всъщност звучаха доста враждебно. Маделин се промъкна под отвореното стъклено прозорче и надникна вътре. Антъни се беше облегнал на централната колона с ръце, кръстосани на гърдите, и мрачно наблюдаваше как лейди Тарли шумоли с копринените си дрехи, докато унило затъква фишуто си в корсажа на роклята.
	— Поне да ми беше помогнал, Тони — оплака се лейди Повлекана с момичешкия си глас, въпреки че огромните гърди, които аха да се изплъзнат от тесния корсаж, съвсем не бяха момичешки.
	Завист прободе Маделин, но тя успя да се овладее. Какво я интересуваше, че лейди Тарли притежава двата атрибута, по които мъжете изглежда копнееха: пищна фигура и никакъв мозък?
	Макар че Антъни не изглеждаше особено захласнат, по което и да е от двете.
	— Не бе _моя_ идеята да си свалиш фишуто — тонът му бе снизходителен. — Определено не съм такъв глупак, че да ти го затъкна между циците. И спри да ми викаш „Тони“, че се дразня.
	— Някога не беше такъв надут — лейди Тарли красиво нацупи долната си устна, той обаче не се трогна. — Не е за вярване, че като спечели титлата, и веднага стана дървеняк, който отказва мъничко удоволствие на едно момиче.
	Антъни изпсува и се отдели от колоната.
	— Не си момиче, Кити. Ти си омъжена жена. А аз не се занимавам с омъжени жени.
	Тя изпъчи гърди:
	— Дори да са надарени с прелести като моите?
	— Да, по дяволите! Колко пъти да ти повтарям, че не прелюбодействам?
	Значи в крайна сметка имал някакви скрупули? Това, плюс отказа му да палува с лейди Повлекана, разсея натрупалия се у Маделин гняв.
	— Щом е така — тросна му се лейди Тарли — това е _единственото_ нещо, което не си правил. Ама че тъпо правило за един женкар!
	— Както и да ти изглежда на теб, това правило си е мое и аз никога не го нарушавам.
	— Но графът не забелязва, че аз…
	— Не ми пука — изръмжа той. — Не ми пука дали мъжът ти те отегчава в леглото, дали те пренебрегва или подскача върху главата ти всяка нощ. _Нямам_ интерес да подновявам връзката си и днес вече безброй пъти ти го показах — той я сграбчи за ръката и се опита да я замъкне до вратата. — Време е да се връщаш. Аз ще дойда след няколко минути. Не искаме никой да разбира, че сме били заедно.
	— Защо? — тя изтръгна ръката си и се взря в лицето му. — Не ми казвай, че си хвърлил око на вдовицата Харис. От мен да знаеш, че е безсмислено. Брат ми Чарлз я иска за нещо повече от креватно изпълнение, затова тая няма да те погледне. Освен това не би позволила на пропаднал мъж като теб да спи с нея.
	— В такъв случай е добре, че тя изобщо не ме интересува.
	Лейди Тарли примигна. Сетне очите й се отвориха широко от ужас.
	— О, господи, искаш да прелъстиш оная мършава даскалица с цапнатата уста!
	Мършава! Понеже Маделин нямаше грамадни гърди, върху които би могъл да плава кораб? Как смееше тая шафрантия да я нарича мършава?
	Антъни изруга отново и лейди Тарли отметна глава назад.
	— Ще прекратя това. Ще кажа на брат си да има грижата за уволнението на тази нахалница.
	Сърцето на Маделин подскочи, а Антъни избухна:
	— Нищо подобно няма да правиш, глупава гад такава! — изръмжа той и с неумолими стъпки я приклещи. Лейди Тарли се видя принудена да седне рязко на каменната пейка, от което гърдите й се раздрусаха.
	Той не им обърна никакво внимание. Гневът уподобяваше лицето му на изсечено от скала:
	— Само да си казала нещо, заради което мис Прескот да загуби работата си, горчиво ще има да се каеш. Тази жена е нужна за плановете ми, проклета да си.
	_Нужна за плановете ми._ Маделин затаи дъх, когато болката рязко я прониза в гърдите. Не биваше да я боли. И двамата се бяха споразумели още от начало. Но като го чу толкова безцеремонно да изрича думите, сърцето й се сви.
	— С нищо не можеш да ме спреш — присмя му се лейди Тарли.
	— Така ли мислиш? — заплахата в гласа му учуди Маделин. — Без съмнение графът ще се заинтересува да научи за приятеля ти на Бонд стрийт, който ти заема пари да играеш на карти без лихва, стига да му предоставяш известни услуги.
	Лицето на лейди Тарли стана пепеляво.
	— Не би посмял.
	— Ще посмея, скъпа, и то с голяма наслада.
	Редно бе Маделин да се шокира от смразяващата му заплаха. Вместо това тя се развълнува, че Антъни я брани, пък макар и защото е нужна за плановете му.
	— Понякога можеш да бъдеш невероятен звяр — оплака се графинята. Изправи се и го избута, сетне подсмръкна сприхаво. — Добре, щом искаш, твоя да е. Това костеливо плашило няма да те задоволи в леглото. А когато допъплиш с пълзене при мен, ще има да ми се молиш, преди да те приема обратно.
	Лейди Тарли вече се втурваше към вратата и не видя как Антъни подбели очи. Очевидно бе дотолкова уверена в силата си, че когато Антъни я повика, тайничко се усмихна, преди да нагласи чертите си в нацупена гримаса.
	— Още едно нещо, Кити. Всеки опит да очерниш моето име ще навреди много повече на твоето. Затова попитат ли те къде си била, кажи им, че си се разходила до любимата си леха в градините. Сама. Не си ме виждала. Ясно?
	Лейди Тарли изглеждаше на ръба на апоплектичен припадък. Ала въпреки че устните й се присвиха злобно, тя кимна и излезе.
	Маделин се дръпна назад, за да не я види бързащата по пътечката дама. _Сега_ не смееше да настигне графинята. Лейди Тарли щеше да предположи, че Маделин е дошла тук за тет-а-тет с Антъни, а една разярена лейди Тарли не се вписваше в плановете на мисис Харис. По-добре жената да се върне и да се оправдае с извинението, което Антъни бе измислил. Може би никой дори не бе забелязал отсъствието й.
	Маделин въздъхна. С изключение на мисис Харис. Тя щеше да забележи завръщането на графинята.
	Освен ако… Навярно можеше да се затича през дърветата и да излезе от посоката на каретите, когато лейди Тарли се появи на пътеката откъм павилиона. Току-виж придумала жената да влезе с нея, тъй че мисис Харис нямаше и този път да се окаже по-умната.
	Да, би могло да се получи. Тя крадешком се запромъква между дърветата.
	Би могла да се изплъзне незабелязано, ако не се беше озърнала да провери дали Антъни не гледа. Точно тогава се спъна в един пън и с трясък падна в храсталака.
	— Какво е това, по дяволите? — изръмжа Антъни и тя паникьосано запълзя на четири крака. Но не се оказа достатъчно бърза. Той излетя през вратата и я хвана, преди още да се е изправила. Уф, да му се не види!
	— В гората ли дебнеш, Маделин? — подхвърли той, докато попиваше с очи безпомощното й състояние. — Не знаех, че си воайорка.
	Тя се помъчи да бъде спокойна, когато той се зае да изтупа листата и клонките от полата й.
	— Мисис Харис ме изпрати да доведа теб и лейди Тарли за обяда.
	Антъни се намръщи.
	— Гръм и мълнии, погрижих се никой да не види, че излизаме заедно.
	— Това не попречи на мисис Харис да забележи, че ви няма — той се пресегна да махне едно листо от прическата й и тя му се намръщи. — С оглед на подозренията й, можеш да се досетиш какви бяха нейните изводи. Очевидно съмненията й са били оправдани, защото тя знаеше точно къде да ме изпрати първо да проверя.
	— И какво трябваше да направя, по дяволите? — Антъни прокара пръсти през косата си. — Кити ме тормозеше да я придружа на разходка до новия павилион на брат й, тъй че или трябваше да останем насаме, за да й обясня как стоят нещата, или да рискувам тя да стане страшно недискретна в кокетирането си с мен пред мисис Харис и ученичките. Постъпих, както прецених за по-добре.
	Маделин подсмръкна и го заобиколи.
	— Не ме засяга как се държиш с лейди Тарли, стига да не съсипеш плановете ми.
	— Къде отиваш? — той я улови за ръката.
	— Да се уверя, че „Кити“ няма да каже някоя глупост.
	— Няма. Не би рискувала мъжът й да научи за нейните подвизи в салоните за комар — Антъни я погледна внимателно. — За това трябва да ми имаш доверие — аз също не искам да съсипя плановете ти. Или пък репутацията ти. Това не би помогнало на _моите_ планове.
	— Да, чудесно си давам сметка колко съм _нужна_ за твоите планове.
	Внезапното присвиване на очите му й подсказа, че не е бивало да издава какво е подслушала независимо колко я е заболяло.
	— Охо, значи си интригантка _и_ подслушвачка.
	— Трудно е да не чуеш какво си казват хората, когато те на практика крещят. Освен това не посмях да ви прекъсна, докато лейди Тарли се обличаше.
	Наеженият му поглед поомекна.
	— Щом си ни подслушала, значи знаеш, че не е свалила повече от фишуто си. Единствената причина за твоето засегнато честолюбие, която ми идва наум, е, че ревнуваш.
	— Да ревнувам теб от тази проститутка с кокоши мозък и гърди с габаритите на носорог ли? — гневът й запламтя по-силно, когато той се усмихна. — Ей толкова не ме интересува какви ги вършите.
	Изтръгна се от хватката му и още веднъж се опита да си тръгне, но Антъни я улови изотзад и я привлече към себе си.
	— Тя не означава нищо за мен — прошепна в ухото й. — Преди години спахме заедно, когато тя беше овдовяла, но едва издържах няколко нощи на непрестанните й брътвежи. Не ме интересува лейди Тарли.
	— Казах ти, все ми е едно! — Маделин се опита да отлепи ръката му от талията си, но той я държеше изненадващо силно.
	— Щом ти е все едно, защо си бясна като оса? Защо се сърдиш, дето казах, че си нужна за плановете ми, когато това не е нещо ново?
	— Като съм толкова нужна — сопна му се тя — пусни ме да оправя кашата, която ти си забъркал!
	— Аз вече оправих моята каша — без да обръща внимание на боричкането й, той я дръпна в павилиона. — Освен това, миличка, е време с теб да си поприказваме.
	Едва след като затвори вратата и се облегна на рамката, отпусна ръце и освободи Маделин. Тя се отстрани от него и сви юмруци.
	— Да си говорим ли? За какво?
	Погледът му я прониза.
	— Откъде си чувала историята за вакханалията в Итън?
	Тя изстина.
	— Вече ти казах. Прочетох я във вестника.
	— Изключено. Никой не пише за ученици, особено за някакви си втори синове.
	— Но ти не беше единственият замесен. Там бяха изтипосани и твоите видни приятели: наследникът на маркиз Стоунвил и наследникът на…
	Гласът й секна, когато осъзна — твърде късно — че само хлътва по-дълбоко в трапа.
	— Откъде го знаеш всичко това, проклета да си? — той се оттласна от вратата и закрачи към нея. — Бащите ни похарчиха сума ти пари, за да не изтече историята от Итън.
	— Очевидно не са похарчили достатъчно — бодро отвърна тя, неистово търсейки начин да уталожи подозренията му. Само че недоверието, помрачаващо лицето му, я проряза като леден нож. Обзе я лошо предчувствие.
	— Искам да знам откъде си чула историята и държа това да стане _сега_.
	Маделин се помъчи да изфабрикува някаква правдоподобна лъжа. Брат в Итън? Не, Антъни щеше да попита за име и тя щеше да затъне окончателно. Едва ли можеше да му каже, че я е чула в Телфорд, защото той щеше да изрови истината за това коя е тя.
	— Мътните го взели — изръмжа той и я притисна с гръб към колоната, — откъде, по дяволите, си чула за вакханалията? Откъде знаеш толкова много за мен? Какво…
	— Отраснах в град близо до мястото, където ти живееше! — изригна Маделин, молейки се да го убеди, че това е Шрузбъри или друго подобно място.
	— Близо до Чъртзи ли? — смая се Антъни.
	Разбира се, че Чъртзи! Домът от детството му, където се намираше неговото имение, бе далеч от Телфорд. Като малка даже бе ходила в града един път, когато баща й имаше там някаква работа, затова може би щеше успешно да се престори, че го познава.
	— Нали там си живял? Хората често клюкарстваха за семейството ти и тази история дълго беше в устата на всички.
	Антъни се взря в лицето й, сякаш се мъчеше да определи дали е искрена.
	Тя отметна глава и смело посрещна погледа му.
	— Е, сега доволен ли си? Сега мога ли да се върна при другите?
	— Не още — очите му помръкнаха до непроницаемо синьо, когато той я стисна здраво за талията, за да не би тя да се изплъзне измежду него и колоната. — Отговорът ти ме кара да се чудя защо за пръв път чувам това. Защо, мътните го взели, не ми каза отначало, че познаваш семейството ми?
	Основата на нейната самоувереност се срина. Господ да й е на помощ, сега какво?


>	12

C>
	„Мили братовчеде,
	Стигнах с една стъпка по-далеч от твоето предложение и поканих сестрата на лорд Годуин да се присъедини към нас. Ако не друго, това ще гарантира интересен ден в менажерията и ще ми позволи лично да наблюдавам поведението на лорд Норкорт.
@	Твоя приятелка,
@	Шарлът“
C$


	— Искам отговор — отсече Антъни.
	Всеки път, щом почнеше да преосмисля представата си за нея, от устата й се изплъзваше нещо, което го сепваше. Коя бе тя, по дяволите?
	— Когато срещнат човек, за когото са слушали, повечето хора казват: „Познавам те — ти си нашенец“. Ти обаче се направи, че нищо не знаеш за мен. Тъй че какво не искаш да науча? Заради какво ме ръчкаш да организирам това проклето парти, което всеки глупак…
	— Притесних се! — извика Маделин.
	— От какво си се притеснила? — той се втренчи в нея.
	— Може и да сме от същия град, но едва ли сме от същата прослойка — бузите й порозовяха красиво. — Семейството ми не е… то е кажи-речи достойно за презрението ти. Не бях сигурна дали ни познаваш, но ако е така… — тя предизвикателно изправи рамене. — Не исках да разкажеш за нас на мисис Харис. Тя си мисли, че произхождам от по-важна фамилия.
	Думите й звучаха правдоподобно и той се замисли. Разбираше гордостта. Половината си детство бе подпирал руините от своята гордост, останали след мъките в дома на Бикъмови.
	— Не знаеш какво е всички да си шепнат зад гърба ти, да те гледат, сякаш си нищожество — гласът й трепна. — Мисис Харис смята, че съм умна. Доверява ми се.
	— И ти не искаш да съсипя това.
	Маделин кимна.
	Дори да не си бе спомнил думите й за болката, причинявана от клюките, щеше да повярва на обяснението й. С очите си се беше уверил, че тя цъфти в атмосферата на взаимно уважение между нея и директорката.
	Мисис Харис действително й вярваше и имаше защо: Маделин завидно се справяше с отговорностите си. Изглежда, искрено се интересуваше от ученичките си. Възможно ли бе жена с такъв характер да бъде подмолна лицемерка?
	— За мен не би имало значение от кое семейство си.
	— Ти вече си мислеше, че съм интригантка, която иска парите ти — Маделин сведе поглед към шалчето му и продължи със запъване: — Не видях никакъв смисъл да ти разправям за жалките си връзки.
	— Е, сега можеш да ми разправиш.
	Погледът й се стрелна към неговия.
	— Защо? За да има с какво да ме държиш; нещо, с което да се измъкнеш от поетото обещание…
	Той я целуна. Не можа да се сдържи. Всеки път щом тя покажеше какво наистина мисли за неговия характер, това го възпламеняваше. Целуна я, за да й запуши устата.
	Но след броени секунди целувката прерасна в интимност. Устните й се разтвориха под неговите, позволявайки му да плячкосва, да потопи език в горещата коприна на устата й както искаше да се потопи в други части от тялото й. Тя имаше най-нежната уста, която бе вкусвал, с ухание на цитруси, и всеки неин дъх му напомняше за пролет.
	Целуването го накара да жадува за повече. Много повече. Прокара ръка по едната й гърда и взе да я мачка, стисна зърното през плата. Тя откликна на ласката му, като се заизвива… докато не дойде на себе си и не отблъсна ръката му. Откъсна устни от неговите и го забута по гърдите.
	— Антъни, трябва да се връщам.
	— За нищо на света — кръвта бучеше в ушите му, докато обсипваше шията й с жарки целувки, а после езикът му облиза падинката в основата на гърлото. — Така и не си довършихме урока по прелъстяване — а той още не разполагаше с отговорите, които търсеше. Въпреки че, съдейки по напрежението в слабините си, щеше да се затрудни със задаването на въпроси. Само до безпаметност искаше да я обладае.
	— Н-няма време.
	Ала нейното колебание му подсказа, че й се ще да има време. Подсказаха му го също учестеното й дишане, пръстите, вкопчени в реверите му.
	Щеше да намери време. Трябваше да я докосне… да я приласкае… да открие тайните й.
	— Още няма да ни търсят, а обясненията на Кити ще проработят в наша полза, повярвай ми.
	Маделин се засмя несигурно.
	— Да ти повярвам? За каква глупачка ме имаш?
	— За много привлекателна глупачка — изпъшка той до шията й.
	— Привлекателна, понеже съм нужна за плановете ти — рече тя с примес на огорчение.
	Идеше му да се срита, че е казал това, без значение колко вярно беше. На нея сигурно й звучеше все едно я презира. Което не беше истина.
	— По-скоро нужна за моето здравомислие — измърмори на себе си.
	Маделин притихна и той простена. Проклятие, не бе възнамерявал да разкрива, че изцяло е пленен от нея. Само че тогава тя се отдръпна и ококори невинни очи, които му показа, че и тя е пленена от него. Антъни реши, че ще каже всичко, ако така ще я накара да го гледа по този начин.
	— Ами ако някой ни види тук? — пошепна Маделин.
	— Забрави ли, че другите са на обяд? Ти каза, че мисис Харис даже не била сигурна къде сме отишли с Кити. А ако изпрати някой подире ни, ще го чуем навреме. Но за всеки случай…
	Той затвори прозореца и дръпна пердето. Когато се върна, очите му излъчваха зной, а устните й, искрящи в съблазнително алено на мъждивата светлина, го накара да жадува устата й върху гърдите си, корема си… и по-надолу.
	Изпъшка. Не днес. Замисленият урок трябваше да я съблазни да влезе в леглото му, а не да побегне с потрес от него.
	— Никога не съм се съгласявала на условията ти — изтъкна Маделин.
	Ако искаше да го дразни, добре се справяше.
	— Много добре — сви рамене Антъни. — Тогава партито ще се проведе идната седмица, както планирах първоначално.
	Той се обърна към вратата, но тя го улови.
	— Не. След като си създаде толкова главоболия, поне можеш да довършиш урока по прелъстяване. Само действай по-бързо.
	Приглушен смях се изтръгна от устните му, когато неговото лошо момче щръкна в готовност.
	— Първото, което трябва да научиш, миличка, е, че „бързо“ и „прелъстяване“ не се слагат в едно изречение — поведе я към една от каменните пейки. — А прелъстяването никога не е главоболие.
	— За мен е — възрази тя, докато той я нагласяше на пейката.
	— Няма да го допусна.
	След като свали корсажа й, той смъкна надолу роклята, корсета и ризата, така че погледът му да се напирува с двете прелести-близнаци, толкова високи и щръкнали, с мънички розови зърна, които изпитваше болезнено желание да засмуче.
	— Имаш съвършени гърди — пресипнало рече той и падна на колене пред нея.
	— Нима? — тя се втренчи в него с безхитростен поглед, без следа от притеснение. Но когато отново заговори, гласът й трепереше. — Те… Те не са много големи.
	Вярно, обаче някак си й подхождаха. Освен това в никакъв случай не бяха и малки.
	— Достатъчно големи са, за да ми харесат — измърмори Антъни. Сетне покри едната гърда с устата си. Изпита удоволствие, когато тя ахна в отговор.
	Това бе цялото насърчение, което му бе потребно. Не бързаше: дразнеше зърното със зъби и език, докато милваше друга й гърда. Опиваше се от нейните въздишки и стенания и се мъчеше да не обръща внимание на нарастващата си възбуда. Тя миришеше на цитруси и на слънце, едновременно тръпчиво и знойно, и Антъни си пожела да я вкусва с часове.
	Да я вкуси _цялата_, Трескавият му мозък не можеше да мисли за нищо друго. Залъга се, че това е, защото нищо не смекчава една жена и не я настройва за изповеди така, както близане с език на точното местенце. Болеше го от желание да я вземе докрай. Безмилостно пренебрегна собствената си нужда. Смяташе да й покаже, че е в състояние да владее животинското си аз.
	Може би тогава тя щеше да прозре, че сливането им е неминуемо. А веднъж оставеше ли му се да я прелъсти, той пак щеше да се овладее. Щеше да получи каквото иска от нея — съгласие за записването на Теса, истината за това коя е… присъствието й в леглото си всяка самотна нощ…
	Опасната мисъл го накара да се втвърди адски болезнено. Вдигна полите й над коленете и разтвори краката й, нетърпелив да изследва нейното царство.
	— Антъни… — пророни тя. Гърлено предупреждение, което го подлуди.
	— Дай ми да си довърша урока — полекичка заметна още по-нагоре полите й. — Кълна се, че с нищо няма да съсипя…
	Задави се. Сега имаше пълен изглед към всичко. Светли косъмчета надзъртаха от цепката на обикновените й гащи, превръщайки ги в най-еротичното бельо, което той можеше да си представи.
	Вдовиците и курвите, с които беше спал, бяха похотливки, които се откриваха за един похотливец. Те не носеха гащи, а замятането на полите им общо взето му осигуряваше мигновен достъп до техните съблазни.
	И през ум не му беше минавало, че невинната нежност може да го направи по-стръвен от разгонен носорог. Лошото му момче направо танцуваше в панталона.
	— Какво има? — прошепна Маделин.
	Антъни вдигна поглед и установи, че лицето й се е обляло в руменина.
	— Нищо, дявол да го вземе — хрипкаво отвърна той. Сетне зарови лице между краката й.
	При първото вкусване той изпъшка. Кой да подозира, че една жена била способна да крие такова лакомство между практични ленени гащи и интелектуални разговори? Бог да му е на помощ, тя бе росна и топла, а проточената й въздишка му подсказа, че е точно толкова готова, колкото и той. Което бе добре, понеже този път възнамеряваше да я докара до писъци.
	А когато зърна главата на Антъни между краката си, на Маделин й идеше тъкмо да изпищи. Как така допускаше той да върши тези… удивителни… невероятни… неща с нея… с устата си? Никога не бе предполагала, че един мъж може да я задоволява така! Или пък че тя ще иска той да продължи.
	Но откакто я бе докоснал тази сутрин, не бе спряла да мисли… колко я бе раздразнил… събуждайки копнеж между краката й, по-могъщ от онзи, който тя бе събуждала нощем със собствените си ласки.
	Без да си дава сметка какво прави, тя здраво стисна главата му и той спря, за да я погледне самодоволно, проклет да е. По-късно той щеше да има да съжалява. Но точно сега Маделин щеше да полудее от любопитство, ако не научеше за какво копнее.
	Колкото по-дълбоко се гмуркаше с език в нея и зъбите му нападаха онова топченце от плът между краката й, толкова по-силно гореше и жадуваше тя. Никога, когато се бе милвала там, не бе постигала това фантастично усещане. Тогава просто се чувстваше разцентрирана и някак нетърпелива. Никога не бе изпращала вълна от зной от петите си до мястото, където езикът и зъбите му дразнеха онова късче плът с деликатност, която я караше неистово да повдига дупе към устата му.
	И да пищи. Пронизителният вик я шокира, но сякаш не бе в състояние да се спре. Той се изля от нея, щом тя достигна върховното удоволствие, за което Антъни бе отворил дума тази сутрин; достигна го и се зарея в блаженство.
	— Това е то, свърши за мен, миличка — настоя, когато пръстите му продължиха започнатото от устата и той се изправи. В очите му грееше адска светилна. — А сега отново искам да те видя как се разпадаш на части.
	— Достатъчно — прошепна тя, защото пръстите му я гъделичкаха.
	Но тогава гъделът се превърна в ехо от предишната сласт и в гърлото й се зароди болка, която отразяваше треперещата болка в слабините й. Сега те се стягаха и пулсираха, болката се усилваше, в гърлото й се надигна вик… и тя пак изкрещя.
	Този път слабините й буквално се разтърсваха от спазми около пръстите му, сякаш искаха да ги погълнат дълбоко навътре в нея. Спазмите явно го задоволиха, защото на лицето му се изписа израз на мрачно удовлетворение.
	Знойните му очи я изпиваха, поемайки всеки гърлен стон, всяко дрезгаво изпъшкване. Той дишаше тежко като нея и сякаш се бореше със себе си.
	Докато Маделин още трепереше и тръпнеше, той измъкна пръстите си и ги избърса в носната си кърпа.
	— Какво… беше това? — попита тя, когато най-сетне бе в състояние да говори.
	Очите му се присвиха.
	— Не се ли досещаш? Това е малката смърт.
	— Изобщо не ми се стори като смърт. Не се припокрива с представите ми за смъртта — Маделин се мъчеше да излезе от унеса, да дойде на себе си. — Усещането… ох, как да го опиша… беше божествено. Само дето беше безразсъдно.
	Антъни се изсмя грубо и дръпна полите й надолу.
	— Преди никога не си го правила, нали?
	Уф-уф. Тя уж беше опитна, нали така? Но едва ли можеше да го излъже.
	— Не — прошепна.
	— Твоят любовник очевидно е бил по-некадърен, отколкото си мислех.
	— Любовник ли? — тя примигна учудено.
	— Мъжът, който те е прелъстил и изоставил — Антъни непреклонно се взря в лицето й. — Мъжът, който те е накарал да се заточиш в това девическо училище, вместо да се ожените, както си му е редът.
	Маделин сподави истеричния си смях. Олеле, беше й съчинил едно доста бурно минало. Тя самата не би могла да измисли по-добра история.
	— Кой е той? — властно попита Антъни. — Кой егоистичен нещастник е взел невинността ти, без да се погрижи да ти достави наслада?
	Да се възползва от фантастичната му измислица бе едно. Да се разпростре в нея бе друго.
	— Не ми се говори за това — отсече и дръпна корсета си нагоре.
	— Маделин, разбирам — той стана и я погали по косата. — Всичко е наред. Можеш да ми споделиш какво е направило копелето — или по-скоро какво не е направило. Чудесно си представям срещите ви: несръчно те е опипвал в мрака, а после бясно ти го е вкарвал без достатъчна подготовка. Ясно е, че _нещо_, сторено от него, ти е създало задръжки към прелъстяването.
	— Сдържана съм по същите причини, които ти посочих преди.
	— Страх от болест или от незаконни деца ли? Има си начини да се предпазиш и от двете.
	— Наистина ли? — тя едва не се ритна от яд, че го е насърчила.
	— Наистина — той повдигна брадичката й, тъй че тя да види зачервеното му лице. — Уви, днес не си нося нищо, обаче следващия път ще ти покажа.
	Маделин пак сведе поглед. Нямаше да има следващ път. Не че би тръгнала да му разяснява _това_.
	— Един от двама ни трябва да се завърне, преди мисис Харис да стане подозрителна — а тя трябваше да го откъсне от тази опасна тема.
	— Няма да съм аз, или те ще разберат какво съм правил. Не мога да го скрия — Антъни се приближи и Маделин неволно закова поглед в издутината на панталона му, която беше на едно ниво с очите й.
	Устата й пресъхна. Беше й известно как пенисът на самеца се втвърдява, когато е възбуден. Ерекцията спадаше, когато самецът изхвърлеше семето си в утробата на женската. Което тя не му беше позволила да направи. Което не биваше да му позволява _тепърва_.
	Все пак бе прочела нещичко оттук-оттам за харема… Ах, да, мъжът можел да се самозадоволява също като жената. Беше видяла една груба рисунка: мъж изхвърля семето си, след като се е възбудил с ръка. А щом един мъж можеше да се справи сам, значи можеше и с помощ от жена.
	Не че имаше значение — тя никога не би сторила подобно нещо. Твърдо не.
	— Тогава аз ще се появя първа, а ти можеш да дойдеш, когато… се приведеш в приличен вид. Така ще възбудим по-малко подозрения.
	Тя се надигна, но той я натисна надолу.
	— Никъде не отиваш, докато не отговориш на въпросите ми.
	Проклети да са той и въпросите му. Тя се загледа напред, право в издутите му панталони. Как по-добре да го разсее? Освен това при мисълта да докосне еректиралия член на Антъни се замая от вълнение.
	Незабавно потуши това вълнение. То нямаше нищо общо с нетърпението й да види как изглежда той _там_. Или пък какво ще е усещането да го държи в ръката си. Или пък как ще реагира на милувката й.
	Просто трябваше да му замаже очите защо иска партито.
	— Или задавай въпросите си — рече тя с премрежен поглед. — Или аз бих могла да облекча състоянието ти. Изборът е твой.
	Той се подвоуми. Личеше си, че мислено претегля решението си.
	— Как ще облекчиш състоянието ми? — предпазливо я запита.
	— С ръка — поясни тя, надявайки се, че правилно е отгатнала какво може да стори жената, за удоволствието на мъжа. Съдейки по това, че издутината в панталона му се уголеми пред очите й, явно беше познала.
	— О, боже! — простена Антъни. — Ти си вещица.
	— Защото предлагам да ти доставя удоволствие ли?
	— Защото искаш да се измъкнеш от въпросите ми.
	— Значи _не искаш_ да ти доставя удоволствие?
	— Не съм казал това — лицето му се озари от желанието. — Адски добре знаеш, че искам да ме вземеш в ръце.
	— Ами тогава остави ме да действам — тя му разкопча панталона. Какво му беше трудното да докараш един мъж до освобождението?
	Лицето му почервеня.
	— Още искам отговори… — хрипкаво пророни той, но Маделин забеляза, че не я възпря.
	— Ще си получиш твоите отговори — увери го. — След партито, става ли?
	Трябваше да направи известни отстъпки, а ако сър Хъмфри не присъстваше, тя нямаше да има избор, освен да помоли Антъни да ги представи. Спря с пръсти върху копчетата и повдигна лице.
	— Става ли? — повтори тя, давайки ясно да се разбере, че това е единственият избор, който му предлага.
	За един дълъг момент Антъни се втренчи в нея.
	— Добре — почти изръмжа той. Отмести ръцете й и сам се доразкопча, оголвайки инструмента, който преди тя беше виждала само при животните или на рисунка.
	Устата й пресъхна. Трудно беше да не загуби ума и дума. Това нещо бе грамадно — не беше голямо като конски член, разбира се, но по-голямо, отколкото очакваше. Дълго и дебело, то стърчеше като стрелка на компас, указваща север. Към нея.
	— Погали го — изкомандва той. — Ох, боже, моля ти се, погали го.
	Тя кимна, ала я обзе паника. Ами ако се заблуждаваше? Ами ако не го задоволеше? Жалко, че не беше прочела повече от проклетата книга на момичетата. Една картинка, едва ли можеше да я ориентира за правилната техника.
	Чувствайки се неудобно в подчинената позиция, тя се надигна и пое плътта му в ръка.
	— Не зная… точно какво да правя — реши, че честта я задължава да признае, понеже за нищо на света не искаше да повреди този възхитителен орган.
	— Ще ти покажа — сключи ръка около нейната и я раздвижи нагоре-надолу по великолепния ствол.
	— Оох! — възкликна Маделин. — Все едно доя крава.
	От гърдите му се изтръгна накъсан смях.
	— Сигурно. Никога не съм… доил крава — с лекота направляваше ръката й, сякаш често изпълняваше това движение. При мисълта, че той се е милвал по същия начин, по който тя се галеше нощем в леглото, Маделин се разтрепери от знойна възбуда.
	Удивително. Само мисълта какво ще се случи, ако плътта му навлезе в нея…
	_Не, недей да мислиш такива работи. Неразумно е, знаеш го._
	Антъни пусна ръката й, за да продължи ласката без негова помощ, и се взря изпитателно в нея.
	— Любовникът ти трябва да е бил голямо… дърво. Никога ли не те е карал да му правиш това?
	Маделин се извърна от погледа му.
	— Просто ми кажи какво ти харесва. Доставям ли ти удоволствие?
	— Подлудяваш ме — когато го стисна по-здраво, той изпъшка сладостно. — Да, ето така. Ах, миличка, божествено е.
	— И малко безразсъдно.
	— Определено е безразсъдно — с една ръка улови брадичката й. — И слава богу.
	После я целуна, а езикът му имитираше тласъците на ствола му в юмрука й, докато другата му ръка мачкаше гърдата й. Треперенето между краката й се възроди наново и тя се изплаши колко лесно я възбужда Антъни.
	По всичко личеше, че и тя го възбужда доста лесно, понеже той скоро взе да пъхти. Отново улови ръката й, карайки я да се движи по-бързо.
	— Ах, сладката Маделин, толкова практична… толкова палава… с теб искам…
	Гласът му секна и той бръкна в джоба си за използваната кърпа, която уви около сплетените им ръце.
	— Божичко, там съм… да… да!
	С дрезгав вик той се изпразни в кърпата, а ръката му стисна нейната, за да забави движенията. Чудейки се какво е имал предвид под „с теб искам“, Маделин се вторачи в ръцете им. Очароваше я, че чувства всеки тласък на пениса му, всяка струя от семето му.
	Никога не бе вършила нещо тъй интимно. Кой да предполага, че ще е толкова прекрасно даже, без да са довършили прелъстяването? Когато Антъни сведе глава и залепи целувка на челото й, Маделин усети ненадеен порив да заплаче за това, което никога не можеше да се осъществи, което те никога нямаше да споделят.
	Защото сега тя знаеше истината — ако някога му позволеше да вземе невинността й, щеше да му отдаде сърцето си. А женкарят беше ужасен пазител на женското сърце.
	Дори на практично сърце като нейното.


>	13

C>
	„Мила Шарлът,
	Ти съвсем си полудяла. Наистина ли смяташ, че Норкорт и лейди Тарли са в състояние да се държат прилично около впечатлителни девойчета? Какво мисли мис Прескот за плана ти?
@	Твой братовчед,
@	Майкъл“
C$


	Антъни бавно се освести от омаята и установи, че Маделин маха ръката си. Тя за пореден път беше извадила наяве звяра у него и му беше попречила да постъпи както е редно.
	Искаше да й се разсърди, обаче не съжаляваше за нито един миг. Освен това тя се беше свила от неудобство и той единствено желаеше да я успокои.
	— Добре ли си? — избърса пръстите й със сухото на кърпата.
	— Прекрасно — само че тя отказваше да го погледне, докато оправяше роклята си.
	— Съжаляваш ли, че остана с мен? — запита напосоки Антъни.
	— Не, разбира се, че не — промърмори тя. Преди да е успял да се усмихне, Маделин добави: — Понеже изпълних условията ти, можем да продължим със сделката.
	Гневът го връхлетя изненадващо.
	— Това ли означаваше всичко случило се за теб? Начин да се докопаш до партито си?
	— А за _теб_ какво означаваше? — контрира тя с леко вирната брадичка.
	Въпросът го закова. Гневът му нямаше смисъл: беше получил удоволствието си, така че какво го интересуваха нейните чувства?
	Не знаеше защо, но ето че просто го интересуваха. Взря се в уязвимото й изражение и поиска… още. За пръв път искаше още. Само че нямаше да й го признае. Достатъчно се беше възползвала от странната му обсебеност.
	Освен това как да обясни, че никога не е срещал жена като нея? Че даже не се е задявал с друга? Тя щеше да го сметне за глупак, ако й разкриеше, че цял живот се е стремил да избягва връзки, които могат да доведат до нещо повече, които биха могли да завършат зле, оставяйки белези в душите.
	Определено не можеше да й признае, че колкото повече време прекарва с нея, толкова по-дълбоко затъва в нещото, от което винаги е бягал. И че за нищо на света не може да проумее защо. Или пък как да го спре.
	— Това нямаше нищо общо с досегашните ми преживявания — призна най-накрая.
	Маделин примигна и се намръщи.
	— Трудно ми е да повярвам, че никоя жена не те е задоволявала по този начин.
	— Друго имах предвид — Антъни вдигна чистата си ръка да погали бузата й, забелязвайки блясъка на непролятите сълзи в очите й. Значи това бе засегнало и _нея_, въпреки че тя отказваше да си признае.
	— Искам да кажа само, че ти… умееш да зашеметиш мъжа, да го накараш да забрави неща, които не бива да забравя.
	Като недостатъците в характера си. Или факта, че не трябва да се задява с жената, която се бе съгласила да му помогне за спасяването на Теса.
	Лека въздишка се отрони от устните й.
	— Значи в това отношение си приличаме. Ти също ме зашеметяваш — Маделин го загледа с ококорени очи. — А аз даже не подозирах, че искам да избягам от себе си.
	Изведнъж той придоби усещането, че още малко и ще открие нещо важно за нея. Ако се осмелеше да пристъпи нататък. Ако дръзнеше да превърне това увлечение в…
	Не, неразумно беше. Вместо това Антъни се завърна в удобната роля на обигран прелъстител.
	— Разбираемо е — отмести ръка от бузата й и почна да се закопчава. — Ако се извърши както трябва, чифтосването зашеметява — думите прозвучаха кухо дори в собствените му уши.
	— Щом казваш — въпреки че тонът й по нищо не отстъпваше на неговия по небрежност, треперенето на ръцете й показваше, че е наранена от превръщането му в изпечения женкар.
	Само че Антъни продължи с натиска:
	— Повярвай ми, в събота ще бъде още по-хубаво.
	Тя настръхна.
	— Не съм казала, че ще спя с теб.
	— Не, но ще го направиш.
	С окръглени очи, които гледаха сериозно, Маделин рече:
	Той я остави да се залъгва, че ще избегне по-нататъшно обвързване. Една жена може да се върне към целомъдрието, ако първото й преживяване с мъж е било лошо, което без съмнение се бе случило с Маделин. Но ако тази жена веднъж е изпитала пълното великолепие на своята чувственост, никога вече нямаше да се отрече от нея.
	Доказателство бяха прелъстените от него вдовици: без значение колко тъжаха за съпрузите си, те тъжаха повече за любовни ласки. Изключенията бяха, когато мъжете им не са били на ниво в леглото.
	Или поне така си втълпяваше Антъни през изминалите десет години. По-добре да вярва в това, отколкото да мисли, че жените му се лепят само защото са самотни. И защото потребността му да уталожи собствената си самота за тях е ясна като отворена книга.
	Изруга тихичко. Това беше абсурд. Той спеше с жените, защото искаше облекчение за необуздаемите си пориви, защото искаше да изкара с някого тъмните нощи. Не защото бе самотен.
	Искаше Маделин по същата причина. Така е, дяволите да го вземат!
	Маделин се запъти към вратата, но той я спря.
	— Заклеваш ли се да отговориш на въпросите ми в събота вечер?
	— Да. След партито. А сега трябва да вървя.
	Той неохотно я пусна и проследи с поглед как се измъкна от павилиона. Изчака малко, после излезе и бързо претърси околността. Доволен, че наблизо няма никого, той пое към къщата.
	Когато влезе в имението, завари седналата на масата за обяд Маделин да разказва как отишла да търси лейди Тарли при каретите, защото се заблудила, че графинята е там. Съдейки по реакцията на мисис Харис, директорка и учителка се бяха наговорили предварително какво ще кажат.
	Значи беше негов ред. Направи се на изненадан, когато научи, че са го търсили. Обясни, че е отишъл да се поразтъпче край малката лагуна на Годуин. Въпреки че мисис Харис го изгледа проницателно, а момичетата си зашепнаха, те явно приеха историята му. За един кратък миг Кити изглеждаше така, сякаш ще го обори от накърнено честолюбие, но студеният му поглед предотврати в зародиш проблемите, които тя се канеше да създаде.
	Слава богу, малко по-късно докараха каретите и поеха обратно към училището. Този път, двете девойки, изглежда, нямаха нищо против, че той е необичайно мълчалив, и весело си бъбреха какво са видели. Само мисис Харис забеляза и му хвърли няколко изпитателни погледа, при все че си замълча.
	След като пристигнаха до крайната си спирка, Антъни се сбогува и пое към Лондон. Времето бе напреднало, а той имаше да обсъди едни неприятни работи с адвоката си преди уговорката със Стоунвил.
	Когато на влизане в адвокатската кантора той спря да подаде шапката си на разсилния, мистър Джоузеф Бейнс се надигна от бюрото си във вътрешния кабинет.
	— Милорд. На какво дължим това неочаквано удоволствие?
	Семейният адвокат никога не беше обичал Антъни и чувствата му бяха напълно споделени. Но Антъни можеше да преживее това, докато бе сигурен, че мистър Бейнс заслужава доверието, оказвано му от Уолъс и баща им.
	Антъни изчака адвокатът да затвори вратата и да се настани отново на стола си, преди да отговори:
	— Уволних управителя на Норкорт Хол и реших, че трябва да ви го кажа.
	— Уволнили сте го? — върху твърде напудреното лице на мистър Бейнс се изписа явно неодобрение.
	— Да — Антъни седна и подпря глезен на коляното си. Извади два сгънати листа и ги разгъна върху бюрото. — Това е само един пример за измамите в сметководната книга. Отне ми няколко часа да пресметна колко пари е задигал, като не е изплащал възнагражденията на прислугата в пълен размер — внимателно наблюдаваше лицето на Бейнс. — Не е чудно, че лакеите трудно се задържаха при нас. А икономът се канеше да подаде уведомление за напускане, когато научи, че заплатата му всъщност е по-висока.
	Шокът, разлял се върху чертите на Бейнс, не изглеждаше подправен. Може би адвокатът не участваше в измамната схема на управителя. Антъни се беше надявал да е така.
	Бейнс прегледа листата и със сподавен глас рече:
	— Милорд, нямах представа. Препоръчаха ми го с хвалебствия и аз сключих договора, осланяйки се…
	— Сигурен съм, че това е вярно. Но прецених, че трябва да сте наясно с характера на този човек.
	— Естествено, сър — Бейнс наежено кръстоса ръце върху бюрото. — Разбира се, моментално ще се оттегля от длъжността ваш семеен адвокат. Аз го наех и следователно аз съм отговорен за тази пародия.
	За половин секунда Антъни се изкуши да приеме оставката му. Но фактът, че бе предложил оттеглянето си, опрощаваше неудачния му избор. А истината бе, че този адвокат притежаваше юридическата прозорливост и амбиция. Личната му неприязън към Антъни бе дразнеща, но това не би му попречила да изпълнява задълженията си максимално отговорно и кадърно. Антъни му се възхищаваше, макар и само заради това.
	— Страхувам се, че трябва да отхвърля оставката ви, мистър Бейнс. Не ви обвинявам за тази неудача. Просто прецених, че трябва да сте в течение.
	— Благодаря ви, сър. Ще се опитам да оправдая вашето доверие.
	Осезаемото му облекчение изненада Антъни. Може би в крайна сметка на мистър Бейнс не му беше толкова противно да е адвокатът на Норкорт.
	— Щом е така — продължи Антъни, — трябва да ми намерите нов управител час по-скоро — ненадейно му хрумна една мисъл. — Също така да сте чували за талантливи готвачи, които си търсят ново работно място?
	Мистър Бейнс рязко вдигна глава.
	— Да не би готвачът в Норкорт Хол също да е напуснал?
	— Не. Интересувам се заради една моя позната. Някоя си мисис Харис.
	— Вдовица, предполагам? — ледено попита адвокатът.
	— Да, но не е от веселите вдовици — за негова изненада му доставяше голямо удоволствие да опровергава лошите очаквания на Бейнс. — Тя управлява девическото училище, което се съгласи да запише мис Далтън — което _щеше_ да се съгласи, ако той имаше някаква власт. — Може би сте чували за него? Училището на мисис Харис за млади дами.
	Бейнс кимна, замаян. Талкова много доказателства за отговорно държание от страна на Антъни явно му идваха в повече.
	— Казахте, че никое училище няма да се съгласи да приеме Теса, докато не спечелим делото.
	— Излиза, че съм бъркал.
	За пръв път, откакто се бяха запознали, Антъни видя уважение в погледа на Бейнс.
	— Училището на Харис е отлично и много престижно — добави адвокатът. — Ако сте записали там племенницата си, това страшно ще подпомогне вашата кауза. Особено като отчетем промяната в ситуацията.
	— Каква промяна? — лошо предчувствие обзе Антъни.
	— Не смятах да го обсъждам с вас, докато слуховете не се потвърдят, но според моите източници съдът вече клони към решение в полза на вуйчо ви.
	— Какво? Но сътрудникът ви даже не е имал възможност да пледира устно!
	— Както ви казах преди, съдът няма да вземе предвид вашето богатство и сан. Според свидетелските показания на лорд Тарли…
	— Какво общо има граф Тарли със случая? — хрипкаво попита Антъни.
	— Той има приятел, който е член на съдебната колегия и, изглежда, не ви харесва.
	Последното не беше за чудене. Да му се не види! Ако можеше да предположи, че флирта му с Кити ще го съпътства натрапчиво като миризмата на умряла риба, нямаше да прекара и една минутка в леглото й. Сексът с нея определено не струваше.
	— Може ли някак да се преодолее пристрастността на съда?
	— От значение са същите неща, за които настоявах. Избягвай игралните домове, стой далеч от леките жени, постарай се да не те забелязват в компанията на прочути безпътници…
	— Ходи на църква, кандидатствай за светец и не знам още какво си! — сопна се Антъни. — Всичко, за да удовлетвориш съмнителната представа на обществото за нещата, които правят един мъж почтен.
	— Може и да е съмнителна, милорд — рече Бейнс с привичния си маниер, — но така живеят повечето хора.
	— Повечето хора да вървят по дяволите! — когато Бейнс се намръщи, Антъни сподави поредната ругатня. — Простете, сър, напоследък не съм на себе си. Въпросът с бъдещето на Теса много ме тормози.
	— Може би трябва да я оставите на роднините си.
	— Друг път! Няма да допусна Бикъмови и нея да направят нещастна — разтри белега на китката си и се приведе напред. — Можем ли да спечелим? Въпреки Тарли?
	Бейнс се взря в листата, доказващи измамите на управителя, и изправи рамене.
	— Да, вярвам, че можем. Щом сте й осигурили обучение в онова училище, везните ще натежат в наша полза. А колегата ми няма равен в пледирането по дела от този вид. _Ако_ можете да покажете на съда…
	— Че съм в състояние да бъда добър настойник. Знам. Работя по въпроса.
	Но когато излезе от кантората половин час по-късно, след обсъждане на стратегията им, нещо го гнетеше. Притесняваше се, че има да организира парти за Маделин по време, когато би трябвало да се снишава. Притесняваше се, че тя така явно го лъже. Но най-вече се притесняваше, че сега и лорд Тарли е намесен.
	За щастие, Кити нямаше да раздуха антипатията на мъжа си, като му разкаже за скорошната си среща със своя бивш любовник. А ако беше толкова малоумна, че да го направи, трябваше да обвинява единствено себе си, че изобщо й е дал такава власт. Годините, в които се беше отнасял с пренебрежение към обществото, го бяха изолирали в нещо като затвор. Може би е _трябвало_ да прекара живота си по-разумно.
	Скърцайки със зъби, се метна на коня. Не, не съжаляваше. Защо да осигурява развлечения за лудостта на околните? Защо да осигурява на вуйна си и вуйчо си удоволствието да вярват, че отвратителните им методи са праведни и достойни? Не беше ли по-добре да ги опровергае с живота си?
	_Да, а те определено страдат, нали? Сега Теса ще им падне в ръчичките, и то, защото ти не съумя да се държиш по-прилично._
	Намръщи се на своята съвест, която бе избрала дяволски подходящ момент да се появи. Къде бе гласът й, когато сваляше хубавите вдовици една след друга?
	_Ти я прогони. Забрави ли?_
	Адски нахална съвест. Добре де, беше допускал грешки, за които сега се разплащаше. Но Теса нямаше да плаща за тях, не и ако зависеше от него.
	Хвърли поглед на джобния си часовник. Проклятие, разговорът с Бейнс се бе проточил. Беше закъснял за срещата със Стоунвил в Бромптън Вейл, на която щяха да обсъдят партито с азотен окис. А не беше разумно да кара Стоунвил да чака.
	Точно както се страхуваше, когато стигна дотам, приятелят му вече беше пиян до козирката благодарение на шишето уиски, което той размаха, щом видя Антъни.
	— Уф, откога взе да мъкнеш уиски навсякъде?
	— От горе-долу същото време, по което ти стана моралист — Стоунвил отпи за последно и пъхна шишето под безупречния си костюм за езда. — Само защото се мъчиш да докажеш нещо на света, не означава, че ние останалите трябва да скучаем.
	— Неприятно ми е да те разочаровам, стари друже, обаче ти си много по-скучен пиян, отколкото трезвен.
	Вярно беше. Защо преди никога не му бе правило впечатление? И той ли беше същият пълен идиот, когато се натряскаше?
	_Злоупотребата с вино често води до развратничене. Да не говорим за идиотското поведение, което не е присъщо на трезвите хора._
	Великолепно, сега Маделин и неговата проклета съвест се съюзиха, за да го тормозят. Той категорично ги пренебрегна.
	— Трябва ми услуга.
	— И аз така разбрах от бележката ти — подхвърли Стоунвил, докато яхваха конете, за да се разходят. — Но какво беше чак толкова важно, че да ме водиш в този пущинак? Ротън Роу по ми лежи на сърце.
	— Поне веднъж ще минеш, без да зяпаш похотливо танцьорките в техните кабриолети. Според адвоката ми не бивало да ме виждат в „компанията на прочути безпътници“ като теб. Твоите слуги говорят, моите слуги говорят и аз не се сетих за друго място за среща, което да не е бордей, клуб или комарджийница. Тук никой няма да ни забележи.
	— Много добре. Давай с услугата.
	— Искам да организираш парти с азотен окис.
	Стоунвил грейна.
	— Знаех си, че дълго няма да изкараш с монашеския живот. Непременно ще си вдигнем парти.
	— Не _ние_. Ти. Аз ще бъда там, но никой не бива да ме вижда. Адвокатът ми беше пределно ясен по въпроса. Затова ти трябва да организираш партито — понеже името ми не бива да се свързва с него.
	— Тогава защо ти е да ходиш?
	Нямаше да признае на Стоунвил, че една нищо и никаква си учителка го изнудва.
	— Какво ти пука? Просто ми съдействай, за бога.
	Стоунвил вдигна ръце:
	— Добре. Има цял куп хубавици при мисис Биърд, които горя от желание да пробвам…
	— Не такова парти, по дяволите. От другия вид. Където идват хора с… обществено положение.
	— Аха, досадно парти — оплака се Стоунвил. — Никога не ходех на тях, когато ти ги организираше. Е, с изключение на онези пъти, когато идваха господата от Кралското дружество. Те поне умеят да се забавляват.
	— Ами покани ги — Антъни се замисли. — На нея ще й хареса.
	— На коя?
	Антъни примигна. Но Стоунвил все някога трябваше да научи за Маделин. Просто не бе нужно да научава истината.
	— Моята… такова… братовчедка. От години й обещавам, че ако ми гостува в града, ще може да отиде на такова парти, и сега тя държи да спазя обещанието си. Ето защо ти трябва да го организираш.
	— Аха. Бива ли я?
	Антъни скръцна със зъби и изгледа яростно приятеля си.
	— Хрумвало ли ти е да зададеш друг въпрос за жена?
	— Отговорът на никой друг въпрос не ме вълнува. И тъй, бива ли си я?
	— Бива я, и още как — ако намекнеше, че храни известни чувства към Маделин, Стоунвил щеше да флиртува с нея просто за да го измъчва. — Но е голяма досадница — нали се сещаш, от типа учени жени. Проявява научен интерес към азотния окис. Желае да види въздействието му върху хората.
	Стоунвил преведе коня си край едно лаещо куче.
	— Ами тогава да види ефекта му върху курви, не върху членове на Кралското общество.
	— Тя ми е братовчедка, да му се не види! Не искам да се мотае сред разни курви — обезпокоен от пресметливото пламъче в очите на другаря си, Антъни побърза да добави: — Освен това е омъжена. За… ъъъ, кажи го де… енорийски свещеник.
	Стоунвил високо изви вежди.
	— Братовчедка ти е омъжена за свещеник? Защо никога не съм чувал за нея?
	— Аз никога не съм чувал за твоите братовчедки, защо ти да си чувал за моите? Тя ми е далечна братовчедка, от провинцията.
	— Мъжът й ще идва ли на партито?
	Проклятие, не биваше да си съчинява съпруг. Само че никоя неомъжена жена не би рискувала доброто си име, като посети такова парти. А дори и омъжена жена сериозно би се замислила.
	— Мъжът й го няма в града. Затова тя е отседнала при една приятелка и иска да се измъкне за малко от чехъла му — Антъни се разведри. Ех, че идеално обяснение.
	— Ясно. Жената иска да го удари на живот. Личи си на кого е братовчедка.
	Ох-ох, онова пламъче пак блестеше в очите на Стоунвил.
	— Стой по-далеч от нея — изръмжа Антъни. — Тя е почтена жена.
	— Както кажеш — лека усмивка трептеше върху устните на Стоунвил. — Само че не мога да стоя _далеч_ от нея. Нали някой трябва да я представи на гостите? И понеже ти се криеш, оставам само аз.
	Антъни не се беше сетил за този момент. Проклятие, нещата вървяха на зле. Хората не биваше да заговорят за братовчедка му от провинцията, иначе скоро щеше да излезе наяве, че тя е изфабрикувана.
	— Не я представяй като моя братовчедка, защото хората ще кажат, че съм я покварил. Просто… въобще не я представяй. Въведи я, когато партито е в разгара си и всички ще са или пияни, или под въздействието на газа, за да ги интересува коя е.
	— Някой все ще попита и…
	— Уф, действай, както прецениш за добре. Само си мери приказките. А сега ще организираш ли партито или не? Трябва ми за тази събота.
	— Тази събота! Ама аз си имам планове.
	— Преди някога да съм те молил за услуга?
	— Не, няма какво да си кривя душата — въздъхна Стоунвил.
	— А ти да си ми искал услуга и аз да съм ти отказал?
	Стоунвил разумно реши да си премълчи. Все още дължеше на Антъни пари за последната услуга.
	— Уф, добре де, ще организирам проклетото парти.
	— И нали ще поканиш хора от научните среди?
	— Аха, макар да не гарантирам, че всички ще дойдат, Фарадей е заминал някъде, Барлоу е на гости при едни приятели в Йоркшир, а лейди Дейви държи изкъсо нашия другар сър Хъмфри — в гласа му се прокрадна сарказъм. — Не го пуска да припари вън от къщата, понеже се страхува, че той ще прелъсти някоя злополучна своя обожателка.
	Лейди Дейви бе добър пример за типа съпруга, която Антъни се стремеше да избегне: тиранична параноичка.
	— Дали наистина спи с тях?
	— Трудно е да се каже. На лекциите му се бяха нароили толкова много учени жени, които припадаха при всяка негова бисерна мъдрост, че няма да се изненадам. Какво да ти разправям: може вече да не изнася лекции, но не е мъртъв.
	— Така си е — сър Хъмфри притежаваше някакво повърхностно обаяние, на което жените откликваха. А като се има предвид под какъв чехъл го беше натикала лейди Дейви, Антъни би разбрал, ако човекът чат-пат кръшкаше. — Но нищо, ти го покани. Знаеш колко много обича азотен окис. Току-виж се размърдал и дошъл.
	А Маделин, дума да няма, щеше с радост да се запознае с химика, чиито опити с азотния окис бяха придобили такава известност. Ако не лъжеше за своята студия, която можеше да се окаже въздушен мехур.
	— Други изисквания за партито? — попита Стоунвил. — Предпочитания към храната, виното, вида възглавнички…
	— Много смешно. Искам да ме уведомиш за часа веднага щом го уредиш — той дръпна юздите на коня си. — А сега трябва да вървя. На вечеря съм с приятели.
	Това беше лъжа, обаче точно сега не му бе до Стоунвил. Нехайството му го дразнеше, което досега никога не се бе случвало. Антъни се чувстваше, като че ли наблюдава себе си преди една година и това го изнервяше.
	После се сети нещо.
	— Стоунвил, помниш ли вакханалията в Итън, която ни докара големи проблеми на главата?
	— Дали я помня? Оттогава живея в нея, щом ми падне случай.
	Антъни завъртя очи към небето.
	— Някога клюката да е плъзвала извън семейството ти? Някой да е отварял дума за това…
	— Не ставай глупак. Баща ми щеше да му види сметката. Пръсна сума ти пари и задейства страшно много връзки, за да потули случката. Не помниш ли как се беше вманиачил на тема „запазване на приличие“?
	— Да — Антъни се загледа в полето. — Както и моят.
	Все още недоумяваше откъде Маделин е научила за вакханалията. В Чъртзи не бе имало и помен от скандала.
	Не беше изключено прислугата да се е разприказвала, а селяните обичаха да сядат на раздумка. Но при положение че Маделин с такава неохота му го сподели, кой знае дали не бе излъгала?
	Очите му се присвиха. Имаше само един начин да разбере. Азотният окис имаше интересното свойство да предразполага към откровеност. Въпреки че всеки реагираше индивидуално, можеше да научи повече, ако тя бе под влиянието на този газ.
	Ще се пробва да я убеди да го пробва върху себе си, може би, след като партито е приключило и гостите се бяха разотишли. Какво му е трудното?


>	14

C>
	„Скъпи братовчеде,
	По всичко личи, че моите «впечатлителни девойчета» тайно са четели книга, която обяснява физическите отношения между двата пола. Мис Прескот я конфискувала, но аз смея да твърдя, че незначителният флирт между виконта и неговата бивша любовница бледнее в сравнение с това. Кълна се, че понякога момичетата могат да бъдат плашещи.
@	Твоя обезпокоена роднина,
@	Шарлът“
C$


	По-далеч от азотния окис на партито довечера.
	Маделин го реши, след като прекара три дена в училище с дръпнатия Антъни и един ден в разправии с баща си.
	Антъни очевидно си беше наумил нещо — явно нещо повече от прелъстяване. Друга жена би се разтопила от доволство заради джентълменското му държание след екскурзията, но не и Маделин. Ей тонинко не му вярваше.
	Добре де, той можеше да бъде доста… великолепен в някои мигове. По време на одухотворените им разговори за наука той никога не низвергваше мнението й като „женско“. Пред нейните ученички я удостояваше с най-голямо уважение. А поведението му спрямо момичетата беше възхитително: любезно, ала не слабовато, твърдо, но не сурово. Мис Далтън щеше да извади голям късмет да го има за настойник. Той дори намери готвач за училището.
	Жалко, че така му се удаваше женкарството. И че неговите авантюристични качества я привличаха. Много трябваше да внимава да не се озове в леглото му, особено след като последните три дена непрекъснато преживяваше отново и отново онзи проклет урок по прелъстяване.
	Не бе такава глупачка, че да се остави този мъж отново да я съблазни. Категорично не. Никакви целувки повече, никакви ласки… никакво задоволяване с ръка.
	Или с уста.
	Поруменяла, Маделин се пресегна към тънкото книжле с разкази от харема в джоба на престилката й, което сега беше изчела от кора до кора. Със сгорещена кръв препрочете частта за жената, която с уста можела да докара мъжа до „възторзите на радостта“. Звучеше абсурдно — Маделин никога не бе виждала животните да правят подобно нещо.
	Само че самата представа изпрати сладостна тръпка по гръбнака й. Антъни я бе превърнал в разтопена жар от „възторзи“ само с устата си, доказвайки, че е възможно. Това би съхранило невинността й, в случай че…
	Маделин рязко затвори книжката. Какво си въобразяваше? Никога не биваше да опитва подобно нещо. Една лудория водеше към нова. Освен това не разбираше как точно ще го задоволи. Проклетата книга не обясняваше техниката.
	Как бе възможно жената да поеме такъв голям израстък в устата си, без да се задуши? Защо мъжете изпитваха удоволствие, когато жените лапат пенисите им? Да, устата бе мека и влажна като… като вътрешния проход на жената, само че наличието на зъби толкова близо до нежния мъжки орган едва ли бе приятно. Въпреки че Антъни умело бе използвал зъбите си върху _нейния орган_.
	Маделин нададе стон. Не стига, че половината нощ преживяваше наново близостта им, ами сега го правеше и през деня.
	— Насам, сър — долетя гласът на мисис Дженкинс, — сготвили сме ви вкусна супа.
	Маделин напъха книжлето в джоба си точно когато папа и мисис Дженкинс влязоха през вратата.
	— Казвам ти, че не ми се яде — заоплаква се той, докато госпожата го водеше към масата, и изтръгна ръката си. — Остави ме на мира! Не съм гладен.
	Затова дрехите му стояха като харизани.
	— Хайде, татко, това е ечемична супа, любимата ти — Маделин сипа с черпак в две нащърбени китайски купички и ги отнесе до нашарената с белези дъбова маса. — И нали знаеш колко ми е противно да ям самичка.
	Баща й се намръщи и седна, взирайки се в купичката, сякаш тя съдържаше разковничето за неговата мъка.
	Маделин погледна към чакащата на прага мисис Дженкинс. Щом баща й взе лъжицата, Маделин кимна лекичко и жената се изниза навън.
	— Тя къде отива? — сопна се той и здравата я стресна.
	— Да разтреби — излъга Маделин. Ако разбереше, че мисис Дженкинс глади атлазената й рокля в съседната стая, плановете й щяха да бъдат осуетени. Той би могъл да изиска отговори и тя от немай-къде щеше да разкрие истината.
	Баща й се намръщи и разбърка супата.
	— Не знам защо си я наела тази жена. Опитва се да ме убие, като непрекъснато ме мъкне на разходки нагоре-надолу по пътя. Все нещо й трябва от зарзаватчията и ми нарежда да вървя с нея.
	Маделин се канеше да изтъкне, че разходките са полезни за здравето му, когато той вдигна лъжицата и замръзна с нея във въздуха, загледан навън през прозореца. Пролази я хлад. Празните му погледи бяха по-страшни, от който и да е гневен изблик.
	— Може би това е изходът — рече той с далечен глас. — Може би е най-добре да умра.
	— Не е вярно, папа — Маделин усети гадене в стомаха си.
	Лъжицата му цопна в супата.
	— По-добре ще ти е без мен. Можеш да живееш и да работиш в училището, ще си намериш някой кавалер да те гледа като писано яйце…
	— Недей да говориш глупости — тя стисна студената му и лепкава ръка. — Предпочитам теб — жив — пред който и да е кавалер.
	— Лесно може да се уреди — замърмори той със злокобен тон. — Малко лауданум с прахчетата за приспивателно и ще потъна в…
	— Не го изричай, папа — изсъска Маделин и скочи на крака. Самият факт, че беше отворил дума за ненавиждания от него лауданум я хвърли в паника. — Не си го помисляй дори!
	Той примигна, леко изненадан, и погледът му срещна нейния.
	— Но аз съм същинско изпитание за теб. Така ще прекратя мъките ти. И своите също.
	— Може би ще прекратиш твоите, но ще умножиш моите трикратно — гласът й потрепери, когато тя положи ръка на рамото му. — Обещай ми, че вече няма да мислиш за лауданум или за каквото и да е друго… — даже не успя да изрече думата. — Обещай ми, че няма да ме напуснеш.
	Той изглеждаше толкова разтърсен, колкото се чувстваше и тя.
	— Добре.
	— Закълни се. Закълни се, че никога няма да обмисляш подобна ужасия.
	— Заклевам се — рече той и покри ръката й. — Заклевам се, малката ми Мади.
	Дъхът й секна при това гальовно обръщение. От месеци не го беше използвал.
	— Добре — когато стисна дланта й и продължи със супата, тя пак задиша свободно. Молеше се на Господ баща й да удържи на думата си. Всичко останало бе немислимо.
	Докато отново се наместваше до него, тя каза:
	— От мен да знаеш, с времето ще ти мине.
	Той изсумтя в отговор.
	_Щеше да му мине._ С малко късмет тази вечер щеше да отбележи началото на промяната.
	За съжаление, колкото й да не й се тръгваше сега, тя нямаше избор.
	— Папа, довечера трябва да ида в училище, за да оправя счетоводството.
	Адски мразеше да лъже баща си, но той никога не би я пуснал на парти с азотен окис, без значение с колко бележит химик се канеше да се срещне. Определено нямаше да одобри, че отива сама с женкар като Антъни.
	Маделин се съсредоточи върху супата и се постара да си придаде нехаен тон:
	— Мисис Дженкинс ще ти прави компания. Стори ми се, че това ще е малко приятно разнообразие за теб. Можете да играете карти.
	Той се намръщи, но не изказа възражения. Едва ли не й се искаше папа да се възпротиви. Но той бе прекалено погълнат от собственото си нещастие, за да забележи нещо странно в живота й. Ето на, дори не я попита как ще се прибере у дома след мръкване.
	Кухненската врата изскърца и се отвори. Мисис Дженкинс й кимна в знак, че роклята я чака в спалнята. Маделин стана и занесе купичките в мивката.
	— Не си дояде супата — отбеляза папа. — Добре ли си?
	Въпросът дотолкова й напомни за старото му аз, че в очите й запариха сълзи. Тя му отправи една насилена усмивка.
	— Просто не съм много гладна. Защо не поседиш пред огъня в дневната? Трябва да си приготвя чантата.
	Папа я последва с безмълвно кимване. След като се настани в креслото си, Маделин спокойно можа да го остави. Той щеше да седи и да се взира в пламъците.
	Щом се прибра в стаята си, с мисис Дженкинс веднага се разбързаха. Свалиха ежедневната й рокля и я облякоха в златния атлаз, който си беше купила от Телфорд.
	— Благодарна съм, че днес дойдохте да ми помогнете с приготовленията и че ще наглеждате татко. Зная, че вероятно съм ви създала много главоболия — каза Маделин, когато мисис Дженкинс почна да закопчава роклята.
	— Глупости, каква работа имам аз в събота вечер? Скъпа, ухажорите не се изтрепват, за да чакат на прага ми — възрастната жена закопча последната кукичка. — Доволна съм, че най-накрая ще отидеш на някакво събиране, нищо, че става дума само за забава на колежка. Но ако твоята приятелка успее да те представи на сър Хъмфри, ще си струва.
	— Така е — ако мисис Дженкинс знаеше, че нейната „колежка“ е прословут женкар, щеше да се разтревожи, обаче Маделин не смееше да се предовери на вдовицата.
	Мисис Дженкинс набухна буфан ръкавите.
	— Не е ли прекрасно?
	Когато вдовицата вдигна косата й на простия шиньон, за който предварително се бяха разбрали, и го украси с цветчета бял люляк, Маделин се взря в огледалото. Сърцето й се сви. Беше _прекалено_ прекрасна. Разбира се, трябваше да се нагласи подходящо за приятелския кръг на Антъни, но й се искаше да притежава рокля, не чак толкова… провокативна.
	Странно: преди изобщо не намираше роклята за такава. Въпреки че бе с ниско деколте, което щедро разкриваше бюста й, това бе характерно за повечето вечерни рокли. Всъщност единствената й бална рокля бе с абсолютно същото деколте. В Телфорд беше носила и двете, без да се замисля.
	Но сега си даваше сметка колко опасно възбуждащо е един мъж да се любува на гърдите ти, първо с поглед, а сетне с докосване.
	— Кога горе-долу ще те вземе колата на приятелката ти? — мисис Дженкинс внимателно наметна главата и раменете на Маделин с френската пелерина, обгръщайки я изцяло в лъскавия черен памук.
	— След половин час. Но няма да мине оттук. Ще я чакам в покрайнините на градчето. Не искам папа да заподозре нещо, понеже не отивам пеша до училище.
	Освен че не искаше никой в градчето, включително мисис Дженкинс, да разбере, че излиза с мъж, се стремеше да избегне риска папа да се срещне с Антъни. Съществуваше вероятност Антъни да го познае, а папа определено щеше да познае името на Антъни, ако се наложеше да ги представи.
	— Сигурно така е разумно. По-добре да не обнадеждаваш излишно баща си за сър Хъмфри. Но как ще се върнеш?
	— Дотогава той ще е заспал и ще накарам приятелката си да ме остави тук — всъщност тя беше намислила да измъкне от партито, без Антъни да разбере, и да вземе файтон до вкъщи. Цената щеше да й излезе солено, но поне щеше да опази тайната си.
	— Добре, щом ще вървиш до края на града — посочи мисис Дженкинс, — освен пелерина ще ти трябват и налъми. Не бива да окаляш хубавите си пантофки, преди да си стигнала дотам. Ще ги оставя отвън, така че баща ти да не забележи.
	Преди вдовицата да излезе, Маделин топло стисна ръката й.
	— Нямаш представа колко съм ти благодарна за главоболията, които си създаваш заради мен и татко.
	— Глупости, скъпа — с добродушна усмивка мисис Дженкинс отговори на ръкостискането й. — Освен това никога не съм имала свои деца, за които да треперя.
	Сълзи замъглиха очите на Маделин, когато си спомни как майка й трепереше над нея.
	— Не, никакъв плач — сгълча я вдовицата. — Върви на забавата и не се притеснявай за нас. С баща ти ще играем на карти, докато той не заспи, а аз ще имам грижата да не разбере по кое време ще се прибереш. Бъди спокойна, ще се оправим.
	Маделин на това се надяваше. Защото нищо чудно тази вечер да е единственият й шанс да промени всичко. И тя възнамеряваше да го сграбчи здраво в ръце.


>	15

C>
	„Мила Шарлът,
	Да, момичетата могат да подложат търпението на изпитание. Затова се надявам, че знаеш какво вършиш, като каниш лорд Норкорт в училището си. От малкото, което съм чувал за него, се питам дали е способен да се държи прилично, около която и да е жена. Как се справи по време на разходката до менажерията?
@	Твой загрижен братовчед,
@	Майкъл“
C$


	Докато файтонът препускаше към Ричмонд, в гърдите на Антъни се насъбра сладостно предчувствие. Трите адски денонощия щяха да свършат. Беше се проявил като съвършения кавалер край Маделин, беше танцувал по свирката на мисис Харис, беше изнасял на момичетата урок след урок и беше уредил проклетото парти на Маделин. Сега му се полагаше награда.
	Маделин. Най-сетне щеше да бъде негова.
	Това бе обещала негласно при Годуин. Дори да дойдеше на партито, решена да му устои, това щеше да продължи, докато той не я целунеше насаме. Природната й чувственост щеше да я отведе право в леглото му.
	Може би след това Антъни пак щеше да бъде себе си и да я вижда просто като любовница. Може би нямаше да жадува да я зърне и да се чуди как ли ще реагира тя на някой идиотски коментар на партито… нямаше да мисли дали тя ще одобри ремонта на родовото имение.
	Божичко, звучеше като някой хлътнал до уши глупак. Но довечера това щеше да свърши. Трябваше.
	Рязко дръпна завеската и огледа пътя до училището, където трябваше да се срещнат с Маделин. Маркировката бяха два дъба. Ето я и нея, появи се изпод заслона на дърветата.
	Загърната в обемна черна пелерина, тя нервно го очакваше. Под пелерината надничаха налъми, нахлузени над вечерните пантофки. Само този бегъл поглед го накара да гадае каква ли е роклята, дали добре очертава извивките й… лесна ли е за сваляне.
	Жалко, че нямаха време за наслади по пътя до имението на Стоунвил. Но довечера…
	Антъни се ухили.
	Даде знак на кочияша и изскочи, преди каретата да е спряла напълно.
	— Може ли да ви предложа превоз, драга госпожо? — рече той и посочи каретата с претенциозен жест.
	— Много смешно, няма що — Маделин крадешком огледа пътя и чевръсто изтича при каретата. — Бързо, преди някой да ме е видял.
	— Ах, пак интрига. Сега на шпионка ли ще ми се правиш, миличка?
	— Прекрасно знаеш, че съм длъжна да пазя доброто си име. Как мислиш, защо не исках да ме вземеш от къщи?
	— Защото ти харесва да си мистериозна? — той й помогна да се качи и нареди на кочияша да тръгват.
	— Харесва ми да съм предпазлива — тя се настани по средата на седалката с лице по посоката на движение.
	Без да се впечатлява, Антъни я поизбута и седна до нея. Когато тя го удостои с поглед, от който хвърчаха искри, той просто сведе глава и я целуна. След първоначалната скованост Маделин омекна и се разтопи под устните му и отвори уста за набезите на езика му. Но щом той развърза наметалото й, тя се откъсна от него.
	— Сега не можем да вършим подобни неща.
	— Само исках да проверя с какво си облечена. Да се уверя, че е приемливо.
	Макар че изглеждаше скептична, тя го остави да свали пелерината от раменете и фризурата й. Залязващото слънце се процеди през завеските и освети роклята от блещукащ златен атлаз с дълбоко деколте, което разкриваше изящните възвишения на гърдите й.
	С гръмовен пулс Антъни отново се наведе да я целуне, но тя се дръпна.
	— Вчерашната ти бележка гласеше, че в каретата ще науча какво да очаквам за довечера.
	Проклятие! Тя бе права — имаше да й разкаже доста неща, за да я подготви. Със смутена въздишка той се облегна на седалката.
	— Запътили сме се към имението на един приятел, маркиз Стоунвил.
	— Лорд Стоунвил ли ни е домакин? — попита Маделин с паника в гласа.
	— Познаваш ли го?
	— Зная за него. Та кой не го знае? Той е дори по-скандален и от теб — устните й се изопнаха в тънка линия. — Ти обеща, че това няма да е от _онези_ партита.
	— Спокойно, не е. Само че единствено Стоунвил можах да изнудя да го организира за толкова кратко време — когато на лицето й се изписа още по-силна тревога, Антъни добави: — За бога, няма какво да се тормозиш. Няма да има леки жени.
	Маделин изпитателно се взря в лицето му.
	— Ако има, ще си изляза. Кълна се, че ще си изляза.
	— Не ми ли вярваш? — весело попита той, въпреки че отговорът означаваше страшно много за него.
	— А да ти вярвам ли?
	Очите й така сияеха, че той би могъл да се изгуби в глъбините им. Това би било неразумно. Трябваше да устои на сладостта, с която го мамеха тези очи.
	— Разбира се. Едва ли ще направя нещо, с което да ядосам единствения човек, който може да вкара Теса в училището на мисис Харис.
	Болезнена усмивка трепна лицето й.
	— Забравих.
	— А аз не — само това го възпираше да не извади лошото си момче и да я обладае като разгонен бик. Първото трябваше да приключат със сделката, за да не го обвини Маделин в неизпълнение на поетите договорености. — Излишно се притесняваш за гостите. Стоунвил е поканил неколцина достолепни учени заедно с нашите обичайни приятели, които обичат да се напушват. Ще имаш сума ти образци за наблюдение.
	Тя приглади пелерината си.
	— А… такова… те какво ще знаят за мен? Сигурно не си дал на приятеля си да споменава моето име?
	Очите му се присвиха.
	— Защо? Да не те е страх, че то може да говори нещо на някой гостенин?
	— Не! — тя го стрелна с поглед. — Спокойно мога да кажа, че никога не съм виждала твоите приятели. Само че не искам до мисис Харис да стигнат слухове…
	— Естествено — Антъни се отпусна. — Не се безпокой. Казах на Стоунвил, че си моята начетена братовчедка, която иска да види малко от вълнуващия лондонски живот, докато е в столицата. Той мисли, че си омъжена за енорийски свещеник и си отседнала при приятели.
	Тя се ококори насреща му озадачено.
	— Защо ме ожени за свещеник?
	— Предубеждения срещу свещениците ли имаш?
	— Ех, чак пък… не, просто е странно — тя се замисли. — Имам ли си име?
	— Не му дадох име, но мислех за Брейъм; моминското име на баба ми по майчина линия. Родът на майка ми не е много известен, така че братовчедка по тази линия е по-трудна за проследяване.
	На лицето й се изписа любопитство.
	— Никога не си отварял дума за майка си.
	— Ти също не си отваряла дума за твоята.
	— Тя почина преди две години от охтика.
	Значи Фоксмур е бил прав.
	— А моята почина, когато бях осемгодишен.
	— Сигурно ти е било тежко — нежният й глас преливаше от съчувствие.
	Една буца заседна в гърлото му. Тази стара колкото света мъка отдавна не се бе надигала у него. Смущаваше го, че Маделин е в състояние да я извика.
	Опита се да си придаде небрежен тон.
	— Навярно е по-мъчително да загубиш майка си, след като сте били заедно толкова години. Така тя ти липсва повече.
	— Може би. Но едно осемгодишно момче има много по-голяма нужда от майка си, отколкото една жена — когато буцата в гърлото му стана толкова голяма, че не можеше да продума, Маделин каза: — Какво си спомняш от нея?
	— Няколко неща. Уханието й — Антъни се усмихна. — Тя дъвчеше канелени пръчици за приятен дъх и този аромат ме обгръщаше, когато… — той млъкна, за да не издаде колко силна е горестта му.
	— Когато? — подсказа му Маделин.
	Ах, тази жена не се отказваше лесно!
	— Когато ме прегръщаше. Татко все се мръщеше, че ме прегръщала твърде много и че така ме изнежва — той разсеяно потърка китката си. — Вуйна ми и вуйчо му пригласяха с всички сили.
	— Не можеш да прегръщаш твърде много едно дете.
	Яростният й тон го стресна и една болка, която от дълги години се бе стаила в него, сега отшумя. Проклятие, тя не биваше така да му влиза под кожата!
	— Довечера май ще имаш нужда и от собствено име — малко троснато рече той от бързане да смени темата.
	Тя го погледна нежно още веднъж и извърна лице към прозореца.
	— Добре, тогава ще съм… Шери.
	Антъни проследи погледа й до големите череши, под които минаваха.
	— Слава богу, че не минавахме покрай някоя вишна. Трудно щях да те наричам Вишновка, без да се засмея — когато тя го изгледа накриво, той добави. — Никога не съм чувал за жена на име Шери.
	— Не е по-зле от Кити — високомерно отвърна Маделин.
	— Щом казваш — страшно му харесваше, че тя ревнува. Това показваше, че не е защитена от очарованието му, както се преструваше. — Но ако Стоунвил е принуден да те запознае с някого, ще се казваш мисис Джон Брейъм.
	— А защо лорд Стоунвил ще ме представя на хората?
	— Забрави ли, че аз трябва да се снижавам? Затова отиваме на партито рано. Няма да рискувам вуйчо ми да чуе за това и да го използва като доказателство, че съм същият пройдоха.
	— Беше ми изскочило от ума. Значи лорд Стоунвил ще ме придружава на партито — изглежда, това я изпълваше с неловкост.
	Антъни я разбираше.
	— На мен също не ми харесва, но предупредих Стоунвил да се отнася към теб с уважението, полагащо се на моя братовчедка. Освен това не си негов тип. Той предпочита жени с по-малък ум и по-големи ци… — Антъни млъкна, проклинайки се за бързия си език.
	— Цици — довърши Маделин. — Така е с много мъже. Сигурен ли си, че не споделяш предпочитанията му? — усмивката й бе закачлива. Погледът — не.
	— Някога — да — той се втренчи в нея с настоятелност, която не оставяше съмнение за физическия му копнеж по тялото й. — Но хората се променят — хвана ръката й и залепи целувка по опакото на дланта.
	Беше възнаграден с потрепването й, което го накара да целуне и дланта, а после и китката, ядосан, че ръкавица обгръща кожата до лакътя. Божичко, не можеше да дочака партито да свърши, за да я съблече.
	Въпреки че дишането й се учести от целувките му, тя измъкна ръката си.
	— Спомена, че приятелят ти можел да е „принуден“ да ме запознае с някого. Защо да не ме запознае?
	— Казах му да избягва това. С колкото по-малко хора се запознаеш, толкова по-малка е вероятността мисис Харис да чуе, че си била на партито.
	Маделин се опули насреща му.
	— Но аз трябва да знам кои са присъстващите. Без това не мога да ги включа в студията си.
	Гръбнакът му настръхна.
	— Какво искаш да кажеш?
	— Ако напиша научен труд и очаквам той да бъде издаден, научният редактор ще изиска подробности. Ще трябва да потвърди наблюденията ми. Ще се са нужни свидетели. И тъй като ти не можеш да бъдеш свидетел…
	— Не бива да споменаваш името дори на един-единствен гост в проклетата си студия, разбираш ли? — при самата мисъл кръвта му се смразяваше.
	Устните й се изопнаха.
	— Защо, щом като това са учени?
	— Би трябвало отлично да си даваш сметка, че напоследък подобни партита се считат за скандални, даже за смехотворни. Моите приятели вече са изтърпели достатъчно насмешки, задето употребяват този газ. Не искам да се изложат повече, като попаднат в студията ти — когато на лицето й се изписа непонятна паника, Антъни се усмихна неестествено. — Не можеш ли да ги кръстиш просто субекти А и Б?
	— Все пак трябва да документирам някъде кои са субекти А и Б, така че да има кой да потвърди методите ми, ако някой се усъмни в направените заключения.
	— Не е приемливо — рязко възрази Антъни. — Наблюдавай каквото си искаш, пиши каквото си искаш, само че бъди дискретна. Недей да се разхождаш на партито и да търсиш запознанства с гостите. Ако някой се разрови коя е „мисис Брейъм“, и двамата може да загазим. Ясно?
	Ледена усмивка скова устните й.
	— Определено, лорд Норкорт.
	Лорд Норкорт, ха. „Определено“ бе нейният шифър за „ще правя каквото си поискам, а ти само опитай да ме спреш“. А той не можеше да я проконтролира, защото не трябваше да се показва на партито. Щеше да предупреди Стоунвил да я държи под око.
	Въпреки че тази идея изобщо, ама изобщо не му се нравеше.
	Съвсем не му се понрави, когато пристигнаха и лакеят свали пелерината й. Блестящият атлаз прилепваше по нея с всяка стъпка, дразнейки го с намеци за великолепните форми отдолу, а деликатните къдрици на тила й събуждаха у него порив да прокара език по сладкия хребет на гръбнака й. За жена с такъв дребен ръст и толкова малки възможности да си купува модно облекло тя притежаваше необикновената способност да изглежда фантастично.
	А щом я зърнеше, Стоунвил щеше да поиска да провери колко е фантастична и в леглото. Когато ги въведоха в кабинета му, той се надигна с вълча усмивка. Антъни едва сдържаше яростната си гримаса, докато ги представяше.
	Когато пристъпи напред, за да й целуне ръка, този негодник Стоунвил използва случая да провери колко е надарена. В миналото Антъни многократно бе прилагал тази техника, но сега буквално му идеше да хване Стоунвил за гушата.
	Божичко, какво го прихващаше? Нали не ревнуваше? Допреди не се беше сблъсквал с тази емоция, но сега я разпозна. И тя не му хареса. Ама хич.
	— Като описваше братовчедка си, Норкорт, ти каза, че я „бивало“ — проточи Стоунвил. — За кого? За цар? За император? За бог?
	Преди Антъни да му каже какво точно да направи с ласкателството си, Маделин се засмя.
	— Жените обикновено хващат ли се на подобни преувеличения, сър?
	— Зависи колко вино са изпили — Стоунвил я удостои с патентования си зноен поглед и Антъни едва се удържа да не му фрасне един.
	— Е — сладко пророни тя, — не зная дали защото не съм пила, или защото имам здрав разум, но съм открила, че мъжете, които сипят преувеличени комплименти, преувеличават в почти всичко останало. Като жена, занимаваща се с наука, предпочитам мъжете, които говорят голата истина.
	Стоунвил замига на парцали, очевидно смаян, че такава хубава жена дава такъв смислен отговор.
	— Тя май наистина е интелектуалка? — обърна се той към приятеля си.
	— И моя братовчедка — натърти Антъни. — Това означава, че очаквам да се държиш прилично.
	— Аз винаги се държа прилично — усмихна се хитро Стоунвил. — Но, разбира се, всеки схваща това „прилично“ по различен начин.
	— Стоунвил… — предупредително започна Антъни.
	— Не се коси, всичко ще бъде наред — глъчката навън накара Стоунвил да погледне часовника. — Трябва да посрещна гостите си. Тъй като не можеш да присъстваш, Норкорт, ще поседиш тук. Никой няма да влезе в личния ми кабинет, а освен това ще ти дам ключ да заключиш вратата. Знаеш къде е брендито, а ако ти се дочете, има книги. Това устройва ли те?
	— Бива.
	— Отлично. Тогава ще се върна да взема мисис Брейъм…
	— Предпочитам да дойда с вас сега — Маделин бързо се доближи до него.
	— Не може — намеси се Антъни, раздразнен от прозрачното й желание да бъде със Стоунвил, докато той поздравява гостите, за да им запомни имената. И то след като й го беше забранил изрично. — Единственият начин да запазиш анонимност е да слезеш при гостите, след като всички са пийнали. Ако стоиш редом със Стоунвил, докато гостите влизат, той ще трябва да те представи — както тя чудесно знаеше.
	Стоунвил й предложи ръката си.
	— Тогава ще я скрия в кухнята, за да си поговори с химика и да научи как нитратите на амоняка се превръщат в желания газ. След като повечето гости пристигнат, ще мина да я взема.
	Разочарованието на лицето й бе толкова осезаемо, че Антъни разбра: правилно се беше досетил.
	— Можеш да я вземеш оттук — изтъкна той.
	— О, аз с удоволствие ще се запозная с химика — припряно рече Маделин. — Бих искала да видя как се приготвя азотния окис.
	По-вероятно искаше да се изплъзне крадешком и да научи имената на приятелите им, а той не можеше да й попречи — особено когато Стоунвил пренебрегваше съветите му. Щеше да я накара да му покаже студията си, преди да я даде за публикация.
	Стоунвил подаде ръка на Маделин и Антъни с мъка се удържа да не я грабне и да я замъкне във файтона, преди нещо да й се е случило. В края на краищата тя искаше партито. Би било глупаво той да й бере грижа.
	Въпреки това, докато ги гледаше как тръгват, осъзна, че не може просто да си чете тук и да пие бренди.
	Щеше да изчака забавлението да достигне разгара си, а после да се прокрадне долу и да я държи под око. Докато прислужниците сновяха, за да доставят нови торбички с азотен окис, никой нямаше да го забележи на лошото осветление и суматохата, която газът предизвикваше.
	_По-добре Стоунвил да не те вижда, защото ще те скъса от подигравки. Ще каже, че се държиш като ревнив съпруг, а не като братовчед._
	Съпруг ли? Глупости.
	Но докато чакаше, представата за Маделин като негова съпруга взе да го изкушава. Да, по неписан закон той трябваше да се ожени за някоя девственица от почтено семейство със съответния ранг, но кога ли бе съблюдавал неписаните правила? Маделин беше единствената жена, чиито начин на разсъждение бе сходен с неговия. Със сигурност нямаше да страдат от липса на интересни разговори.
	Но да се ожени за нея? Защо точно за нея? Защо тя го изпълваше с копнеж да изостави ергенлъка? Не беше по-хубава от много други жени, не притежаваше повече обаяние или изтънченост. Но ето че нещо в особената й смесица от невинност и начетеност стимулираше тялото и ума му както никоя друга. Тъкмо почваше да я смята за много млада и наивна, и тя казваше нещо, с което показваше, че е умна не като за годините си. Това несъответствие абсолютно го пленяваше.
	Това беше проблемът — нейната тайнственост го омагьосваше. Но след тази нощ повече нямаше да е така. Веднъж като преспеше с нея, веднъж като научеше тайните й, безразличието пак щеше да се настани в сърцето му.
	Или поне така се залъгваше, докато чакаше гостите да се развихрят. Час по-късно, когато натрапчивите му мисли взеха да го дразнят, той реши да приведе плана си в действие.
	Измъкна се навън и едва не се препъна в един човек, седнал по средата на коридора. Това бе неговият приятел доктор Питър Томпсън, чиито проект да групира думите според техния вид напоследък го поглъщаше изцяло. Антъни се опита да мине незабелязано, но не извади такъв късмет.
	— Норкорт! — извика Томпсън, заваляйки думите, защото бе вдишал от съдържанието на копринената торбичка, която държеше. — Не знаех, че си тук.
	— Не съм. Сънуваш.
	— Аххх — изгъргори Роужей, като че ли това обясняваше всичко. — Ясно.
	Докато вървеше нататък, Антъни чу Томпсън да си мърмори:
	— Защо ми беше изтрябвало да сънувам Норкорт. По-добре да сънувам някоя хубава кобилка.
	Макар да се съмняваше, че приятелят му ще си спомня инцидента по-късно, това му послужи като предупреждение да внимава. Също така остави лош вкус в устата му по други причини, които станаха очевидни, щом хубаво огледа първата зала, пълна с гости.
	Обикновено по това време самият Антъни беше доста на градус. На него лично газът му оказваше меко и благотворно въздействие: приятно усещане за доволство, малко смях и мисли, които изглеждаха брилянтни, докато не се освестеше по-късно. Все пак изопачаваше възприятията му и той гледаше партито през същите розови очила като всички останали.
	Сега розовите очила ги нямаше и сцената, кой знае защо, доста го разстрои. В смеха имаше нещо неестествено, а гледката на толкова много интелигентни господа — и дами — които се държаха глупашки, го накара да се запита как ли изглежда той, когато е напушен. Дали се кискаше идиотски като мъжа ей там, уважаван адвокат? Дали плетеше крака като изтъкнатия директор в ъгъла?
	След като цяла седмица бе преподавал на момичета, Антъни особено се смути от поведението на директора. Ами ако учениците му го видеха да се излага така? С каква ли мъка щяха да го слушат как ги поучава да се пазят от злините на обществото?
	За свой ужас Антъни се хвана, че иска да отиде при него и да му дръпне една лекция за отговорността; нещо, което никога не му се беше случвало цял живот. Може би Стоунвил имаше право. Може би беше станал _порядъчен_.
	Това беше нелепица. Нали планираше прелъстяването на Маделин? Един порядъчен мъж не се държи така.
	Само че докато търсеше нея и Стоунвил, не можа да се отърси от обзелата го неловкост. Когато ги намери, с облекчение видя, че приятелят му е трезв и я развежда из залата. Тя се намираше в безопасност.
	Неочаквано изпита страстно желание да се присъедини към нея. Заедно щяха да се посмеят на другите и да си тръгнат, преди азотният окис да е изкушил и тях.
	Той устоя на тази си приумица и то не защото Маделин щеше да му се разсърди, че е съкратил периода й на наблюдение. Устоя, защото това би било нагледно доказателство колко безусловно я желае.
	Което бе недопустимо.


>	16

C>
	„Мили братовчеде,
	Лорд Норкорт се държа възхитително при мистър Годуин и надмина очакванията ни. Въпреки че лейди Тарли го отведе със себе си, той категорично я е отблъснал, ако се съди по мусенето й, когато се присъедини към групичката ни сама. Разпитах мис Прескот, която каза, че не ги е видяла заедно. Той се върна след малко, което потвърди думите й. А защо й е да лъже? Тя е подозрителна към този мъж колкото мен.
@	Твоя разтревожена роднина,
@	Шарлът“
C$


	Партито беше в разгара си от два часа и Маделин бе започнала да се отчайва, че изобщо ще намери сър Хъмфри. Той сигурно беше някъде тук — малкото имена, които бе успяла да подслуша, принадлежаха или на приятелите му, или на членове на Кралското общество.
	Личеше си, че повечето не за пръв път посещават подобно забавление. Взимаха копринените кесии от таблите с отработени движения и с хладна самоувереност засмукваха дървените мундщуци. Предимно седяха на столове или се изтягаха на многото възглавнички, разхвърляни наоколо. Лорд Стоунвил отрано й обясни, че газът може да предизвика усещане за безплътност, тъй че най-безопасният начин за вдишването му бе в седнало положение.
	Беше прочела книгата на сър Хъмфри за различните преживявания на неговите приятели с азотния окис, но това не я беше подготвило за широкия набор от реакции. Някои гости почти припадаха с лица, разтегнати в блажени усмивки. Други май не можеха да престанат да се смеят. Неколцина дори танцуваха, като се блъскаха в стените. Все едно наблюдаваше лудница, чиито клиенти са издокарани благородници.
	Малкото жени на партито изглежда бяха съпруги на определени гости, но реакциите им по нищо не се различаха от тези на мъжете. Една изпадна в пристъп на шумен кикот. Друга взе да се прехласва по „музиката, славната музика“.
	По принцип Маделин трескаво щеше да си води бележки, да задава въпроси, да записва преживяването си. Но сега научните наблюдения не й бяха цел.
	За нещастие, лорд Стоунвил изключително препятстваше _постигането_ на целта й. След като я доведе от кухнята, не я бе изпуснал от ръка. По-лошо, беше възприел много сериозно съвета на Антъни да не я запознава с никого, а според правилата на обществото хората не можеха да й се представят сами.
	При нормални обстоятелства всеки, проявил интерес към нея, просто щеше да помоли маркиза да ги представи, но гостите бяха прекалено погълнати от желанието си да се напушат с газа и не се занимаваха с нея. А ако някой все пак понечеше да я приближи, леденото държане на лорд Стоунвил моментално го отблъскваше.
	Сигурно си мислеха, че му е любовница. Това не я вълнуваше, понеже вероятността да види тези хора отново бе незначителна. Обаче силно я вълнуваше, дето не бе постигнала целта си.
	Затова избра нова тактика. Щом не можеше да се запознае с гостите, поне можеше да разбере кои са те. Само да откриеше сър Хъмфри, щеше да се представи сама, а правилата на приличието да вървят по дяволите.
	Започна да разпитва маркиза, като внимаваше да не звучи твърде любопитна. Тъй като трябваше да вмъкне въпросите си в любезен разговор, напредваше болезнено бавно. Отне й още половин час, за да идентифицира шестима мъже.
	— Онзи човек изглежда интересно — небрежно подхвърли тя на своя бдителен ескорт. — Ваш добър приятел ли е? — кимна с глава към един посивял мъж, който бе на възрастта на сър Хъмфри. Семпло облечен в тъмни цветове, мъжът с издадена брадичка и месести устни се беше разположил на едно канапе, откъдето разговаряше с един тъничък, червендалест джентълмен, докато всмукваха плитко от кесиите с азотен окис.
	— Познавам го достатъчно добре.
	Уф, защо не й дадеше име?
	— Известен ли е? — запъхтяно прошепна тя, стараейки се да звучи като типичната провинциалистка, дошла на посещение в столицата. — Чувала ли съм за него?
	Лорд Стоунвил се взря в нея изпитателно.
	— Може би. Това са мистър Колридж и неговият приятел сър Уеджууд. Като учена жена вероятно сте чували за мистър Колридж — той пише поезия. А сър Уеджууд…
	— … произвежда керамични и грънчарски изделия, знам.
	— Въпреки че бяха участвали в първоначалните експерименти на сър Хъмфри Дейви, те едва ли можеха да й помогнат с проблема на папа. Мнението на поет и на грънчар нямаше да разколебае сър Рандолф и викария.
	— Да ви представя ли? — осведоми се лорд Стоунвил.
	Маделин го стрелна с поглед при този ненадеен въпрос. Защо й предлагаше да я запознае конкретно с тези мъже и защо сега?
	Маркизът явно беше намислил нещо. Най-добре да действа предпазливо.
	— Лорд Норкорт смята, че такива запознанства са опасни за доброто ми име.
	— Ах, това било. Норкорт не желае до енорийския свещеник да достигнат разни клюки. Не желае вашият мъж да разбере колко вълнуващо е било пътуването ви в действителност.
	— Точно така. Моят братовчед знае, че мистър Брейъм е категорично против.
	Влязоха в една по-малка зала, където светлината беше толкова мътна, че част от гостите бяха задрямали. С крайчеца на окото си Маделин видя някой да се прокрадва край близката врата, но щом се озърна, той — или тя — го нямаше.
	Вероятно бе някои лакей. Те шетаха навсякъде и непрекъснато подменяха празните торбички на дамите и господата.
	— Клетият ви съпруг — подхвърли Стоунвил, докато бавно вървяха из залата. — Сигурно му е много неприятно, че е оставен самичък в… Откъде казахте, че сте?
	— Не казах.
	— О, да, забравих. Норкорт отвори дума, че идвате от Кент — отбеляза Стоунвил с подвеждаща небрежност.
	Маделин се напрегна. Не знаеше какво е разказал Антъни на приятеля си, но се съмняваше, че е стигнал до такива уточнения.
	— Умът ми не го побира защо ще говори така. Чудесно знае къде живея.
	Лорд Стоунвил се взря в лицето й.
	— Сигурно нещо не съм разбрал.
	— Сигурно — тя се усмихна превзето.
	— А не е изключено просто да съм забравил какво ми е разказвал. Той води толкова красиви жени в нашия кръг, че нали се сещате… Трудно е да не оплетеш конците.
	Въпреки че сърцето й затупка лудо, Маделин го удостои със студен поглед.
	— Щом казвате. Обаче аз съм му братовчедка, а не от онези жени. Дано това ви улесни с конците.
	— О, не се притеснявайте, мисис Брейъм. Вас доста ще има да ви помня.
	Това пък какво щеше да рече? Лорд Стоунвил вярваше ли въобще на Антъни? Май че не. Тя премести поглед на полегналите гости и нехайно отбеляза:
	— Прави ми впечатление, че лично вие не вдишвате от газа. Неприятно ми е, че не се забавлявате на своето парти, защото сте принуден да ми кавалерствате.
	— Напротив. Вашето присъствие достатъчно ме опиянява.
	Маделин театрално извърна очи към небето.
	— Спестете си ласкателствата, господине. Аз не съм някое неопитно девойче.
	— В такъв случай е непонятно защо Норкорт си е наумил, че трябва да ви брани от всички.
	— Просто се държи като братовчед.
	— Като братовчед, с когото се целувате ли?
	Кръвта й бавно застина. Тя го измери с изпепеляващ поглед.
	— Защо, за бога, говорите такива неща на една почтена жена?
	Маркизът абсолютно не изглеждаше засрамен.
	— Защото Норкорт никога не е искал да ме удуши само защото се задявам с жена. Намирисва ми на ревност, а човек обикновена не ревнува братовчедка си, нали?
	Тя с мъка запази равен тон:
	— Той просто ме брани, грижовен е.
	— Затова ви доведе на парти, където се диша азотен окис и ви остави на мен.
	— Аз така го помолих.
	— И той склони, въпреки че тържествено се е зарекъл да си няма нищо общо с такива мероприятия. Въпреки че той самият отказа да дойде. Много странно поведение, бих казал.
	— Съвсем не. Той просто се опитва да ме зарадва.
	— Не се и съмнявам. Само че никой не се влага толкова много, за да зарадва една роднина, определено не и Норкорт. Той се държи като мъж, който, ще не ще, играе по свирката на жената.
	Забележката му прекалено много се доближаваше до истината.
	— Моля ви, кажете ми как, за бога, ще успея да изнудя човек с положението на лорд Норкорт да ми играе по свирката?
	— Още не съм разбрал. Все пак предполагам, че е свързано с решимостта му да ви вкара в леглото си.
	Маделин пусна ръката му. Едва дишаше.
	— Как не ви е срам, господине! — тя се мъчеше да звучи възмутена, а не уплашена. — Зная, че без подобни скандални приказки не може във вашите среди, но аз няма да търпя такова отношение.
	Изражението му бе каменно.
	— Добре се справихте, госпожо — той се приведе близко. — Почти заприличахте на попадия, само че не успяхте да ме убедите.
	— Не бях разбрала, че трябва да ви убеждавам, в каквото и да е. А сега, ако нямате нищо против, предпочитам компанията на абсолютно непознати през тази на човек, който очевидно ме смята за измамница — тя се отдалечи с оскърбено изражение, надявайки се, че той няма да я последва.
	Глупава надежда. Докато заобикаляше мърморещите, позадрямали гости, излегнали се или седнали на пода, маркизът спокойно тръгна след нея.
	— Норкорт наясно ли е, че търсите някого?
	Сърцето й пропусна един удар.
	— Цяла вечер ви наблюдавам. Вглеждате се във всяко лице, запаметявате всяко изречено име. А въпросите ви не са на отегчена наблюдателка.
	— Не познавам никого от тази област — Маделин се мъчеше да запази спокойствие. — Че кого да търся?
	— Това е само теория.
	— Смешна теория — а не я ли обореше, нямаше да му изкопчи повече информация. — Защо не поговорите с вашия химик? Той ще ви разкаже с колко въпроси за свойствата на азотния окис го затрупах.
	— Не сте проявили интерес да го опитате лично.
	— Какво? — примигна Маделин.
	— Газът. Не сте поискали торбичка.
	— Нито пък вие.
	Черните му дяволски очи заблестяха.
	— Аз съм домакинът. Трябва да бдя за всичко. С вас не е така. Логично е да горите от желание да го опитате поради изострения си интерес към науката.
	Истината беше, че преди години тя вдиша азотен окис под надзора на баща си, който винаги проявяваше готовност да обогати нейните знания. Въздействието на газа бе минимално. Не можеше да каже това на лорд Стоунвил, защото щеше да затъне в тресавище от въпроси коя е тя. В края на краищата не бе лесно да се сдобиеш с азотен окис.
	— Виждам ефекта му върху вашите гости — изплъзна се тя. — Не е нужно да го изпробвам върху себе си.
	— Срамота е, че сте си създали такива главоболия, за да отидете на парти с азотен окис и да изпуснете главното преживяване. Какво ще кажете?
	Донякъде имаше право, а колкото повече му се опъваше, толкова по-подозрително щеше да се настрои той. Налагаше се да уталожи подозренията му, преди да ги е споделил с Антъни.
	Може би _трябваше_ да приеме малко азотен окис. Като се има предвид последния й опит, изобщо нямаше да си навреди. И тъй като въздействието на газа бе изключително кратко, няколко вдишвания трябваше да го удовлетворят. Даже ако се престореше, че е опиянена, би могла безнаказано да го поразпита за гостите. За сър Хъмфри.
	— Прав сте — тя сладко се усмихна на мъчителя си. — Наистина е редно да го изпробвам, ако ще си съставям разумно мнение. Но само ако вие го изпробвате с мен — да, така бе още по-добре. После не бе изключено Стоунвил изобщо да не си спомня подпитванията й.
	На устните му затрептя доста изнервяща усмивка.
	— Много добре — той й подаде ръка. — Да идем в библиотеката. Този газ има въздействието да усилва звуците и в прекалено шумно помещение може да ни стане неприятно.
	Вярно, ала причината да настоява за библиотеката бе свързана повече с усамотението, отколкото с шума. Усамотението бе подходящо и за нейните цели. Не бе нужно някой да подслуша как го разпитва за приятелите му.
	Маделин пъхна ръка под лакътя му.
	— Водете ме, сър.
	На минаване край един лакей лорд Стоунвил ловко взе две торбички. Миг по-късно напуснаха претъпканото помещение и поеха по една дълга галерия. В края й стигнаха до едно слабо осветено помещение с рафтове книги.
	Той понечи да затвори вратата, ала тя твърдо го възпря:
	— Не, оставете я отворена. Аз съм омъжена жена, нали така?
	Макар че в очите му проблесна раздразнение, Стоунвил сви рамене и я отведе до една кушетка. След като седнаха, й подаде торбичката, махна запушалката и затули с пръст отвора.
	— Започнете с няколко плитки вдишвания, за да привикнете.
	Маделин се подчини, когато се увери, че _другата_ торбичка е до неговите устни. Както последния път, не усети нищо, никакви странни видения, нищо от „възбудата“ до „крайностите“, които сър Хъмфри описваше в книгата си. Щеше да е разочарована, ако не беше фактът, че умът й трябваше да е бистър.
	— Е? — попита той след четвъртото плитко вдишване.
	— Интересно е — уклончиво отвърна тя.
	— Интересно ли? Я пак…
	Тя допря мундщука до устните си. Без предупреждение той стисна торбичката, принуждавайки я да приеме голямо количество газ.
	— _Сега_ ми кажи как е.
	— Май… май е хубаво — думата завърши с кикот. Ама че странна работа.
	Тя се озърна и видя, че той не вдишва от торбичката. Поне така й се стори. Трудно мислеше, защото непозната топлина плъзна по крайниците й, по корема й, по венериния й хълм, който страшно се сгорещи. Гръдният й кош сякаш се разшири и натежа, изпълнен от азотен окис.
	Я чакай, тя да не би още да вдишваше? Направила го е неволно. Или?
	Пред очите й се появиха бели точици; красиви, славни бели точици. Те затанцуваха като миниатюрни феи и я разсмяха.
	Сетне белите точици образуваха едно лице, което се извиси над нейното.
	— Кажете ми, мисис Брейъм — попита Стоунвил, — наистина ли сте омъжена за свещеник?
	Свещеник! Маделин се закиска. Откъде-накъде ще се омъжва за свещеник? Поповете бяха глупаци, които често се опълчваха срещу науката.
	— Такова… не помня. Май че не — трябваше ли да го изрича на глас? Някак си й се струваше нередно.
	Надвисналото лице се разтегна в широка усмивка.
	— Братовчедка, а? Ти си новата любовница на Норкорт. Знаех си, че не може да поддържа фасада. Той си е женкар до мозъка на костите.
	— О, да — съгласи се Маделин, мислейки какво я бе накарал да изпита Антъни в онзи павилион. Сега се чувстваше горе-долу по същия начин — топла и изтръпнала. Много, много топла и изтръпнала. Макар да не й харесваше, че главата й бучеше. Странно.
	Тя притисна свободната си ръка към къдриците в опит да спре бученето, но така само размести фибите и косата й се разсипа по раменете.
	— Охо-охо!
	Маделин се изкиска и, очарована от звука, се изкиска отново.
	— Как само ме баламосваше, че трябвало да опазим репутацията ти — възмущаваше се Стоунвил. — Вероятно си изкрънкала това парти от него с обещание за нещо много палаво и порочно.
	— Не. Неее! — протяжното звучене на ниско изговорената дума я възхити и тя продължи да повтаря: — Не, не, не, не. Ни-що по-роч-но. _Нищо порочно_ — виж ти, ами че тя току-що каза изречение. Какво важно откритие!
	Очевидно неговата епохалност убягна на новия й приятел.
	— Нищо порочно, а? — измърмори той. — Струва ми се, че госпожата твърде разпалено протестира.
	Кога се беше озовал до нея?
	— Я кажи, защо въобще накара Норкорт да ти организира това парти? Кого търсиш? До кого се опитваш да се добереш, като използваш него? — нападна я Стоунвил.
	Тя нали търсеше някого?
	— Химикът — жизнерадостно възвести. Не, химикът си имаше име. Хъми? Сър Хъмф? Май че не.
	— Не е проклетият химик — избоботи той и издърпа торбичката от устните й. — Ти вече говори с химика, да му се не види.
	Повдигна брадичката й и тя се ококори в лицето му. Лорд Стоунвил имаше много студено лице. Как не беше забелязала преди?
	— Искам да разбера кого търсиш тук — той я разтърси за раменете, което съвсем съсипа прическата й. — Кажи ми, проклета да си!
	На вратата се появи мъж, чието лице бе забулено в страховити сенки. Той събуди страх в гърдите й, докато светлината на свещите не огря чертите му и тя не го разпозна.
	— Антъни! — _много_ се радваше да го види.
	— Не, не съм Антъни… — поде лорд Стоунвил.
	— Пусни я!
	Маркизът притихна и след миг се извърна, за да види как Антъни влиза в библиотеката.
	— Ти нали щеше да останеш в кабинета ми?
	— Защо, за да прелъстиш братовчедка ми ли? — нахвърли му се Антъни и го издърпа от кушетката.
	Стоунвил го отблъсна.
	— Не я прелъстявам, побъркан глупако. А тя ти е братовчедка, колкото и аз. Която и да е, тя те използва. Само се мъча да разбера защо.
	— Като я напуши с азотен окис? — изкрещя Антъни и Маделин потрепери.
	— Не съм я насилвал. Тя пожела да опита. Питай я лично.
	Какво означаваше това? Маделин чуваше репликите им, но не долавяше смисъла. Думите образуваха нелепости, щом достигнеха мозъка й. Тя разтърси глава, за да я прочисти от азотните изпарения, но само се замая и се люшна напред.
	Антъни чевръсто я подхвана и я положи обратно на кушетката.
	— Мирувай, Маделин — очите му бяха огледала на неговата тревога. — Почакай опиянението да отшуми.
	— Антъни — името бе като талисман и извика усмивка на устните й. — Чувствам… чувствам се… — разгорещена, щом той беше тук. Доволна. О, как да опише съвършеното удоволствие, което се надигна в нея ведно с докосването му? — Толкова ми е…
	— Зная, миличка. — Антъни отметна косата от лицето й. — Тихо сега.
	Тя кимна, напълно доволна да се подчини. Харесваше Антъни. За разлика от лорд Стоунвил, който вонеше на бренди, Антъни миришеше сладко, на върбинка. Щом я погледна с добрите си очи… чу камбанки да звънкат… мрънкат…
	Изкикоти се на римата, която бе направила.
	— Не виждаш ли, че тя не е в състояние да отговаря на твоите въпроси, Стоунвил? — Антъни нежно обхвана в шепи лицето й. — Или на моите.
	— Напротив, тя е в идеалното състояние за отговори — възрази маркизът. — Нека й дам още малко газ и ще ти изпее каквото искаш да узнаеш. Тогава ще разбереш, че е тук под фалшив предлог.
	— Това вече ми е ясно, да му се не види! — Антъни я нагласи по-удобно на кушетката. — В момента пет пари не давам. И да, знам, че ме използва.
	— За какво?
	— Аз… няма значение. Впрочем теб не те засяга!
	— Не знаеш защо, нали? Е, мен пък ме засяга, щом тя е в къщата ми и ме подпитва за _моите_ приятели! — Стоунвил се наведе над рамото му, поднесе торбичката с азотен окис към устните й и натисна, принуждавайки я да вдиша още газ.
	— Престани! — Антъни му изтръгна торбичката и я изхвърли. — Хайде, миличка, тръгваме си.
	Не, някак си… не биваше, не биваше да си тръгват! Даже в шемета от мисли Маделин знаеше, че има причина да е тук. Уф, каква беше тази причина? Ах, да.
	— Не мога — избоботи тя. — Не бива още. Първо да се срещна сър Хъм-фри. Сър Хъмфри.
	— Дейви ли? — чу лорд Стоунвил да каза през мъглата, нахлула в мозъка й. — Разбира се, химикът! Мъчела се е да ми каже, че него е търсила цяла вечер. Знаех си, че е тук заради някого. Вероятно не е могла да го намери другояче и е разчитала на партито.
	— За какво й е изтрябвал сър Хъмфри?
	— Може би в крайна сметка жена му не е параноичка и той действително прелъстява младите си обожателки. Няма да се изненадам, ако й е любовник.
	— Не! — извика Маделин, опитвайки да се надигне. Тя си нямаше любовник.
	— Стой там, Маделин — Антъни я притисна към кушетката и изгледа яростно Стоунвил. — Върви при гостите си. Това е мой проблем.
	— Не виждаш ли, че тя те разиграва като последен глупак?
	— Дим да те няма! — ревна Антъни. — Остави ни, чумата да те тръшне!
	— Добре — отвърна маркизът. — Ти обаче си един хлътнал до уши идиот, щом я оставяш да те върти на малкото си пръстче.
	— По-добре това, отколкото магаре — измърмори Антъни, когато Стоунвил се запъти към вратата.
	Маделин видя как маркизът си отиде. Не биваше — още не я беше запознал със сър Хъмфри.
	— Чакай! Върни се!
	Обзета от неистово желание да го настигне, тя криво-ляво се изправи на крака. После рухна на пода.
	— Маделин! — разнесе се разтревожен глас някъде над нея.
	Това бе последното, което си спомняше.


>	17

C>
	„Мила Шарлът,
	Не ме разбирай погрешно. Вие с мис Прескот може да си мислите, че сте добри съдници на човешкия характер, но тези мъже могат да бъдат адски хитри. А мис Прескот е младичка, точно от типа, който е любима плячка женкарите. Лесно би могла да свърне по кривия път, ако не й държиш здраво юздите.
@	Твой подозрителен братовчед,
@	Майкъл“
C$


	Антъни паникьосано се огледа, докато люлееше Маделин на ръце. Реакцията й не беше необичайна, особено като за пръв път. На някои хора им звъняха ушите, други виждаха бели точици, а трети понякога припадаха. От дъжд на вятър някой реагираше много зле…
	Не, нямаше да си мисли за такива неща. Това нямаше да й се случи!
	Понечи да я положи на кушетката, но се поколеба, когато от галерията долетяха звуците на партито. Не разполагаше с ключ да заключи вратата. Точно сега наблизо нямаше никой, но последното нещо, което му трябваше, бе да го открият в библиотеката на Стоунвил с жена, изпаднала в несвяст. Самата Маделин не би искала да се излага на подобен риск.
	Докато стоеше нерешително, тя се притисна към гърдите му и измърмори нещо. Завладя го облекчение. Маделин се връщаше в съзнание. Трябваше да я заведе в стая, където тя да се възстанови на спокойствие. Закътано място, където да стигне до дъното на историята й.
	Задното стълбище към стаите за гости беше само на няколко метра. Никой нямаше да се качи там поне няколко часа. Даже Стоунвил нямаше да се сети да я търси там.
	Антъни чевръсто я отнесе. Сърцето го болеше да я гледа тъй бледа и неподвижна в ръцете му. Нима бе възнамерявал да използва газа, за да изтръгне истината от нея? Сигурно е бил луд. Идеше му да направи Стоунвил на кайма, най-вече защото азотният окис бе прочут и с действието си като афродизиак.
	Не че Стоунвил е възнамерявал да я прелъсти. Очевидно маркизът наистина се е опитвал да установи истинските цели на Маделин. Но това не намали гнева на Антъни, не и когато се сети как Стоунвил я раздруса…
	— Антъни? — процеди тя. Клепките й трепнаха и се отвориха. — Боли ме глава.
	Нищо учудващо. Някои хора страдаха от главоболие малко след вдишването на газа.
	— Ще ти мине, миличка — успокои я той. — Обещавам.
	Вече стигнал до горния етаж, той нахълта в първата отворена врата. Положи я на леглото и излезе в коридора да донесе свещ. Когато се върна, затвори вратата и дръпна резето, така че да не ги безпокоят.
	— Какво… какво стана? — прекрасните й кехлибарени очи го следваха, докато той обикаляше из стаята и палеше останалите свещи от своята.
	— Ти беше в несвяст — Антъни спря до леглото да я погледне и затаи дъх при тъй изкусителната гледка. Роклята се беше смъкнала от едното рамо, разкривайки горната част на налетите гърди. Краката й бяха леко разтворени, а атлазът очертаваше бедрата й с ласка към всеки детайл. Антъни нямаше представа, че косата й е толкова дълга и гъста. Разстилаше се под нея като ручей от златна коприна и обгръщаше тялото й. Тялото, което той отчаяно желаеше.
	Тялото, което все още се възстановяваше от приемането на азотния окис.
	С ругатня той си наложи да се откъсне от съблазнителния образ и отиде при камината. Дървата вече бяха стъкнати, трябваше само да запали подпалките. След като огънят хубаво се разгоря, той се върна при момичето.
	Тя се взря в него, докато пъхаше възглавница под главата й.
	— Била съм в несвяст?
	— Понякога и това се случва след вдишване на газа.
	— Не и на мен — изглеждаше объркана. — Така де, нали веднъж вече съм опитвала… нямаше такъв ефект.
	Кръвта му изстина. Маделин никога не беше споменавала _това_.
	— Кога си вдишвала азотен окис? Кой ти го даде?
	— Баща ми — тя седна на леглото и допря глава с ръката си.
	— Баща ти! — смая се Антъни. — На колко години беше?
	— На деветнадесет.
	— Кой баща разрешава на дъщеря си да експериментира с азотен окис?
	— Баща, който е лекар — тя разтърси глава, като че ли така щеше да проясни замъглените си мисли. — Разбираш ли… четяхме книгата на сър Хъмфри.
	— Не, не разбирам — може би догадките на Стоунвил, че е търсела сър Хъмфри, не бяха далеч от истината.
	Със свиване на раменете той пропъди тази смущаваща мисъл. Вероятно първо бе споменала учения, понеже знаеше за него от книгата му. Само че колко ли момичета бяха прочели тази тухла от петстотин и петдесет страници? Хващаше се на бас, че николко.
	Маделин се начумери и разтърка слепоочията си.
	— След като прочетох за това, помолих папа да го изпробвам. Понеже винаги насърчаваше интереса ми към науката, той се съгласи — тя вдигна все още дезориентирания си поглед. — Само че… върху мен газът нямаше ефект. Не и както тази вечер.
	— Това не ме изненадва. Освен ако баща ти не е бил пълен идиот, едва ли наистина ти е дал азотен окис. Той може да има непредсказуеми ефекти и никой лекар не би рискувал излишно с него. Вероятно ти е дал кислород. Или пък разредена доза, която да не ти повлияе много.
	— Сигурно си прав — тя замислено набръчка чело. — Прекалено лесно се поддаде на увещанията ми.
	Сега огънят гореше високо и разкриваше спалня в гръцки стил: със златистожълти тапети, тъмна дървена ламперия и позлата по мебелите. Килимът, брокатените завеси на леглото и спалното бельо — всички те бяха смесица от черно и златно, което придаваше на стаята екзотичен вид.
	За пръв път, откакто бяха излезли от библиотеката на Стоунвил с нейното по-масивно мъжко обзавеждане, Маделин се огледа наоколо си и осъзна, че са на друго място.
	— Къде сме? — паникьоса се тя.
	— Все още при Стоунвил, но в стая за гости. Прецених, че тук ще имаме нужното спокойствие, докато се възстановяваш — в тона му се появи остра нотка. — Докато си поговорим.
	Тя сякаш се сви в себе си и сведе очи към роклята си. Въздействието на азотния окис отшумяваше и Маделин пак започваше да става предпазлива.
	Това нямаше значение. Този път тя щеше да му даде отговори.
	— За какво да поговорим? — пръстите й безцелно подръпваха атлаза, остатъчен ефект от вдишването на газа.
	— Знаеш за какво. Сър Хъмфри Дейви.
	— Защо да говорим за него? — погледът й, внезапно озарен от надежда, се стрелна към вратата. — Да не би той също да е тук?
	Проклятие! Тя бе дошла на партито, за да открие сър Хъмфри.
	Коварните думи на Стоунвил не му даваха мира: „Вероятно не е могла да намери любовника си другояче и е разчитала на партито“.
	Как ли пък не. Не беше за вярване. Все пак химикът беше прочут с многобройните си обожателки, а тя бе прочела книгата му.
	— Не, сър Хъмфри Дейви го няма тук.
	— Имам предвид долу — тя се плъзна към ръба на леглото с намерението да стане. — На партито.
	Антъни бързо я улови.
	— Още не бива да се изправяш. Ще ти се завие свят.
	— Добре съм — възрази тя и се опита да го отблъсне. — Но аз трябва да се върна на партито…
	— Казвам ти, няма го тук — ревността впи в него ноктите си. Мисълта как сочната и младичка Маделин копнее по оная развалина сър Хъмфри направо го побеляваше. — В крайна сметка няма да се срещнеш с набелязаната си плячка.
	Кръвта се отцеди от лицето й.
	— Не знам за какво приказваш.
	— Знаеш и още как — личеше си по изражението й. — Недей ме разиграва, Маделин. Прекалено късно е за това. Дошла си тук заради сър Хъмфри. Призна си го, докато беше под въздействието на газа.
	— Аз… аз… не помня. Не помня какво съм казала — тя се отпусна на кревата и зарея поглед към затворената врата. — Ти… сигурен ли си, че го няма?
	Скръбният въпрос пробуди съчувствието му, което само допълнително го вбеси. Нима го бе използвала, за да се добере до друг мъж; мъжа, когото наистина, желаеше? Нима целувките и закачките й са целели това?
	После му хрумна една още по-болезнена мисъл. Ами ако сър Хъмфри е некадърникът, която я е прелъстил за пръв път и я е съсипал? Господи, щеше да отреже главата на това магаре!
	— Да, сигурен съм, че го няма — тросна се той. — Чух гостите да коментират. Той трябвало да пристигне с Уеджууд, но жена му съобщила, че не е добре и няма да дойде. Вероятно си е казала тежката дума, както често прави. Обзалагам се, че разбираш точно за какво говоря.
	Сега на лицето й се настани сивкавата бледност на отчаянието.
	— Така си е. Тя го пази много ревниво — Маделин въздъхна. — Иначе нямаше да прибягна до тази хитрина, за да се срещна с него.
	Всяка дума пронизваше като кинжал сърцето му. Кога я бе оставил да му влезе под кожата? Как й бе дал такава власт над себе си?
	Само че като дете, което си чопли раната, той трябваше да научи всичко от игла до конец.
	— Какво се надяваше да спечелиш, като го причакаш тук? Да събудиш наново любовта му? Или пък вината му за неговите прегрешения?
	Маделин светкавично го измери с поглед.
	— Любовта му? Вината му? Какво имаш предвид, за бога?
	Явната й изненада го сепна.
	— Сър Хъмфри и ти. Предполагам, че той е дървенякът, който те е съблазнил. Некадърният любовник.
	Тя се опули насреща му и избухна в смях.
	— Какъв любовник? Абе ти побърка ли се?
	Не беше очаквал точно такава реакция.
	— Аз… нещо не разбирам.
	— Очевидно, щом си мислиш, че сър Хъмфри ми е бил любовник — вече не й беше толкова забавно. — Де да беше! Тогава нямаше да се озова в тази безизходица.
	Заля го облекчение. Опазил го бог, той бе разсъждавал като ревнив идиот. Това му се падаше, че послуша магаре като Стоунвил.
	— Каква е тази безизходица?
	Въпросът явно я накара да застане нащрек. Тя се надигна от леглото, изправи се на крака малко нестабилно и сложи ръце на кръста си.
	— Сложно е за разправяне.
	Антъни не обичаше сложнотиите.
	— Обеща да отговориш на въпросите ми, ако те заведа на парти с азотен окис, и аз те заведох. Ако не си получила каквото искаш, не е моя грешката.
	— Зная.
	— Аз изпълних уговорката ти. Сега ти трябва да изпълниш своята.
	— Да, прав си — Маделин изрече думите тъй приглушено, че той едва ги чу.
	Когато тя не проговори, Антъни предпазливо се опита да я предразположи.
	— Хайде, миличка, разкажи ми всичко — видя объркването, изписано върху красивото й лице. — Никой няма да ни обезпокои. Стоунвил даже не знае, че още сме тук. А вратата е заключена.
	— Ти ли я заключи? — безпокойството бързо я обхващаше.
	— За да се възстановиш на спокойствие — той замилва бузата й, после отпусна ръка, преди да се е изложил най-глупашки. — Сподели ми защо се нуждаеш от помощта на сър Хъмфри — вместо от моята. Да, защо не помоли мен за помощ?
	Понеже той беше женкар. Защото тя му вярваше колкото лесничей на бракониер. При неговата репутация тя едва ли е смятала, че може да й помогне с друго, освен с порочно парти.
	— Маделин…
	— Баща ми имаше медицинска практика в градчето, където живеехме.
	— Чъртзи — кимна той.
	Тя се изчерви.
	— Там някъде.
	— Къде точно?
	— Не мога да ти кажа.
	— Защо, по дяволите?
	— Просто не мога.
	Той въздъхна с недоумение и реши за момента да се задоволи с това.
	— Продължавай.
	— Папа ни издържаше с работата си като лекар и ние живеехме в сравнително удобство — гласът й затрепери. — Докато той не започна да лекува една пациентка от абсцес. Понеже я болеше силно, а татко бе противник на лауданума, той използва азотен окис. Беше чел книгата на сър Хъмфри и си даваше сметка, че газът ще притъпи болката.
	— Но нещо се е объркало — позна Антъни.
	Маделин кимна.
	— Жената почина час, след като папа изряза болната плът. Както можеш да се досетиш, имаше следствие и то определи, че папа не е виновен — устните й се присвиха от внезапен гняв, който насити думите й с горчивина. — Но татковите врагове не бяха съгласни. В своето невежество те убедиха други, че е убил жената. Съсипаха практиката му.
	Пролази го хлад. Знаеше колко лесно хората в едно малко провинциално градче могат да хванат вяра на глупости.
	— Затова сте се преместили в Ричмонд, за да започнете начисто.
	— Именно. Намерих си работа в училището на мисис Харис с надеждата, че папа би могъл да поднови практиката си тук — дълбока печал се разля на лицето й и гърлото му се стегна. — Но той е направо опустошен от случилото се и от последвалите клюки. През последните няколко месеца непрекъснато изживява това, което счита за своя грешка, и се дави във вина.
	— А ти — напрегнато рече Антъни — се мъчиш да го спасиш?
	Тя повдигна към него уплашения си взор.
	— И себе си. Не можем още дълго да я караме на една учителска заплата, а почти нямам шансове да се омъжа — тонът й стана отбранителен. — Какво да правя? Да стоя и да го гледам как вехне и умира?
	Антъни се нетърпение очакваше срещата с този егоист, който бе прехвърлил върху гърба на дъщеря си своето тегло. Здравата щеше да го насоли.
	— Мама винаги съумяваше да го изкара от меланхоличните му пристъпи, но си признавам, че този път аз… започвам да се отчайвам. Никога не е изпадал в такава дупка. Смъртта на пациентката ужасно го сломи.
	Антъни имаше приятели, които страдаха от подобни пристъпи. Самюел Колридж беше един от тях: затова големият поет приемаше лауданум и дишаше азотен окис. Доколкото Антъни подразбираше, излизането от затвора на меланхолията бе адски трудно нещо.
	Все пак този мъж не биваше да занемарява бащинския дълг към дъщеря си. Ето я и нея: върши безразсъдства. Общува с един женкар, посещава скандално парти…
	— Това не обяснява защо така отчаяно държиш на среща със сър Хъмфри.
	Маделин преглътна.
	— Татковите врагове шумно настояват за преразглеждане на случая. Подтикват мъжа на пациентката да образува съдебен процес.
	— Боже! — Антъни знаеше как действа правосъдието в такива провинциални градчета. Решаха ли жителите им, че си виновен, много лесно можеше да увиснеш от някоя стряха с примка на шията.
	— _Затова_ трябва да се срещна със сър Хъмфри. Той е последната ми надежда. Ако се съгласи да отиде в градчето и да се изкаже в полза на папа, хората ще го послушат — тя се отвори по темата и лицето й се оживи. — Те все повтарят, че папа е убил пациентката си, като й е дал азотен окис. С теб сме наясно, че това не е вярно.
	— Да, твърде невероятно е това да е причината.
	— А сър Хъмфри е най-наясно от всички. Той разполага с купища документирани свидетелства, които го доказват, както и със славата, която да надвие тяхното невежество. Ако поговори с тях, ако ги убеди…
	— Ти помоли ли го? Установи ли контакт?
	— Опитах се. Но за разлика от вас, милорд, не мога да получа достъп просто като оставя визитка. Писах, за да измоля прием, но не получих отговор — рече тя с кух глас. — Написах други писма, в които обяснявах колко ужасно е положението. Последното писмо ми го върнаха неотворено. Така разбрах, че той — или някой близо до него — е прочел предишните.
	Антъни крачеше пред нея.
	— Защо не ми го каза отначало? Защо не ме помоли да ви представя?
	— А ти как щеше да постъпиш? Да отведеш една абсолютно непозната в дома на приятеля си? — Маделин поклати глава. — Щеше да се поинтересуваш защо искам среща с него. След като разкриех истината за папа, щеше да решиш, че не си струва да замесваш сър Хъмфри или себе си в излишни неприятности, след като си имате свои.
	Разумните й доводи го подразниха.
	— Можеше да ме изнудиш със записването на племенницата ми, както направи за партито.
	— А това щеше ли да те убеди да помогнеш на жена, чиито баща може да се окаже подсъдим по обвинение в убийство? Ако вуйчо ти беше научил? Тогава какво?
	О, боже, вуйчо му. Три пъти да му се не види! Ако този човек се докопаше до сведения, че Антъни е замесен в някаква мръсна история, щеше да ги използва, за да унищожи шансовете му в делото за попечителство.
	— С партито — продължи Маделин — ти поне оставаше извън тази работа. Надявах се да срещна сър Хъмфри и да му изложа молбата си лично, без да те забърквам.
	— Само че ти ме забърка — грубо отвърна той. — Просто ти липсваше възпитанието да обясниш защо.
	— Ако ти бях обяснила защо държа да се срещна със сър Хъмфри, ти можеше да го подплашиш. Така щях да изгубя шанса си. Изглеждаше ми по-благоразумно да се опитам да го засека сред общество, а твоите партита са…
	— … най-нашумелите в последно време — той скръцна със зъби. — Това е вярно.
	Всичко, което тя казваше, бе вярно, да му се не види! Ако го бе помолила да я представи, той щеше да настоява да разбере защо. Най-малкото щеше да каже името й на сър Хъмфри. С оглед на изпратените писма — върнатите писма — въпросът щеше да приключи дотам, без той дори да й осигури среща.
	— Направих каквото трябваше — промълви тя. — Сигурно можеш да ме разбереш, предвид ситуацията с племенницата ти.
	Антъни кимна и пак закрачи, защото не го свърташе на едно място.
	— Разбирам защо си се притеснявала да ми кажеш за сър Хъмфри. През половината време той не си е вкъщи дори за приятели — Антъни разсеяно зарови пръсти в косата си. — Но все още твърдя, че можеше да поискаш _моята_ помощ. Може би не в началото, но по-късно, когато те целунах. И милвах. Тогава не можа ли да ми се довериш?
	— Не става дума за доверие. Освен да ме запознаеш със сър Хъмфри, как би могъл да ми помогнеш, без да утежниш ситуацията с Теса?
	— Вуйчо ми не е всемогъщ — отсече той, смутен, че тя го разглежда като някакъв некадърен идиот. — Нямаше да научи, ако бях отишъл в някое провинциално градче, за да помогна на един доктор с влиянието си. Как би могъл да разбере?
	Погледът й не изразяваше нищо.
	— Би могъл. Човек никога не знае.
	— Не и ако подкупя, когото трябва. Пари и ранг често жънат успехи там, където логиката и разума са безсилни. Поне да ми бе дала шанс.
	— Не можех да рискувам да влошиш нещата.
	— Нямаше тогава — с две решителни крачки той стигна до нея. — Няма и сега. Нека опитам — не бе сигурен кога е направил прехода от варианта да й помогне до твърдата решимост да го направи, но не можеше да се спре. Мъката й късаше сърцето му. — Да отидем в твоето градче и…
	— Не.
	— Хайде, Маделин, не бъди опака — постави длан на рамото й. — Поне ме остави да поразпитам.
	— Не! — тя отблъсна ръката му, изправи се и отиде при огнището. — Не бива да се замесваш до такава степен.
	Предупредителни камбанки зазвънтяха в главата му. Поведението й не беше нормално.
	— Има нещо, което не ми казваш. Това не е цялата история.
	Тя се прегърна с ръце.
	— Да я оставим така.
	— Нищо няма да оставяме — не му харесваше, че го използват. Омръзнало му бе от нейните тайни. И от факта, че тя така го разколебаваше.
	Ами ако си беше съчинила историята за баща си? Ако първоначалните подозрения на Стоунвил бяха верни? Би могла да иска среща с Хъмфри по каква ли не причина, а той едва ли бе отказал да отговори на писмата й без основание.
	Впрочем какво знаеше наистина за нея? Тя дори не му каза точно откъде е, но за сметка на това, изглежда, знаеше адски много за _него_.
	— Маделин — сурово я порица той. — Искам истината. Цялата.
	Тя се завъртя рязко към него. На лицето й се беше изписало отчаяние.
	— Щом е така, намери начин да ме срещнеш със сър Хъмфри. Запознай ни и ще ти разправя всичко.
	— Този път — не. Сега ще ми разправиш всичко от игла до конец, или ще те заведа у вас и ще си измия ръцете от теб — блъфираше, но Маделин нямаше как да знае. Нямаше как да знае, че така дълбоко го е завладяла, та не може да я изтръгне от мислите си.
	— Лъжеш — несигурно възрази тя. — Още се нуждаеш от мен, за да запишеш племенницата си.
	Темпераментът му се възпламени. Той се извиси застрашително над нея със стиснати юмруци.
	— Като съсипеш шансовете на Теса, няма да си оправиш положението. Освен това кажеш ли на мисис Харис, че съм негоден за настойник, ще те опозоря в училището, кълна се. Една дума до работодателката ти за баща ти и каква я е свършил, да не говорим за това, че си била на партито, и ще се озовеш без работа.
	— Никога не бих навредила на племенницата ти! — в очите й се насъбраха сълзи и Маделин се извърна, за да ги прикрие. Гласът й стихна до шепот. — Ако искаш да ти вярвам, престани да ми говориш такива ужасии.
	Нейната злочестина му късаше сърцето и прогонваше мрачните му подозрения. Никога не я бе виждал да плаче. Край него Маделин винаги контролираше емоциите си и фактът, че я е разплакал — което тя дори се мъчеше да прикрие — го накара да проумее, че тя е една наплашена млада жена, която носи огромно бреме на раменете си.
	— Не плачи, миличка, моля ти се, не плачи — дрезгаво пошепна той.
	— Аз не п-плача — заекна тя, при което Антъни съвсем се засрами и я привлече в обятията си.
	— Хайде, тихо сега, всичко ще се нареди.
	— Не биваше да искаш да ти разкажа. Н-не мога. Н-няма.
	— Как да не те попитам, като виждам, че сърцето ти страда — и неговото също. Той я погали по гърба и я притисна в прегръдката си. — И двамата имаме много да губим. Трябва да работим заедно, не да се караме.
	Обгърна главата й с шепа и я повдигна, така че насълзеният й поглед да срещне неговия.
	— Просто ми разкажи всичко. Разкажи ми за какво всъщност става въпрос. Ще направя всичко по силите си, за да ти помогна. Заклевам се.


>	18

C>
	„Скъпи Майкъл,
	Да държа здраво юздите на Маделин ли? Тя не е кон, сър, тя е напълно способна сама да се грижи за себе си. Достатъчно добре познавам нейния характер. Маделин е луда по науката и е прекалено любопитна по определени теми, но не е глупачка.
@	Твоя приятелка,
@	Шарлът“
C$


	Маделин бе силно изкушена да постъпи, както Антъни я подканяше. Прекрасно би било да се облегне на някого, да му сподели цялата история за низост и да го остави да оправи всичко. Виждаше, че това е искреното му желание. Дори я беше защитил пред Стоунвил!
	Тази част от вечерта й се губеше като в мъгла, но имаше проблясъци: свирепото изражение на Антъни, когато й се бе притекъл на помощ, нежните му грижи, топлотата, проблеснала в красивите му очи. Беше се показал толкова сладък, толкова внимателен.
	А по-късно — толкова ревнив. От сър Хъмфри — намерил от кого да ревнува, ха! Едно ридание заседна в гърлото й. Никой мъж не се бе интересувал от нея, за да ревнува. А щом Антъни се държеше по този начин… о, как искаше да си излее душата пред него.
	Но не можеше.
	Дори да му признаеше всичко, той определено щеше да се замисли, когато чуеше, че папа е обвинен в опит за изнасилване чрез упояване с азотен окис. Той знаеше колко бе лесно един мъж да направи подобно нещо. И Антъни нямаше да приеме, че баща й е престъпник, само защото обвиненията идваха от презрения му вуйчо. Цяло градче вярваше на клюката. Защо Антъни да повярва на _нея_!
	А дори да застанеше на нейна страна, би могъл да се побои, че сър Рандолф ще научи, ако помогне на папа.
	Не бе в състояние да предскаже как ще реагира, като разбере цялата истина. Достатъчно трудно щеше да му е да я свърже със сър Хъмфри, не можеше да рискува неговия категоричния му отказ. И по-лошо: току-виж наплашил сър Хъмфри.
	— Хайде, миличка — положи целувка на челото й, сякаш усещаше нейната несигурност. — Знаеш, че искаш да ми разкажеш. След всичко, което споделихме, имай ми вяра, че няма да те нараня.
	Всичко, което бяха споделили…
	Тя изстина. Там се криеше отговорът. Той я искаше в леглото си. Понеже не обезчестяваше девственици, а по погрешка вярваше, че не е честна, щеше да придобие известно влияние над него, ако му се отдадеше. Щом откриеше, че е взел невинността й, щеше да се почувства виновен до степен да изпълни каквото му каже, включително да я запознае със сър Хъмфри. Особено след като му кажеше, че не очаква той да се венчае за нея.
	Все пак такава низост: да се възползва от желанието му по нея!
	Въздъхна. С какъв избор разполагаше? Освен това ако бе готова да му даде нещо, което той искаше в замяна, къде бе низостта?
	Нейната невинност, едва ли щеше да й бъде от полза по някакъв начин — тя почти нямаше шансове да се омъжи. Преди никога не бе имала свои ухажори, едва ли щеше да се сдобие с такива сега, когато скандалът петнеше семейството й.
	— Миличка… — прошепна й Антъни на ухото и сърцето й се разтуптя.
	Точно сега Антъни я обичаше, но колко дълго щеше да изтрае това, щом му разкажеше за гнусните интриги около папа?
	Това бе истинската причина, поради която се дърпаше да му разкаже всичко, нали? Защото той имаше значение за нея. Защото, каквато си бе глупачка, й харесваше той да я обича. Харесваше й да я ревнува и брани. Не би понесла, ако истината разруши отношенията им.
	Заслужаваше да притежава част от него, пък макар и за една нощ. Утре щеше да се оправя с останалото, но сега…
	Повдигайки очи към неговите, Маделин пренебрегна ясната му надежда, че ще му довери истината. Още не бе способна на това, а да можеше да му повери друго нещо. Може би, засега то щеше да му стигне.
	— Не ми се приказва за татко — прошепна тя. — Или за сър Хъмфри и това, което можем да предприемем — погледът й изрази желание по него и тя се захвана да разкопчава жилетката му. — За нищо не ми се говори. Целуни ме, Антъни.
	Той изпъшка.
	— Маделин, за бога, недей…
	— Целуни ме — примоли му се тя. Развърза шалчето му и го захвърли, сетне се притисна до бузата му и потърка лице в бакенбарда му. — Тази нощ искам да изляза от себе си. Единствено с тебе мога да го направя.
	— Проклятие, миличка — задавено рече той и пръстите му се впиха в талията й. — Това нищо няма да промени.
	Напротив, щеше. Но той не го знаеше, и слава богу.
	— Не ме интересува.
	— Тогава да се върнем в градската ми къща, където ще имаме усамотение.
	Та да я приклещи в капан, докато я тормози да му каже истината? За нищо на света. Отидеше ли в дома му, щеше да се нуждае от помощта му за връщането си в Ричмонд. Тук поне можеше да следва първоначалния си план и да хване файтон.
	— Каза, че си заключил вратата. Каза, че лорд Стоунвил не знае, че сме тук — разкопча му ризата. — Защо да чакаме?
	— Знаеш защо, да му се не види! — впи в нея поглед, тъмносин като бурите или нощта. — Непрекъснато се опитваш да ме накараш да се самозабравя, като ми предлагаш нещо, на което според теб не мога да устоя.
	— Всичко си разбрал наопаки. Аз съм тази, която иска да забрави — гласът й прозвуча като ридание. — Моля ти се, Антъни. Тази нощ просто ми помогни да забравя.
	Той постави дланите й на раменете си и Маделин се побоя, че смята да я отблъсне. Но тогава той улови главата й между ръцете си, сведе устни почти до нейните и хрипкаво промълви.
	— Знаеш ли, че си вещица? Вещица, маскирана като кандидат на науките.
	— В такъв случай съм подходяща компания за звяр, маскиран като джентълмен.
	Огньове запламтяха в очите му, от устните му се изтръгна задавен смях.
	— На сутринта ще има да съжалявам.
	— До сутринта има още много време — прошепна тя. И го целуна.
	Той се вцепени и на Маделин й се стори, че ще й откаже. Сетне от гърлото му изригна нечленоразделен звук — наполовина ръмжене, наполовина стенание — и устата му я покори.
	Неговата целувка бе яростна и тръпчива; не би могла да мечтае за повече. Той завладя устата й с шеметни набези на езика си, а когато това престана да го задоволява, плъзна ръце надолу по шията й, за да изхлузи роклята от раменете й и да обсипе оголената плът с настоятелни влажни целувки.
	Тя бе не по-малко свирепа. Дърпаше фрака му, докато той не го изхлузи, а после свали жилетката му, докато той смъкваше корсета й. Устата му улови едната й гърда и я засмука през долната риза толкова жадно, че топлината, която бе изпитала с вдишването на азотния окис, се завърна като пламъци по всеки неин нерв.
	После всичко започна да се движи бързо. Твърде бързо. Той късаше ширити и копчета, освободи я от роклята и корсета с удивителна скорост, сетне изрита обувките си и си изу панталона.
	Когато посегна към връзките на долната й риза, тя улови ръката му.
	— Чакай, чакай, чакай!
	Внезапен гняв се разля по чертите му.
	— Сега пък искаш да спра!
	— Не! Не това искам!
	Той я мислеше за опитна, а тя не можеше да го обори, защото нямаше да я люби. Също така не можеше да се втурне в това с главата напред, все едно бе наясно с всичко. Трябваше да го накара да забави темпото, без да разкрие своята неопитност.
	— Искам хубаво да те разгледам — кимна с глава към бельото му. — Искам да видя как се събличаш — това определено бе вярно.
	Съдейки по порочната усмивка, бе уцелила причина, която Антъни хареса.
	— Както кажеш — изпъхтя той. — Стига и ти да направиш същото.
	— Разбира се.
	Тя се поотдръпна, за да го обхване изцяло с поглед, и той свали ризата си, след което спря, за да я остави да се нагледа до насита. Великолепната му гръд се надигаше и спущаше рязко заради учестеното дишане — досущ жребец след бурна езда. Линия ситни косъмчета разделяше коремните му мускули до пъпа и по-надолу, изчезвайки под гащите му.
	Той посегна към копчетата и нетърпеливо я попита:
	— Да продължавам ли?
	Тя кимна и Антъни свали гащите си с едно чевръсто движение, като успя едновременно с това да си изхлузи и чорапите. Когато се изправи, Маделин преглътна.
	— Това определено е интересно.
	— Интересно ли? — мрачна насмешка отекна в гласа му. — Ако не знаех истината, миличка, щях да се усъмня, че за пръв път виждаш мъжкото ми достойнство. Само че ти отлично го огледа в градинския павилион.
	Ала не така красноречиво изложен на показ. Антъни тръгна към нея и тя възхитено загледа как топките се полюшваха с всяка крачка.
	На това място я връхлетя девичия свян. Не защото войнствената му готовност изглеждаше по-страховито отпреди, не защото се страхуваше, че са несъвместими по размер. Логиката й подсказваше, че природата е създала интимните части на мъжа и жената да се нагаждат.
	Но логиката не й подсказваше _как_ това нещо ще се нагоди към нея, дали тя ще почувства удобно, да не говорим за удоволствие. Даже в проклетата книга за харема не бе прочела обяснение.
	Антъни отново се пресегна да развърже долната й риза.
	— Не е същото — избъбри тя.
	— Кое? — на устните му изгря усмивка.
	— Да видиш половия орган на един мъж и да видиш един мъж напълно разсъблечен. Като се изключат картини и статуи, никога не съм виждала истински мъж напълно гол.
	Пръстите му замръзнаха на връзките.
	— Никога ли?
	Проклятие, нали уж беше опитна. Но не можеше да си съчинява подробности за някакъв въображаем любовник, не сега, не с Антъни.
	— Трудно е да се разсъблечеш докрай в карета — заобиколно отвърна Маделин. Чисто и просто констатираше факт. Ако той го вземеше за нещо друго — е, тя не беше излъгала.
	Лицето му се проясни.
	— Трябваше да се досетя, че твоят некадърен любовник те е обладал в карета. Точно така би постъпил един мерзавец.
	Звучеше толкова… толкова _благопристоен_, че й идеше да се засмее.
	— Защо реши, че е мерзавец?
	— Прелъстил те е и те е изоставил, нали? Така постъпват мерзавците.
	Тя се задушаваше от угризения.
	— А пък ти… никога не си вършил подобно нещо.
	— Абсолютно — гласът му пресипна. — Но сега не ми се говори за него — свали ризата й, после гащичките й. — Тази нощ е за двама ни.
	Маделин безмълвно се съгласи. Утре щеше да свърши каквото трябва, но тази нощ беше за тях. А погледът му върху голата й снага събуждаше у нея жар — сякаш наистина бе негова.
	— Казвам ти, че си вещица — повдигна пръсти да помилва чупката на кръста й, сетне възвишението на гърдите й, преди да увие юмрука си в дълъг кичур коса. Поднесе го към лицето си и притисна с обожание устни върху копринената коса.
	— Най-екзотично красивата вещица, на която съм се натъквал.
	Екстравагантният комплимент я притесни.
	— Звучиш като Стоунвил.
	— Не говори така — ненадейно очите му станаха сериозни. — През живота си не съм бил по-искрен — привлече я в прегръдката си. — Ти си едно чудо, Маделин Прескот. Ако някой е твърдял нещо различно, е бил глупак и лъжец.
	После я целуна — изпепеляващо душата сливане на устните — и тя пламенно си пожела да му повярва. Но как да стане това? Тя не бе „чудо“ — той го казваше само защото намираше, че е хубава… и опитна, и лесна. Щом осъзнаеше, че неговият вкус е по-префинен, щеше да загуби интерес. Сега я смяташе за забавна, но нещата нямаше да се развият според очакванията му.
	И все пак…
	Телфордските ергени, които я намираха за хубава, се отдръпваха, щом научеха, че зад хубавото й лице се крие особена и умна жена, която се увлича от крайно неженствени занимания. Антъни не се бе отдръпнал. Това не означаваше ли нещо?
	Тя се хвана за тази мисъл, когато той я заведе в леглото. А щом се претърколи върху нея и покри тялото й със своето, а сетне отново я целуна бавно и чувствено Маделин си позволи да вярва, че той наистина я има за чудо.
	Защото отчаяно искаше да се загуби в тази нощ, а това щеше да е по-лесно, повярваше ли, че го е грижа за нея. Че изпитва поне частичка от онова, което тя бе започнала да чувства. Обви ръце около врата му и се предаде на възхитителни усещания: как езикът му дразни едното й зърно, а ръката му я гали по-долу. След броени мигове тя вече пъшкаше, напрягаше се, жадуваше още.
	— Започвам да вярвам, че слуховете за свойствата на азотния окис като афродизиак отговарят на истината — простена Антъни до гърдите й. — Искам те, миличка. Сега.
	— Да — пошепна тя. — Сега.
	Той разтвори бедрата й с коляно и спря, като надигна глава от нея с болезнено изражение.
	— Какво има? — попита Маделин.
	— Проклятие, забравих нещо — Антъни се изправи от нея и стана от кревата.
	Тъй като й бе неудобно да лежи чисто гола, тя се промъкна между завивките, подпря се на лакът и смутено загледа как той рови из джобовете на фрака си.
	— Обещах да те предпазя от болести и тем подобни — обясни Антъни — и възнамерявам да удържа на обещанието си — потършува още малко и набързо я стрелна с усмивка. — Аха! Френски гумички. Знаех си, че нося.
	Преди да го попита какво, за бога, ще търси точно в този момент, той разгъна нещо като копринена кесийка, от която висяха мънички шнурчета.
	— Кондом — хвърли й скръбна усмивка. — Единствено така ще сме сигурни, че няма да заченеш. Имай предвид, че не е абсолютно сигурен, но е доста надежден.
	Маделин със захлас проследи как той го надяна на възбудения си ствол. Но когато Антъни завърза шнурчетата съвсем близо до основата, сякаш бе облякъл пениса си, не можа да се удържи и прихна.
	Той се намръщи и ерекцията му леко клюмна.
	— Миличка, не ми помагаш!
	Маделин само се разсмя по-силно.
	— Извинявай, просто е… като на свинче звънче.
	— Така казва жената, която нарича любенето „чифтосване“ — сухо я отряза той и закрачи към леглото с ядосан израз, докато тя се мъчеше да се овладее. — Искаш ли да те пазя от забременяване, или не? Вярвай ми, още сега го изхлузвам това нещо!
	Маделин сподави кикота, надигнал се в гърлото й.
	— Не, не… добре е, че ме пазиш. Определено искам тази кесийка — вероятно сега не беше моментът да го разпитва как са били създадени кондомите. Като си придаде сериозен вид, тя рече:
	— Прощавай, това е от азотния окис.
	— Да бе, да — измърмори Антъни, отметна завивките и се изтегна по гръб до нея. — Признай си, че спря да ти действа преди половин час.
	Благодарение на нея възбудата му бързо спадаше, а това бе последното, което Маделин искаше. Особено сега, когато лежеше до нея в прекрасната си голота.
	— Това не е съвсем вярно… — тя притисна длан към гърдите му, възхищавайки се как мускулите се изопват под пръстите й. — Още ме сърби.
	— Сърби те? — той я погледна с вдигнати вежди.
	— Нали се сещаш — свенливо пророни тя. — Тук — положи ръка на венериния си хълм, където мечтаеше той да я докосне от екскурзията при мистър Годуин.
	Това стигна да върне зноя в очите му и отново да възбуди пениса му.
	— Ах — дрезгаво промълви той и я замилва с опитни ръце. — За онзи сърбеж ли говориш…
	— Да — пое си въздух тя. — О, Антъни…
	Устата му намери нейната — жадна, нетърпелива, докато той проникваше долу с един пръст, после с два, като всяка ласка я влудяваше. След броени секунди се озоваха в първоначална позиция: той коленичи между бедрата й, разтвори ги… замени пръстите си с нещо по-дълго и по-дебело.
	Господ да й е на помощ, вече стигнаха до дефлорацията.
	Докато той проникваше в нея, Маделин устоя на импулса да се възпротиви, защото инстинктивно усещаше, че това само ще усложни нещата. Поне Антъни внимаваше. Освен това не бе ужасно — просто неприятен натиск върху неочаквано място.
	И все пак да усеща пениса му вътре в себе си беше по-интензивно, по-интимно, отколкото като я милваше с пръсти. А когато тласна и се заби дълбоко в нея, беше благодарна, че очите му са затворени и той не видя внезапната й гримаса на острата болка, която очевидно възвестяваше загубата на нейната девственост.
	Не си пролича да е забелязал, слава на господа. Изобщо не бе минало зле, както се опасяваше. Сравнение нямаше с неловкото усещане от това, че Антъни я изпълва.
	— Божичко, толкова си стегната — прошепна той до челото й. — Невероятна си, миличка.
	— Ти също — задавено изстена тя.
	Имаше предвид, че е невероятно голям и неудобен. Какво разочарование. Трябваше да се досети, че когато един мъж ти говори за удоволствие, обикновено има предвид своето.
	После Антъни почна да се движи навън-навътре с бавни, протяжни тласъци. Отначало те също й причиняваха неудобство… докато от многократното триене тя не изпита внезапен импулс да се загърчи. След като се понамести него, в нея се зароди едно леко, но приятно усещане. То й се стори толкова възхитително, че тя опита отново. И отново.
	С всяко помръдване усещането се засилваше. Колко интригуващо.
	— Виж, миличка — изпъшка в ухото й Антъни, докато издърпваше нагоре коляното й, за да си я нагласи по-удобно.
	— Ти си далеч по-малка, отколкото съм… свикнал. Сложи крака около кръста ми. Да, ето така.
	Майко мила! Тук вече започваше да изпитва удоволствие!
	Сега той щурмуваше точно онова наболяло местенце, което допреди бе милвал, и тя се разтвори за възбудата. Нещо в нея се пречупи и излезе на свобода; надигна се към повърхността като първия мехур в казан, пълен със завираща вода.
	— Това е, моя сладка немирнице — хрипкаво редеше той, докато тласкаше по-мощно, по-дълбоко. — Толкова си… тясна, топла… Опазил ме господ… ти наистина си… вещица.
	— Вещиците… са измислица — изтъкна тя.
	Антъни се изсмя задавено и се вторачи в нея. Черните му къдрици бяха залепнали за челото му от пот.
	— Ти… непрекъснато ме удивляваш.
	— Добре — тя би искала да го удивлява все така, да го задържи не само тази нощ. Желаеше това. С него. Завинаги.
	В очите й запариха сълзи. Един виконт-женкар да се ожени за учителка, опетнена от скандал? Никога. Затова щеше да вземе колкото може от него сега, за да съхрани всяка трошица за глада, когато той няма да е вече неин.
	Клепачите му се затвориха полекичка и Антъни започна да се врязва в нея с учестяващи се тласъци, които накараха още мехурчета да забълбукат, отнасяйки я със себе си към светлината, въздуха и слънцето, докато той не я накара да закипи и да изригне във въздуха с един последен мощен тласък.
	Докато приглушеният му вик на удоволствие кънтеше в ушите й, сливайки се с нейния, тя се изпъна под него, чувствайки се безтегловна и поне веднъж свободна.
	Прегърна го и се съсредоточи върху радостта.
	Но докато минутите се търкаляха и тя слезе от високото, принудена от отлетялото удоволствие и от тежкото му тяло, рухнало върху нейното, реалността се намеси.
	Сега бе моментът да му посочи, че е била непорочна. Че той е взел девствеността й. Че й дължи нещо в замяна.
	А тя не можеше. Просто не можеше да му го каже.
	— Ах, миличка — измърмори той, — готов съм да те ощастливявам, когато кажеш. Под твоята команда съм.
	Думите бяха изречени толкова сладко, че тя го притисна до себе си, проклинайки се заради своята слабост.
	— Ще го запомня — промълви, изпускайки момента на истината.
	Сега имаше за опазване още една тайна. Антъни никога не биваше да узнае, че я е дефлорирал, иначе трябваше да обяснява защо го е допуснала, а мисълта да опетни тази великолепна нощ, като разкрие гнусния си план, беше непоносимо отвратителна.
	Но тя също така не можеше да стои тук и да рискува той отново да започне да я тормози с въпросите си. Отказваше да й помогне, освен ако тя не му разкрие всичко, но така Маделин рискуваше той да подплаши сър Хъмфри.
	Също така бе недопустимо да научи къде живее и да отиде да тормози папа за отговори. Време бе да се върне към първоначалния си план и да се измъкне с файтон. Не бе сигурна как ще успее да се справи, но току-виж късният час й направил услуга. Да, щеше да остави природата да поеме естествения си ход и той да се унесе в сън.
	А тя какво щеше да предприеме относно сър Хъмфри?
	Щеше да си изпробва късмета с доброто сърце на Антъни. Сега знаеше, че той _има_ сърце, че може да му се довери. В понеделник щеше да посъветва мисис Харис да запише племенницата на Антъни. След като научеше новината, той може би щеше да я представи на сър Хъмфри, без да й задава излишни въпроси.
	А ако ли не… все някак щеше да се добере до видния химик.


>	19

C>
	„Скъпа Шарлът,
	Прекланям се пред задълбоченото ти вникване в характера на мис Прескот. Прости ми, задето бях тъй самонадеян да се усъмня в преценката ти, но единствено тревогата ми, че лорд Норкорт се подвизава в твоето училище ме накара да зачета въпроса.
@	Твой вечно загрижен братовчед,
@	Майкъл“
C$


	Малко по-късно Антъни лежеше, изтегнат на хълбок, а Маделин се бе гушнала гърбом до заситеното му тяло. Редно бе да продължи с въпросите. Редно бе да използва интимността на момента, за да научи какво крие тя. Ала след тяхната взаимност не му бе до разпити, не и сега.
	Може би той наистина бе хлътналият глупак, за който Стоунвил го взимаше. В момента пет пари не даваше. Взря се в разпуснатата й златна коса и го завладя нежност — колкото сладка, толкова и смущаваща. Тя даваше ли си сметка колко дълбоко му въздейства? Или колко фантастично бе сливането им? То се оказа всичко, което си бе представял, че и повече… прогресия от такива чудеса, че главата му още беше замаяна. Никога не се беше чувствал така с друга жена. Май си беше намерил майстора.
	_Майсторката._ Друга жена определено не би дръзнала да му се присмее, докато си надяваше френската гумичка. Антъни се засмя под мустак. Ето че Маделин прозря какво са кондомите — може би необходими, но с много чудат вид.
	— Какво ви е толкова смешно, сър? — попита тя, след като обърна глава. — Дано да не е това, което току-що осъществихме в екип.
	Закачливият й тон съдържаше нишка на несигурност, която той с нетърпение се зае да отстрани:
	— О, не — зарови нос в рамото й, опивайки се от нейния неповторим мирис на бадеми и цитруси. — Ти напълно ме омая, както на сто процента знаеш.
	Маделин се претърколи по гръб с колеблива усмивка. Ръката й милваше нагоре-надолу неговата.
	— Тогава какво ти дойде на ума, че се смееш? — загледа го тя изпод свенливо премрежени ресници.
	— Реакцията ти на моите кондоми.
	— О, съвсем ги бях забравила! — очите й заблестяха от любознателност. — Смятах бездруго да те попитам: от какво са направени?
	Антъни безпомощно поклати глава.
	— Само ти би се заинтересувала от подобно нещо.
	Усмивката й се изпари и тя сведе поглед там, където допреди секунда бе милвала ръката му.
	— Това безпокои ли те?
	— Не — той отметна една къдрица от челото й. — Това най-много обичам у теб. И за да отговоря на въпроса ти: правят ги от агнешки чревца, които биват обърнати наопаки, накиснати, остъргани, измити, обработени с някакво вещество, надути, изсушени, а сетне изрязани в нужната дължина в долния край.
	— И прошнуровани — подразни го тя. — А какъв химикал използват за обработката? В какво ги киснат? Колко време ги сушат?
	Антъни гръмко се засмя.
	— Трябваше да се досетя, че ще ме разходиш из целия процес на приготовлението им в изнурителни подробности. Лоша си, колкото мен с твоето неутолимо любопитство как става дадено нещо — той положи на нослето й целувка, лека като перце. — Ей сега свалям тая щуротия и ти ще може да я гледаш колкото си искаш.
	— Няма нужда — непонятна тревога се изписа на лицето й. Придърпа ръката му около кръста си и пак се гушна като преди в него. — Не си отивай още. Остани с мен още малко.
	— Щом желаеш — Антъни притисна главата й под брадичката си и я притисна до себе си, наслаждавайки се на мига. Маделин улови китката му и се втренчи в нея. — Имаш много грозен белег. От какво е?
	Удоволствието от уютната им близост тутакси се изпари. Да й разкаже ли на какво унижение е бил подлаган? Не, не би могъл. Свиваше го страх при мисълта как би реагирала тя на доказателството за неговата лошотия. Би могъл да й сподели голия факт, но не и как се е стигнало до него.
	— Като бях малък… се закачих за нещо и опитах да срежа връзките с джобното си ножче. Вместо това се порязах.
	— Изглежда си се порязал много сериозно — ласкаво рече тя. — Извадил си късмет, че не си умрял.
	Слава богу, че не го попита от какво се е мъчел да се освободи.
	— Така каза и докторът, който ме заши. Точно преди да ме изостави.
	Маделин се смълча.
	— Изоставил те е? Какво имаш предвид?
	Не биваше да й разкрива дори тази подробност.
	— Нищо. Отдавна беше.
	Но тя не се предаваше.
	— В Чъртзи ли беше?
	Ах, значи затова искала да знае.
	— Не, в Телфорд, къде живеех при вуйчови — той потърка буза в рамото й. — Значи не ме е зашил баща ти, ако от това се страхуваш.
	— Разбира се, че не — припряно отрече тя. — Значи… такова… как те е изоставил този доктор?
	— Няма нищо, не си струва въобще да го обсъждаме. Забрави, че съм го казал — самата мисъл тя да научи го унизяваше. Маделин непременно щеше да схване това като доказателство за изначално разваления му характер, а той не искаше да я оставя с подобно впечатление.
	А защо толкова се вълнуваше какво ще си промисли тя… реши да не се задълбочава в това чувство.
	— Добре — тя го изненада, като залепи целувка на китката му и допря дланта му върху гърдите си. — Все пак много се радвам, че не си умрял.
	— Аз също — отвърна той с лекота, каквато не изпитваше. Нежната й забележка отекна дълбоко в иначе кухото му сърце.
	Антъни я притисна до себе си, макар да знаеше, че вече трябва да мислят за връщане в Ричмонд. Не му бе обяснила къде е казала на баща си, че отива. От устните му се отрони въздишка. Вместо да й разкрива най-мрачните си тайни, трябваше да я разпита за нейните. Но не гореше от желание да го стори. Да лежат с преплетени тела бе най-сюблимното преживяване в живота му. Не би понесъл то да свърши.
	Затова се наслаждаваше и отлагаше ставането, докато огънят пращеше, а будилникът върху близкото писалище отброяваше с тиктакането си отминаващото време. След малко се хвана, че се унася и погледна колко е часът.
	— Миличка — промърмори, — минава полунощ. Баща ти няма ли да се разтревожи?
	Никакъв отговор. Дълбокото, равно дишане му подсказа, че е заспала. Нищо чудно. Като се има предвид азотния окис, страстното им любене и късния час, бе изненадан, че е останала будна толкова дълго.
	Противна му бе мисълта да я събуди. Защо да не си почине малко, преди да я заведе у тях? В каретата щеше да има премного време да получи отговори за състоянието на баща и.
	_Измисляш си извинения, за да отложиш един неприятен разговор._
	И тъй да беше. Кой би го обвинил, че не желае да напуска леглото й? В края на краищата, доста трудно се бе вмъкнал в него.
	Все пак се удивляваше с какъв свиреп плам желае да лежи при нея цяла нощ. Това никога не му се бе случвало, с която и да е друга жена. Зарови лице в косата й. Ммм. Каква мекота. Какво приятно ухание. Вдиша дълбоко.
	Зачуди се как ли… косата й… мирише толкова хубаво.
	Стори му се, че отвори очи едва миг по-късно, но очевидно бе изминало доста време. Огънят бе догорял, също и свещите. Беше тъмно като в рог. Навсякъде около него се стелеше мрак. За секунди познатата паника се надигна у него. Сам. В тъмнината. В капан.
	Не, нали той не беше сам? Протегна ръка към Маделин, ала не напипа нищо. Бог да му е на помощ, беше сам.
	Ала не в капан — поне това не. Можеше да движи ръцете и краката си с абсолютна лекота, което и направи — просто за да е сигурен. Пръстите му напипаха нещо студено и влажно и Антъни яростно се сепна… докато не си даде сметка, че това е френската гумичка, която се бе изхлузила от члена му по време на съня.
	По време на съня им.
	— Миличка — рече той, съпротивлявайки се на отколешното си чувство за безпомощност. — Къде си?
	Чисто и просто бе станала от леглото. Вероятно в точно този момент търсеше огниво, за да запали свещ. Антъни изчака секунда и извика по-остро:
	— По дяволите, Маделин, отговори ми!
	Ехото на тишината го смрази.
	Светлина. Трябваше му светлина, за да вижда. Вкъщи това рядко представляваше проблем. Лягаше си толкова късно, че огънят нямаше как да угасне, преди да е просветляло. Но тази нощ се бе унесъл рано, толкова рано, че огънят не бе надвил нощта. Затова трябваше сега да се оправя в тъмното.
	Опитвайки се да не мисли за тъмнината, Антъни стана от леглото и внимателно пое към камината, като за малко не се препъна в стола пред нея. Така се ориентира достатъчно, за да намери полицата, на която стоеше огнивото. Когато го напипа, тревогата му се поуталожи, но ръцете му така трепереха, че не можа веднага да изкара искра. След това доста бързо успя да запали огън.
	Отпусна се на стола и с мъка възвърна равновесието си. Боже, как мразеше това. След двадесет години би трябвало да е в състояние да се оправя в тъмното, без да го заливат такива вълни на безпомощен гняв и объркване. Да му се не види, вече не беше малък. А къде се беше дянала Маделин?
	Пое си дълбоко въздух, успокои нервите си и запали всички свещи. Будилникът показваше, че минава пет сутринта. Нима така се бе успал? Нищо чудно, че огънят бе догорял. Защо Маделин не го бе събудила?
	Бързо претърси стаята. Дрехите и обувките й ги нямаше. Или бе слязла долу, което му се струваше неправдоподобно предвид реакцията й към Стоунвил, или изобщо бе напуснала къщата.
	В него забушува ярост. Нима се бе измъкнала като някой крадец? След най-великолепната нощ в живота му? Как бе посмяла, да я вземат дяволите?!
	_Успокой се. Възможно е още да е тук. Няма да разбереш, докато не разпиташ прислугата._
	А ако си беше тръгнала, току-виж още имаше време да я настигне. Не можеше да си е отишла чак толкова отдавна. Дори би могъл да открие къде живее, ако бе наредила на някой лакей да упъти кочияша.
	След като си навлече гащите, седна на леглото, за да си обуе дългите чорапи. Не си намери жартиерите, а когато отметна завивките, за да ги потърси, застина.
	Нещо тъмно и определено червено бе изцапало чаршафа по средата. Кръв. Долният чаршаф бе оцапан с кръв.
	Нима я бе наранил? Затова ли беше избягала — защото е бил прекалено груб? Не, нямаше смисъл, понеже бе реагирала другояче след…
	О, боже. Истината го зашемети с брутална сила. Маделин беше девственица.
	За всеки случай е _била_ девственица. Докато той не я дефлорира с нежността на разгонен бик.
	— Проклятие! Значи е била непорочна?
	Разрови се из завивките, намери кондома и го разгледа на светлината на свещите. Той също беше оцапан с кръв. Маделин определено е била непорочна.
	Тя бе невероятно стегната. Беше приписал това на малкото й любовни срещи, а веднага е трябвало да се досети каква е работата.
	Сети се и за други неща: реакцията й на неговата голота, изненадата й от тяхното чувствено опознаване. Изпсува като каруцар. Защо не му бе казала? Щеше да бъде по-внимателен, по-нежен. Как беше посмяла да го лъже през цялото време, че е изгубила невинността си от някакъв некадърен любовник?
	Тази мисъл го прикова и той се зае да отсява всичките им разговори. Изпъшка. Маделин изобщо не бе твърдяла подобно нещо. Излишно е било. Той беше съчинил въпросния некадърник.
	Спор да няма, знаела е точно какво си е мислел, но всъщност никога не бе споменала, че е имала любим. Даже се бе присмяла на идеята за сър Хъмфри в тази роля. А когато Антъни изрази учудване от твърдението й, че никога не е виждала гол мъж, тя се измъкна с уклончиво обяснение.
	Господи, той бе обезчестил една порядъчна девственица.
	Вратата рязко се отвори и Антъни беше стреснат от женски писък. На прага стоеше една камериерка и мигаше уплашено.
	— Уф, сър, хабер си нямах, че горе имало някой. Негово благородие не ни предупреди, че гостенин ще нощува тука — тя понечи да си тръгне.
	— Чакай!
	— Сър? — прислужницата извърна поглед от полуголото му тяло.
	Антъни чевръсто си навлече панталона и ризата.
	— Всички гости ли си заминаха?
	— Последният си тръгна преди час — кимна жената. — Докато почиствахме долу, чухме нещо че изтрополи тук и ме пратиха да видя какво е.
	Сигурно са чули, когато се спъна в стола.
	— Случайно забелязахте ли кога си тръгна мисис Брейъм? Тя е руса, много хубава и носи жълта атлазена рокля — жената го погледна неразбиращо и Антъни уточни: — Или пък черна пелерина.
	— Да, тя си отиде — обади се един нов глас.
	Антъни изруга под носа си, когато Стоунвил, все още натъкмен с вечерно облекло, влезе в стаята. В момента изобщо не му беше до него. Но по всичко личеше, че Стоунвил пет пари не дава, защото отпрати прислужницата и затвори вратата.
	— Защо си още буден? — изръмжа Антъни, докато се закопчаваше. — Досега би трябвало да си откъртил.
	Стоунвил сви рамене и се облегна на вратата.
	— Не бях уморен. После прислужниците ми съобщиха, че са чули нещо и дойдох да видя.
	Да му се не види! Изглежда, Антъни нямаше избор, освен да замеси Стоунвил.
	— Наистина ли я видя да си тръгва?
	— Кого? Твоята малка братовчедка ли?
	Антъни само се намръщи.
	— Ах, да, за никаква братовчедка не става дума. А за една красива жена на име Маделин — когато Антъни се сепна, Стоунвил го погледна накриво. — Снощи те чух да я наричаш така в библиотеката. Каква е останалата част от истинското й име?
	— Няма да ти кажа. И бих предпочел да си мълчиш за всичко, свързано с нея.
	— Въпреки че тя те изостави? — Антъни изруга грубо и Стоунвил добави: — Да, видях я да си тръгва. Мислех, че и ти си с нея. Хванах я на път към главния вход, но тя ми каза, че си избързал да вземеш файтон, понеже не си искал да безпокоиш слугите. Не се досетих, че ме лъже.
	Гледайки го разсеяно, Антъни прокара пръсти през косата си.
	— Това в колко часа беше?
	— В един или там някъде.
	Нямаше я вече от четири часа. Вече сигурно нанкаше сладко някъде в Ричмонд.
	Стоунвил огледа стаята, като не пропусна разхвърляните завивки.
	— Умът ми не го побира защо й е да напуска такова уютно любовно гнездо.
	Нямаше смисъл да отрича. От състоянието на дрехите му и на стаята болезнено ясно личеше какво са правили с Маделин. Антъни вдигна шалчето си и отиде пред огледалото да го завърже. Твърде късно забеляза, че Стоунвил е тръгнал към леглото. Проклятие!
	Обърна се и завари Стоунвил да зяпа чаршафа с неподправен ужас — което бе наистина рядка гледка.
	— Тя беше девствена — безизразно поясни той.
	— Виждам — лицето на Стоунвил доби пресметливо изражение. — Или пък си е донесла кръв от някоя свиня, за да те наведе на това мнение.
	Цинизмът му вбеси Антъни.
	— Значи някак си е успяла да я размаже и по мене, без да ме събуди, защото и по кондома има кръв.
	С великосветска въздишка Стоунвил се отпусна на един стол.
	— Откъде си сигурен, че не е направила точно това? Майко мила, знаеш я тая игра, древна като света! Тя ще твърди, че си я дефлорирал с надеждата да се омъжи за теб и да стане виконтеса.
	Представата как Маделин се домогва до титлата „виконтеса“ бе толкова нелепа, че Антъни изсумтя и вдигна жилетката си.
	— Някои жени биха изпробвали такава хитрина, но не и тя. Едно, че знаеше каква е репутацията ми от самото начало. Второ, нямаше причина да вярва, че ще се оженя за нея, просто защото съм я дефлорирал. Ако такава е била играта й, поемала е страшно голям риск — особено предвид ситуацията с баща й. — А това е жена, която не се държи безразсъдно. Никога — Антъни разтърси глава. — Имала си е логична причина да постъпи така.
	— Тоест, освен очевидната? Твоят неустоим чар ли?
	— Досега му устояваше доста добре. Трябваше да я чуеш как ме поучава за безразсъдствата на женкарите. Съмнява ме, че я е блазнела идеята да се омъжи за такъв. Освен това защо не ми разкри на момента, че съм й отнел девствеността? Защо не е тук сега да иска обезщетение?
	— Може би си е отишла у тях да доведе баща си, така че той да бъде свидетел какво я е сполетяло и да те накара да се ожениш за нея.
	— Не ставай идиот — Антъни закопча жилетката. — Нямало е как да е сигурна, че ще дремя през цялото време. Освен това тя живее недалеч оттук — досега да се е прибрала и да се е върнала три пъти, ако там е бил въпросът. Да не говорим, че баща й явно не е в състояние да принуди никого, на каквото и да е.
	Антъни се наведе за фрака си. Възможно ли бе проблемите на баща й да са довели до това нетипично за нея безразсъдно държание? Като се замислеше, едва след като се превърна във Великия инквизитор, заклевайки се да й изтръгне истината на всяка цена, Маделин се превърна във Великата съблазнителка.
	Но тя едва ли щеше да се лиши от девствеността си само за да го отклони от истината. Навярно се е досещала, че той отново ще почне да я тормози с въпроси. Иначе нямаше как да се срещне със сър Хъмфри, а явно в това се заключаваше целта й.
	Антъни се вцепени, докато си обличаше фрака. О, боже, това ли е бил планът й? Да го остави да я обезчести, а после да тика този грях в лицето му, докато не склони да я представи на сър Хъмфри? Но ето пак: защо не бе тук, за да пожъне плодовете на своя замисъл?
	— Във всичко това няма капка смисъл — рече той на Стоунвил. — Ако е желаела да използва безразсъдното ми поведение, можеше да остане по-наблизичко. Като избяга, нищо няма да спечели.
	— Щом казваш — Стоунвил го загледа напрегнато. — И тъй, какво ще правиш?
	— Ще говоря с нея — но това щеше да почака до понеделник в училище. Нямаше представа къде е домът й, а Ричмонд не бе малък град, та да го претърсиш за един ден. Отделно, може би беше време да потърси другаде сведения за нея, след като тя отказваше да му се довери. — Днес възнамерявам да отида в Чъртзи.
	— Чъртзи! Не виждам каква е ползата да отидеш в имението си.
	— Знам, че не виждаш. И това идеално ме устройва — нахлузи си обувките. — Колкото по-малко знаеш, толкова по-добре — поне докато самият той не се докопаше до истината.
	— А какво да правя, ако тя все пак се върне с баща си?
	— Няма такава опасност — не знаеше защо, но бе сигурен в това.
	— Все тая… — Стоунвил се надигна, свали чаршафа както си беше с кондома, намачка го на топка и го хвърли в огъня.
	— Какво те прихвана?
	— Безсмислено е да оставяш доказателства, стари друже.
	Антъни недоумяваше как да тълкува последното.
	— Какво те е грижа?
	— И да не вярваш, аз съм ти истински приятел — Стоунвил сви рамене. — Не искам да свършиш като Къркуд.
	— А хрумвало ли ти е, че мога да свърша като Фоксмур?
	— Ти? Щастливо женен? Това ще се случи, когато цъфнат налъмите и на куково лято.
	— Благодаря ти за мнението — докачливо отвърна Антъни и се запъти към вратата. — Сигурно ме имаш за безнадежден случай, щом използваш цели два идиома, които на всичкото отгоре образуват тавтология.
	— Норкорт! Всички файтони си отидоха!
	— Да му се не види! — Антъни спря, скръцна със зъби и пак се обърна с лице към Стоунвил.
	— Да, можеш да вземеш файтона ми — обади се маркизът, преди приятелят му да е попитал.
	— Благодаря — Антъни се взря в мъжа, който го беше съпътствал в безброй оргии и запои. Отдавна бяха другари, но Антъни чувстваше, че така и не го е опознал както трябва, затова сега му беше странно да приеме помощ от него в този деликатен момент. Да не би Стоунвил да имаше по-дълбока душевност, отколкото показваше?
	— Благодаря ти за всичко — добави той. — Не само за файтона, а за партито и намесата ти снощи. Даже да не харесвам методите ти за набавяне на информация, те ми свършиха по-добра работа, отколкото подозираш.
	— Радвам се, че съм ти услужил. Чувствай се свободен по всяко време да доведеш на гости „братовчедка“ си. Само ме предупреди, за да приготвя спалнята и торбичката с азотен окис.
	— Изобщо не е смешно — сряза го Антъни. — Овен това възнамерявам това нещо да не се повтаря никога.
	— Дефлорацията? Или партито с азотен окис?
	— И двете — рече Антъни и говореше сериозно.
	Много по-късно, докато пътуваше към Чъртзи с файтона, циничният коментар на Стоунвил изплува в ума му и започна да го тормози.
	Прав ли беше другарят му? От години Антъни бе убеден, че женитбата е невъзможна за него. Че силата на сексуалните му мераци ще изплаши всяка почтена жена и бракът му ще е нещастен като този на Къркуд. Почтените жени, с които бе се запознавал, бяха крехки цветя, търсещи си съпруг, който да е наполовина поет и наполовина светец. А той не беше нито едното, нито другото.
	Но Маделин не бе крехка. Остави го да я обезчести, без да гъкне. Дори ако това представляваше отчаян опит да спаси баща си, той искрено вярваше, че любенето им е означавало нещо повече за нея.
	Не че имаше значение. Беше я обезчестил; имаше само един начин да оправи нещата, нищо че тя го бе съблазнила, като излъга за предишния си опит. Антъни теглеше чертата до покваряването на девици, зарязвайки ги на съдбата, която обществото обикновено редеше за „падналите“. Той нямаше да бъде такъв тип мъж. Не би могъл.
	В интерес на истината по никакви причини не искаше да се откаже от нея. За пръв път действително си представяше как спи със същата жена всяка нощ и прекарва вечерите край огнището с нея… такъв достоен за завиждане брак имаха майка му и баща му.
	Може би най-сетне бе открил жена, която да го търпи с яростните му сексуални изблици и даже да им се наслаждава. В края на краищата тя бе единственият човек, който никога не го бе обявил за порочен. Безразсъден, да, но не и порочен. Тя беше единственият човек, видял истинския човек покрай името, което му беше излязло.
	Но той прибързваше с мисълта за женитба. Първо трябваше да разбере какво е положението на Маделин, за да прецени дали е в състояние да й помогне. Един ден из Чъртзи би следвало да е достатъчен. А после да става каквото ще, но двамата щяха да си поговорят за брак.


	Маделин крачеше из къщичката, докато баща й спеше, и се чудеше дали просто да не го събуди, за да се приключва. Не беше мигнала, откакто потайно се прибра в два часа през нощта. Мисис Дженкинс беше станала, за да й помогне с разсъбличането и ако бе забелязала нещо различно у Маделин, определено не се издаде.
	Ала Маделин го чувстваше в себе си. Сега бе жена. Чувството бе славно, триумфално. Беше лоша колкото Антъни с неговото безразсъдство, но не изпитваше и капчица вина, че той я е обезчестил.
	С изключение на това как се бяха наредили нещата помежду им.
	Тя въздъхна. Наистина й бе много неприятно, че го остави сам. Голяма гадост, особено когато той така здраво я бе прегърнал, че тя не можа да провери дали върху чаршафите са останали доказателства за нейната невинност.
	Но и така да беше, съмняваше я, че той ще забележи. Затова беше угасила свещите. Когато се събудеше и откриеше, че я няма, нямаше да има светлина, на която да разгледа завивките. Освен това мъжете не обръщаха внимание на подобни неща, нали? Не и когато не ги търсеха.
	А ако той потърсеше?
	Тогава щеше да реши, че е щастливец, задето се е отървал от брачния капан.
	_Всъщност не мислиш така. Не е толкова безразсъден, за колкото го обяви._
	Може би. Може би не. Все едно: Антъни не можеше да се ожени за нея, дори и да искаше. Всяка връзка със скандалното й семейство щеше да унищожи шансовете му за попечителство над Теса.
	Една мъничка частица от нея желаеше той да предпочете нея пред племенницата си. Но това бе егоистично. Освен това Антъни не й вярваше докрай. А тя бе толкова под него като обществен статус…
	Не, бракът беше невъзможен. Той щеше да го реши за себе си, щом научеше какъв е произходът й.
	А пък тя нямаше да му го каже. Повече от всякога се налагаше да бъде предпазлива. Притесняваше я, че спомена доктора, който го е лекувал. Това _трябваше_ да е папа.
	Но какво имаше предвид, като каза, че докторът го е изоставил? Като пресметна последната възможна година, когато Антъни е могъл да живее у Бикъмови, преди да постъпи в Итън, установи, че е била на шест годинки. И тогава си спомни нещо, което наистина я уплаши. Трябваше да научи цялата история, преди да замесва по-нататък Антъни.
	— Рано си станала — обади се баща й от дъното на дневната. Най-сетне се беше събудил.
	— Не можах да заспя.
	Когато се обърна с лице към него, той я изгледа странно и я обзе мимолетен страх, че ей сега ще я обвини, че е обезчестена, че това някак си е изписано на челото й. После папа се затътри към обичайното си кресло пред огнището и пак изпадна в унилото си настроение.
	Слава богу. Въпреки че сега идваше трудното.
	— Папа, трябва да поговорим за нещо важно.
	Никакъв отклик.
	Неприятно й беше да го притиска, но само той можеше да й каже това, което тя държеше да узнае.
	— Спомняш ли си, когато ме заведе в Чъртзи преди двадесет години?
	— Чъртзи! Нима си спомняш?
	— Да, малко. Отидохме в една много величествена къща, а икономката ме остави да си играя с нейния мопс, докато ти свършиш с прегледа.
	Сянка премина по лицето му.
	— Щях да те оставя вкъщи, но майка ти оздравяваше от скарлатина, а прислужницата беше непрекъснато заета с нея.
	Работата е била действително много важна, щом е заминал за Чъртзи, въпреки че мама още е била болна. Това само потвърди подозренията й от снощи.
	— Каква работа си имал там?
	— За бога, какво си се размислила за Чъртзи? — той я погледна недоумяващо.
	— Просто трябва да разбера какво те е изпратило там. Не мога да си обясня защо.
	Свидетелство за това колко много се е променил напоследък баща й беше, че не се заинати.
	— Не знам редно ли е да ти кажа. Старият виконт ме закле да пазя тайна — не искаше скандали и тем подобни.
	— Но той сега е мъртъв, папа, така че какво значение има?
	— Да. Предполагам, че онзи тъпак Уолъс е новият виконт.
	— Уолъс също е мъртъв — нетърпеливо го поправи тя и когато баща й я погледна изумено, добави: — Така дочух. Брат му Антъни е новият виконт.
	— Ах, да, клетият мастър Антъни — папа се натъжи. — Тогава започнаха дрязгите между мен и сър Рандолф. След онова, което стана, не понесох да съм негов личен лекар. Бащата на момчето обеща да не разказва, че аз съм му обадил за случая, но сър Рандолф не беше глупак. Досети се, че някой е разговарял с виконта. Оттогава непрекъснато ме подозира.
	— Какъв случай?
	Баща й примигна.
	— Как какъв, с клетия мастър Антъни, разбира се.
	Сърцето й подскочи.
	— По-точно?
	— Не знам редно ли е да ти кажа.
	Маделин затаи дъх.
	— Ех, сигурно вече няма значение — той се загледа в огъня. — Лейди Бикъм карала момчето да се моли на колене часове наред и го поливала с кофи студена вода, за да обуздае „безпътното“ му поведение. Но това не бе най-лошото. Не, най-лошото бе, че нощем завързвали ръцете и краката му за леглото и го оставяли в пълна тъмнина.
	Изпълни я ужас при мисълта как бедният Антъни лежи завързан в тъмното като някакъв опасен психопат.
	Гласът на папа прозвуча някак далечно:
	— Нощта, когато ме повикаха, момчето така се отчаяло, че скрило джобно ножче зад таблата на леглото, преди да го завържат. По-късно, в тъмното, едва не се убило, мъчейки се да среже въжето. Докато стигна у тях, господаря Антъни беше припаднал от кръвозагуба. Сподели ми, че искал да се прибере у дома, че вуйчови му го мразели. Разказа ми какви са ги вършили.
	Пролази я хлад.
	— Колко време са издевателствали над него?
	— Доколкото разбрах, приблизително четири години. Сър Рандолф каза, че са го връзвали, за да не избяга. Толкова му било мъчно за покойната му майка, че непрекъснато се опитвал да избяга у дома.
	Та кой не би? — помисли си Маделин, бясна заради Антъни. Как са дръзнали да се отнасят с него така? Що за чудовища са тези хора?
	А щом бяха толкова ненавистни, защо Антъни просто не го заявеше пред съда, за да спечели опека над Теса? Защо не го заяви пред нея, когато я убеждаваше да му помогне? Навярно е смятал, че така ще навреди на шансовете си — но откъде-накъде?
	— Значи си отишъл в Чъртзи, за да разкажеш на баща му какво става — обобщи тя.
	— Да, веднага щом майка ти се пооправи. Дотогава не можех да я оставя. Отначало написах писмо, но когато отговор не се получи, реших лично да се явя пред графа. Излезе, че негово благородие го е нямало у дома един месец, а никой не му е препратил писмото. Когато отидох да разговаряме, то още си стоеше върху масичката в антрето.
	Затова Антъни е решил, че папа го е изоставил. Защото е минал цял месец, преди той да разговаря с баща му.
	Маделин се извърна, за да скрие сълзите си. Клетият, милият Антъни. Направо сърцето й се късаше, като си помислеше как се е измъчвал. Нищо чудно, че мразеше Бикъмови. Нищо чудно, че искаше да спаси племенницата си.
	Макар че те нямаше да са толкова жестоки към едно момиче, нали? Сети се за Джейн и си промени мнението. Кой знае какво е ставало в онази къща през всичките тези години. Кой знае какво още ставаше.
	_На всяка цена трябва да измъкна Теса от онзи ад. Ония двамата не бива да отглеждат деца, особено вуйна ми._
	Това променяше всичко, ала не непременно към добро. Не би могла с чиста съвест да рискува бъдещето на клетото момиче. Трябваше да спаси папа по друг начин.
	Но какъв?


>	20

C>
	„Скъпи братовчеде,
	Намирам за странна упоритата ти неприязън към лорд Норкорт, като се има предвид, че не го познаваш лично. Тази седмица го наблюдавах с ученичките си, често без той да се досеща, и държанието му винаги беше джентълменско. Уроците му наистина бяха от полза. Това ме навежда на мисълта дали твоята неприязън не произтича от нещо повече от обикновена загриженост за реномето на училището.
@	Твоя смутена братовчедка,
@	Шарлът“
C$


	Антъни лудо пришпорваше впряга на каляската си, решен да пристигне достатъчно рано, за да хване Маделин сама. Защото вчера в Чъртзи и околността беше научил едно: там никога не е имало лекар на име Прескот. Нито пък хората бяха чували за скандал с младежи от Итън и азотен окис.
	Преди събота вечер би предположил, че разказът на Маделин е лъжа, просто поредната интрига.
	Но след случилото се помежду им не можеше да го повярва. Едно, че беше преразгледал забележките й за Чъртзи, за да си даде сметка, че тя никога не е твърдяла да е оттам. Колкото до липсата й на вещина в спалнята, тя го остави да вярва, в каквото си иска, но изключително се постара да не го излъже.
	Да не забравяме нейната девственост. Беше пожертвала невинността си, за да опази своите тайни, сетне бе побягнала. Това не бяха действия на интригантка. Това бяха действия на отчаяна жена.
	При самата мисъл, че тя е отчаяна, страхът се завихри на спирали у него. Опитвала се е да го защити, задържайки истината за себе си — почти бе сигурен. Това щеше да рече, че тя и баща й действително са си навлекли големи неприятности; толкова големи, че Маделин се бе отказала от надеждата, че той ще й помогне.
	Дали противниците на баща й не бяха негови приятели? Това обясняваше откъде знае за младежките му лудории и нежеланието й да му се довери. Той трябваше да узнае — и да я убеди, че ще й помогне, без да утежни положението им.
	Спря малко преди училището, за да се прокрадне незабелязано. Промъкна се през задния вход и се изкачи на горния етаж по стълбището за прислугата. Сега единствено се молеше тя отново да е дошла рано.
	Несигурен как ще реагира тя, Антъни чевръсто се шмугна в класната стая, за да не бъде отблъснат. За негово облекчение Маделин бе там. Същото се отнасяше и за мисис Харис.
	Обзе го лошо предчувствие. Господи, какво търсеше директорката тук?
	— Добро утро, лорд Норкорт — поздрави го тя със строго изражение. — Доста раничко сте пристигнали, а?
	— Вие също — той хвърли поглед към Маделин, но паниката на лицето й бе отражение на неговата. Явно тя също бе изненадана. Какво ставаше, да му се не види?
	Мисис Харис ги удостои с непроницаемо изражение.
	— Вероятно сте се надявали да поговорите с мис Прескот насаме.
	— Разбира се — отвърна Антъни, впущайки се в атака. — С нея трябва да прегледаме уроците за тази седмица. Едва ли очаквате да го сторим, докато момичетата ни висят на главата — той изимитира презрителния маниер на баща си, превръщайки се в олицетворение на надменен благородник. — Предполагам, че това не е забранено.
	Мисис Харис пренебрегна забележката му.
	— Имам да обсъдя с вас един сериозен въпрос от лично естество. Бъдете така добър да ме последвате в кабинета ми.
	Опазил ги господ, тя знаеше нещо. Това стана по-очевидно, когато изтика Маделин пред себе си, за да ги раздели. Докато стигнат кабинета й, душевният смут на Антъни достигна върха си. Той трябваше да поговори с Маделин, а не с директорката!
	— Ако обичате — мисис Харис посочи двата стола пред бюрото си. — Сядайте.
	Докато сядаха, Маделин му хвърли изразителен поглед, но той не можеше да чете мисли, по дяволите. Тя да не би да се опитваше да го предупреди?
	— За какво става дума? — попита той, уморен от загадъчността на директорката.
	— Прям, както винаги — мисис Харис се настани зад бюрото си и го изгледа с апломб. — Освен по определени въпроси. Спокойно можете да си признаете истината, лорд Норкорт. Вашето ранно пристигане няма нищо общо с уроците и има много общо с партито с азотен окис, което приятелят ви е организирал в събота вечер. И на което Маделин е присъствала.
	Кръвта забуча в ушите му. Маделин се приведе напред.
	— Мисис Харис, казах ви, че не съм…
	— Ти да си мълчиш, Маделин — нареди директорката. — Държа да чуя неговото обяснение без твоите прекъсвания. Ако е необходимо, изцяло ще те изключа от разговора.
	За щастие, Маделин каза достатъчно, за да го предупреди, че не тя е издала тайната.
	Той изобрази гримасата на човек, застигнат от шокираща вест. Годините разгулен живот го бяха научили да се прикрива много добре и някаква си директорка нямаше да го подлъже да признае всичко.
	Но как бе научила за партито? Какво бе чула?
	Навярно не много, защото, ако знаеше всичко, вече щеше да е уволнила Маделин, а един лакей щеше да го изпраща до входната врата.
	— Абсолютно нямам представа за какво говорите — рече Антъни с олимпийско спокойствие.
	— Тъй ли?
	— Да. Кой мой приятел е устроил парти с азотен окис? Защо, за бога, мис Прескот е отишла на него? Едва ли е прилично млада госпожица да ходи на такива събирания.
	— Точно така — директорката се взря изпитателно в лицето му. — Значи вие нищо не знаете.
	— Нищичко — неприятно му бе да лъже жена, която постепенно привикна да уважава, но имаше ли избор? Не можеше да рискува записването на Теса. Или пък доброто име на Маделин.
	Директорката почука по един лист хартия на бюрото.
	— Следователно трябва да зачеркна това писмо, пристигнало снощи по специален куриер от най-достоверния ми източник?
	По дяволите, пак този неин мистериозен източник! След една седмица в училището Антъни знаеше точно за кого говори тя — братовчеда Майкъл, за чиято самоличност момичетата изказваха безкрайни предположения.
	— Не зная дали да го зачеркнете. Какво гласи то?
	— Че края на миналата седмица вашият близък приятел маркиз Стоунвил е устроил голямо празненство с азотен окис в имението си. Че е придружавал една млада дама, която се подвизавала под името мисис Брейъм, но, съдейки по описанието, тя удивително прилича на мис Прескот. Какво имате да кажете във връзка с това?
	Антъни не обърна внимание на слабостта, която го обзе.
	— Бих казал, че следва да поискате повече подробности от вашия източник, понеже той очевидно е бил гостенин.
	Директорката се изчерви.
	— Не е бил гостенин, той доста категорично го подчерта. Но чул други гости да говорят.
	— Аха — Антъни я измери с най-студения си поглед. — Ако не се лъжа, приятелите ми адвокати наричат това „хорски приказки“. Те не се допускат в съдилищата като доказателство.
	— Това не е съдилище, господине — с изправен като ръжен гръбнак отвърна мисис Харис. — Аз кова законите в това училище и държа да зная истината.
	С ъгълчето на окото си видя, че ръцете на Маделин треперят в скута. Така объркването му се превърна в ярост.
	— Тогава се боя, че не мога да ви помогна. Ако приятелят ми е устроил такова парти, то аз не съм бил известен. Освен това намирам за крайно невероятно мис Прескот да рискува работата си и репутацията си, за да отиде на подобно мероприятие. Уверен съм, че тя така ще ви отговори, ако я попитате.
	— Попитах я. Тя също отрича.
	— Значи нещата са изяснени.
	— Не точно — Мисис Харис се изправи. — Преди да продължим този разговор, бих желала да кажа едно нещо. Досега държанието ви в училище беше по-добро, отколкото очаквах. Дори бих дръзнала да кажа, че много помогнахте на моите възпитанички. Затова съм склонна да ви оневиня.
	Лицето й помръкна.
	— Освен в едно отношение. Разбрах, че Брейъм е името на баба ви по майчина линия, което показва, че жената на партито вероятно някак е свързана с _вас_ — тя погледна Маделин, после него. — Значи или е била ваша роднина, или мис Прескот е решила, че като се представи под това име, ще отклони подозрението от себе си към вас.
	Кръвта му се смрази. Откъде, по дяволите, нейният източник знаеше моминското име на баба му? Родът на майка му дори не фигурираше в прочутия сборник на Дебрет за аристокрацията. Разбира се, човек с достъп до общинските архиви би могъл да научи подобен факт. Някой вестникар може би. Като Годуин. Но със сигурност не за ден!
	Който и да беше този Майкъл, той заслужаваше един хубав тупаник, че се е опитал да съсипе Маделин заради едно глупаво парти.
	— Ето как стоят нещата, сър — невъзмутимо продължи мисис Харис. — Или ще ми кажете какво точно знаете — включително самоличността на мисис Брейъм, връзката й с вас и как се е озовала на партито, в който случай ще си помисля дали да ви помогна по въпроса с опекунството над вашата племенница.
	— Или? — тежко преглътна Антъни.
	— Или ще продължите да отричате, че ви е известно за партито, което ще ме накара да приема, че нямате нищо общо с присъствието на мис Прескот там, освен може би, че тя е използвала фамилното име на вашата баба, за което едва ли някой може да ви държи отговорен. Ако случаят е такъв, ще запиша племенницата ви.
	— А как ще постъпите с мис Прескот?
	— Ще я уволня, естествено.
	Жалното възклицание на Маделин накара кръвта му да изстине.
	Той скочи на крака.
	— Да я уволните! Въз основа на доказателства тъй ефимерни, че са даже смешни?
	— Разполагам с други доказателства. Според приятеля ми един гостенин подслушал маркиза да се обръща към мисис Брейъм с „Маделин“, когато тя си тръгвала. А Маделин е доста необичайно име, не сте ли съгласен?
	Мамка му, мамка му, мамка му. Вероятно Стоунвил точно така я бе нарекъл, като се има предвид разговора им призори.
	Какво да прави, по дяволите? Антъни пъхна ръце в джоба на сакото си и напипа кутийката за енфие, подарък от Теса. Не можеше да съчини никаква лъжа за „мисис Брейъм“, без да признае, че знае за партито. Макар мисис Харис да не бе уточнила, че при подобно обстоятелство ще откаже да запише Теса, беше го намекнала.
	Но той не можеше да седи тук и да гледа как Маделин губи работата си, докато той получава всичко, което иска. В края на краищата все още не бе наясно с нейното и на баща й положение. Тя, изглежда, мислеше, че той няма да им помогне. Ами ако бе вярно? Ако сър Хъмфри действително беше единственият човек в състояние да спаси доктор Прескот? Без да е наясно с фактите, той даже не знаеше дали сватбата с Маделин не би се оказала спасението.
	Ако повярваше на това, което снощи му бе разправила, залогът беше животът на баща й. Вероятно се касаеше за нещо поне толкова сериозно, иначе защо ще жертва девствеността си? Даже сега тя трепереше на стола си, обзета от страх какво ще е решението му.
	Знаеше какво става с такива уволнения: съвсем малко бе нужно информацията да излезе във вестника, особено ако ставаше въпрос за скандал. Загубеше ли длъжността си, новината можеше да стигне до противниците на баща й. Той щеше да бъде отговорен, че е помогнал на групичка невежи глупаци да вкарат един човек в гроба. Да не говорим, че този човек бе _неин_ баща.
	Положението на Теса бледнееше в сравнение с това. Което му оставяше само една алтернатива. Той стисна кутийката.
	_Прости ми, моето момиче. Ако мисис Харис не те запише, ще намеря друг начин да те освободя. Кълна се._
	— Е? — сопна му се мисис Харис.
	— По една случайност мис Прескот изобщо не е замесена. Мисис Брейъм ми е далечна братовчедка по майчина линия. Съвпадение е, че тя също се казва Маделин.
	— Аха — директорката придоби странно изражение. — А вашата братовчедка как се озова на партито на вашия приятел?
	Той скръцна, със зъби.
	— Тя желаеше да опита от по-екзотичните градски удоволствия, затова уредих лорд Стоунвил да я приеме.
	— Разбирам.
	— Нищо не разбирате. Тя е омъжена за енорийски свещеник. Исках да защитя доброто й име. Затова излъгах за партито.
	Маделин се надигна.
	— Мисис Харис, оставете ме да се изкажа!
	— Сега може да тръгваш, Маделин — грубо нареди директорката. — Сигурна съм, че ученичките те очакват.
	— Но той лъ…
	— Вървете! — рязко добави Антъни, преди тя да е съсипала всичко. Погледът му съдържаше неизказани чувства. — Всичко е наред, мис Прескот. Недейте ми измисля оправдания, за да ми спестите този срам. Желая да поема отговорност за постъпките си, колкото и да са глупави. Уверен съм, че мисис Харис ще ми влезе в положението.
	Маделин поклати глава.
	— Моля ви, милорд…
	— Ако не си тръгнеш сега, Маделин — заяви мисис Харис, — ще реша, че и двамата сте се провинили в нещо и ще ви изхвърля.
	Това подейства. Щом тя излезе, директорката затвори вратата.
	— Значи смятате, че ще ви вляза в положението, а? — мисис Харис закрачи пред него с пресметливо пламъче в очите. — Помогнали сте на омъжената си братовчедка, уважавана дама, да отиде на скандална забава, организирана от вашите приятели. Направили сте го без сметка за риска, на който е излагала репутацията си и брака си. Схванала ли съм тънкостите?
	— Да — на Антъни му призля от суровия й тон.
	— И даже не сте я придружили, за да се уверите, че никой от пийналите гости — или пък вашия приятел, бих добавила аз — няма да се възползва от нея.
	След кратка борба Антъни реши да заложи на истината:
	— Придружих я. Но понеже съм решен да придобия опеката над племенницата си, не участвах активно в забавленията — директорката се навъси и той добави. — Зная, че от моя страна беше безразсъдно да угодя на молбата й, но е трудно да разубедиш Маделин, науми ли си нещо.
	— А смятате, че можете да бъдете твърд настойник на едно младо момиче — директорката присмехулно изви вежда.
	Макар да знаеше, че най-вероятно тя цели пълното разрушение на надеждите му, той не се стърпя и отправи една последна молба за благото на Теса:
	— Нямам представа дали мога да бъда твърд или даже добър настойник. Никога не съм имал деца, никога не съм носил отговорност за нечие чуждо бъдеще — гласът му прегракна. — Ала ви обещавам винаги да поставям интересите на Теса на първо място, да направя всичко по силите си, за да има тя щастлив и стабилен дом. Като виждам колко добре се ръководи училището, колко подходяща е учебната програма, бих счел за огромна чест да си затворите очите за порочния ми нрав и да запишете племенницата ми. В края на краищата единственият й грях е, че е загубила родителите си на невръстна възраст.
	Мисис Харис напрегнато се взря в него, сетне му протегна ръка.
	— Много добре. Тя може да постъпи тук, щом съдът се произнесе по делото. Ще напиша писмо в подкрепа на молбата ви и ще го изпратя у вас.
	Антъни глупаво се опули срещу протегнатата длан. Стори му се, че не е чул добре. Беше спечелил? И то без да опропасти Маделин?
	— Нали това искахте? — попита директорката с лека насмешка.
	— Това, това! — Антъни здраво раздруса ръката й. — Благодаря ви за дадената ми възможност. За дадената на Теса възможност. Няма да се разочаровате.
	— Дано — тя му обърна гръб и пак седна зад бюрото. — В замяна обаче искам да ми направите една услуга.
	Още услуги ли?
	— Всичко каквото пожелаете.
	— Тъй като склоних да изпълня молбата ви, не е нужно да продължавате с уроците по женкарство. Затова не се явявайте в училището.
	— Разбира се.
	— От тази сутрин. От този момент. Без да разговаряте с мис Прескот. Всъщност държа да обещаете, че никога няма да контактувате с нея тук или където и да е.
	Антъни не можеше да даде такова обещание.
	— Защо? — попита той.
	Директорката го изгледа непреклонно.
	— Защото и двамата знаем, че мис Прескот е била дамата на онова парти.
	Нима беше спечелил едната битка, за да загуби другата?
	— Кълна ви се…
	— За бога, излишно е да лъжете! — тя скръсти ръце и се опря на бюрото. — Имам свои връзки в обществото и щом братовчед ми ме осведоми, че Маделин е била на партито, разговарях с човек, който действително е присъствал. От неговия разказ заключих, че наистина се касае за Маделин.
	Като го видя, че се разтревожи, тя добави:
	— Уверявам ви, че не възнамерявам да предприема каквото и да е по въпроса, особено след вашата благородна саможертва — тонът й придоби оттенък на раздразнение. — Лесно си представям каква научна любознателност я е подтикнала да поиска от вас подобно нещо — тя непрекъснато се опитва да усвои нещо ново. Готовността да я защитите от последиците на подобна любознателност ви прави чест.
	— Тогава защо току-що я заплашихте…
	— Защото знаех, че сте й помогнали — директорката въздъхна. — Защото вярвах — очевидно погрешно — че просто я използвате, за да получите каквото искате. Затова ви доведох и двамата тук. Исках Маделин да види как ще я зарежете да се оправя сама и да си извади поука за в бъдеще — мисис Харис се изсмя иронично. — Ала вие ме изненадахте, господине. Излъгахте заради нея и рискувахте целта си — изражението й стана сериозно. — Затова следва да приема, че се интересувате от нея поне мъничко. Щом е така, оставете я на мира.
	Антъни накъсано си пое дъх.
	— Няма. Не мога.
	Гняв озари чертите й.
	— Тя не ви е като онези повлекани. Не разбира колко лесно може да се окаже низвергната от доброто общество заради една-две целувки.
	— Всъщност тя разбира повече, отколкото мислите — разгорещи се той. — За всеки случай намеренията ми към нея са почтени.
	— Почтени! — директорката го погледна така, сякаш му бе пораснала втора глава. — Но вие сте виконт, а тя — учителка без връзки, но пък с болен баща.
	— За мен това е маловажно.
	Очите й се присвиха.
	— Да не смятате да прехвърлите на нея отговорността за племенницата си?
	— Твърдо не! — той се изпъчи внушително. — Обиждате ме с думите си, а нея обиждате още повече, намеквайки, че е недостойна за вниманието на титулуван джентълмен.
	За пръв път тази сутрин мисис Харис изглеждаше напълно объркана.
	— Нищо подобно не намеквах. Маделин е истинско бижу, убеждавам се в това всеки ден, откакто тя работи тук. Представиха ми я с изключителни препоръки от училището в Шрузбъри и тя ги оправда по начин…
	— Шрузбъри? — Антъни се залови за това сведение. — Тя идва от Шрузбъри? — не беше за вярване, Телфорд бе едва на петнадесет мили…
	Проклятие, ето откъде била. От Телфорд. Не от Чъртзи, не от Шрузбъри. От Телфорд. Затова беше отказала да разкрие тайните си.
	— Не знаехте ли, че е от Шропшир? — в гласа на директорката се прокрадна подозрение. — Нима е отказала да ви го сподели?
	Той безмълвно поклати глава, мъчейки се да смели изводите, които се налагаха, щом Маделин бе от Телфорд.
	— Тя изобщо наясно ли е с вашите почтени намерения? Измолихте ли от баща й разрешение да я ухажвате?
	— Не — глухо отвърна Антъни. Баща й, лекарят. Господи, навярно не беше… не би могъл да бъде вуйчовият му…
	Само че така излизаше. Иначе защо Маделин ще се държи потайно и ще осъществява такива машинации? Сигурно баща й го беше превързал преди толкова години.
	О, разбира се, цинично си помисли той. Първо, баща й го заряза на „нежните“ грижи на вуйна и вуйчо. После Маделин избяга през нощта. Сигурно беше семейна черта.
	Хрумна му нещо още по-лошо. Едва ли беше съвпадение, че дъщерята на лекаря на вуйчо Рандолф беше поискала да я заведе на парти с азотен окис. Или пък че го изкуши да спи с нея. Да я дефлорира.
	Опазил го бог, ами ако Маделин беше планирала…
	— Може би следва да си помислите това да направите първо.
	Антъни си наложи да обърне внимание на мисис Харис.
	— Какво да направя първо?
	— Да помолите бащата на Маделин за разрешение. Понеже отсега насетне ви се забранява да я виждате тук. Не мога да допусна да я ухажвате на училищна територия. Това ще даде почва за какви ли не клюки и слухове.
	— Разбирам.
	О, да, започваха да му се проясняват страшно много неща. А това, което разбираше, променяше коренно мнението му за измамната мис Прескот. Имаше чувството, че тя е изтръгнала сърцето от гърдите му. Що за вятърничави идеи са му са се въртели в главата: да се оженят, след като той рицарски се погрижи за ситуацията с баща й.
	Беше му потребна и последната частичка контрол, за да не попита къде живее, да отиде право там и да приклещи в ъгъла нея и окаяния й баща. Но ако мисис Харис бе подозрителна, защото той не знаеше откъде е Маделин, щеше да стане дваж по-мнителна, ако запиташе къде живее тя сега.
	Все едно. Просто щеше да причака Маделин след края на работния й ден. Към града имаше само един път и тя трябваше да тръгне по него.
	Антъни приключи някак си разговора с мисис Харис. Разделиха се дружески, макар че тя все още бе недоверчива, а той — зашеметен от удара, нанесен му от Маделин.
	Понеже единственото обяснение за поведението й в съботната нощ, което имаше някакъв смисъл, бе твърде гнусно. Ако подозренията му бяха правилни, тя бе запазила тайните си не от желание да го предпази, а замисляйки безчестен план.
	Как бе допуснал тя така да приспи бдителността му?
	Знаеше как. Всички тези приказки да си променял привичките заради Теса го бяха подлъгали да повярва, че може да заживее като другите мъже, че може да си има съпруга, която действително да го обича и да вижда в него не развратника, на какъвто той се преструваше, а мъжът, който след толкова години още се страхуваше от самотата.
	Е, повече нямаше да бъде глупак. Циничната му фасада великолепно беше изпълнявала функциите си дълго време. Не биваше да се отказва от нея. Но сега щеше да си я сложи с цел отмъщение.
	Щеше да се моли да не е закъснял да попречи на най-коварния план на Маделин… и на вуйчо му.


>	21

C>
	„Скъпа Шарлът,
	… от неприличните опити на лорд Норкорт да прикотка бедничката мис Прескот надолу по градинската пътека, виждаш, че в тревогите ми за неговото присъствие в училището не играят роля лоши чувства от личен характер. Винаги грижата за теб и твоите учителки, да не говорим за възпитаничките ти, ме тласка да се намеся.
@	Твой безпристрастен братовчед,
@	Майкъл“
C$


	По пладне Маделин бързешком излезе от училището, здраво загърната в шубата си, за да се предпази от бесните пориви на мартенския вятър. Слава богу, че мисис Харис й позволи днес да си тръгне рано. Маделин бе разтърсена, нищо че директорката бе дала обяснение за студените си думи и грубото си държание тази сутрин.
	Антъни бе излъгал. Знаеше какво рискува за племенницата си, но въпреки това излъга, за да я спаси. И то без да му е доверила всичко, без да му е повярвала. Е, сега му вярваше. Само дето не знаеше как да го намери, за да му каже, особено след като мисис Харис го прогони от училището.
	Поне си беше извоювал съгласието на директорката да помогне за Теса. Щеше да е ужасно, ако момичето пострадаше заради нея. Откакто папа й беше разказал какво е изтърпял Антъни в ръцете на Бикъмови, тя не можеше да мисли за нищо друго. Отвратително беше едно дете да се мъчи като грешен дявол. Нищо чудно, че той мразеше да му говорят за морал. И как другояче, след като бе добил повратна представа от Бикъмови?
	Тропотът на конски копита, задаващ се бавно по пътя зад нея, я накара да се дръпне встрани. Погълната от мислите си, тя забеляза, че впрягът е спрял едва когато един дрезгав мъжки глас й нареди:
	— Качвай се.
	Маделин се обърна и видя, че Антъни е отворил вратичката на пътническата карета и изважда стъпенката. Подаде й облечената си в ръкавица ръка, но лицето му бе тъй сурово, а от очите му я пронизваше такъв мраз, че тя не я пое веднага.
	— Качвай се — повтори той. — Че иначе някой ще ни види.
	Това я извади от унеса й. Тя се хвана за ръката му и той я издърпа в каретата. Маделин седна срещу него и направо не разпозна онзи Антъни, когото познаваше. Дистанцираното му и цинично изражение за миг й напомни за лорд Стоунвил.
	— Значи си от Телфорд — рече този нов, непознат Антъни.
	Тази рязка констатация я хвана така неподготвена, че тя само се опули. Когато не му отговори, Антъни продължи с ужасен, леден тон, от който в сърцето й се зароди страх.
	— Мисис Харис неволно спомена, че си й била препоръчана от училище в Шрузбъри. Очевидно жената нямаше представа, че си ме излъгала откъде си.
	— Никога не съм лъгала, нито нея, нито тебе — възпротиви се Маделин. Държанието му все повече я плашеше.
	Той се приведе напред, очите му бяха студени като мрамор.
	— Адски добре си знаела какво си мисля. И ме остави да тъна в заблуда.
	— Да.
	— Идеята на вуйчо ли беше?
	Устата й зина от смайване.
	— Откъде-накъде идеята ще е на _вуйчо_ ти, за бога?
	— Защото баща ти е негов лекар.
	— Вече не е!
	— Има си хас. След скандалната смърт на онази жена сър Рандолф непременно е прекратил взаимоотношенията им — Антъни й хвърли премрежен поглед. — Освен ако историята за набедения ти татко също не е била лъжа.
	— Де да беше! — пороят от обвинения я объркваше. — Искам да кажа, че нищо за скандала с татко не беше лъжа… но сър Рандолф…
	— Вуйчо ми е причината така да се залепиш за мен, уж за помощ, нали?
	— Само защото…
	— Дойдох в училището и ти съзря шанс да възстановиш баща ти на длъжността му при моя вуйчо.
	— Не!
	— Като научи за положението с племенницата ми, вероятно си се досетила, че вуйчо би ти дал всичко срещу доказателство какъв непоправим развейпрах съм. Просто трябваше да ме въвлечеш в онзи тип поведение, който би съсипал шанса ми да спечеля Теса завинаги.
	Маделин ахна. _Нима_ това си е мислел? Че тя се опитва да помогне на вуйчо му?
	— Я чакай малко! — прекъсна го тя, ужасена от неговите предположения. — В нищо не съм те въвличала. Имахме споразумение.
	— Споразумение, което ти поиска. Аз бях против от самото начало, но ти ми каза, че ще се застъпиш за Теса, ако…
	— И се застъпих! Тази сутрин отидох при мисис Харис с препоръката да запише племенницата ти, но преди да зачекна темата, тя ме изненада с онова писмо.
	Леденият му поглед й показа, че той не й вярва.
	— Ах, да, мисис Харис. И нея трябваше да включиш в машинациите си, за да ти излезе сметката.
	— Сметката ми излезе — след като папа й разказа за Антъни, разбираше защо той прибързано е направил тези заключения, но нямаше ли поне да й даде възможност да се оправдае? — Но твоята е крива.
	— Така ли? — очите му я разгледаха с наглост, каквато допреди не бе показвал. — Сигурно ще ми кажеш, че нашето чифтосване е означавало много за теб, че си се любила с мен от обич.
	— Да!
	— И тъкмо затова избяга, докато спях.
	Маделин изстена.
	— Не… Тоест… След случилото се у лорд Стоунвил е недопустимо да мислиш…
	— Ти ми отдаде невинността си! — просъска той.
	Тя зяпна. Очевидно мъжете бяха по-наблюдателни, отколкото ги смяташе. Навярно затова Антъни се държеше направо отвратително. Приписваше й погрешни мотиви.
	— Въобразяваше си, че няма да забележа, преди да е станало твърде късно? — с мъка рече той. — Преди да отърчиш при вуйчо с вопли как съм те опетнил и да му предложиш да възстанови баща ти на предишната длъжност, като в замяна развееш името ми пред обществото с поредния скандал?
	— Престани! Втълпил си си идея, която е абсолютно налудничава!
	Улови дланите му, но той ги отдръпна с пълен ужас, след което се овладя и възвърна хладния си израз. Маделин се застави да не се паникьосва.
	— В това няма и капка смисъл. Тази сутрин не забеляза ли колко бях уплашена, че ще си загубя работата заради някакво глупаво парти? Не може действително да вярваш, че ще разкрия, пред когото и да е, че съм се отдала на мъж, защото имало някаква неясна възможност сър Рандолф да помогне на баща ми.
	— Защо да не може? — жестоките му думи разяждаха като киселина сърцето й. — Всичко друго си направила в полза на баща си. Подлъга ме да вярвам, че си светска жена, изнуди ме да организирам онова парти, за да се запознаеш със сър Хъмфри, спа с мен…
	— Последното не го направих заради папа — прошепна тя. — Искам да кажа… така започнаха нещата, но не по причините, за които си мислиш.
	Той просто се втренчи в нея със смръзващия си поглед и Маделин осъзна, че се налага да му каже истината, дори грозната истина за себе си.
	— Знаех, че ако ми вземеш най-милото, ще изпиташ вина и…
	— Ще ти предложа брак. После би могла да използваш моето влияние, за да спасиш баща си. Какво от това, че съществено ще накърниш шансовете ми да спечеля Теса. Какво от това, че…
	— Ще бъдеш ли така добър да ме изслушаш? — сопна му се тя, уморена от неговото упорство да мисли най-лошото за нея. — Никога не съм си въобразявала, че ще ми предложиш брак. Прекалено нископоставена съм за теб. Но си мислех, че ще се почувстваш достатъчно виновен, за да ме запознаеш със сър Хъмфри. Без да ти разкривам, че съм от Телфорд.
	— Тоест, без да разкриваш кой всъщност е баща ти, в случай че се досетя за връзката му с вуйчо и оттам с _теб_.
	— Нямам връзка с онзи дявол, освен ако не броиш абсолютната ми омраза към него. Проклет да си, той докара папа до този хал!
	Антъни примигна удивено.
	— Да, твоят вуйчо! Вероятно го познаваш достатъчно добре и си наясно с мнението му за науката. Той се опитва да въздейства на викария Крозби да заведе дело. Той е решен на всяка цена да съсипе баща ми. Не бих заговорничела с него срещу теб, както не бих заговорничела с лейди Тарли срещу мисис Харис!
	Изглежда последното надви предубежденията му, защото ледът в очите му се постопи и тя най-сетне зърна онзи Антъни, когото обичаше.
	Обичаше? Да, през изтеклата седмица неусетно се беше влюбила в него. Не бе сигурна как, ала семенцето покълна, когато той каза, че се стреми да защити племенницата си… и разцъфтя снощи, когато чу как малкото момченце, затъжено за майка си, е било предадено на коравосърдечната си вуйна. Как за цели четири години животът му е представлявал низ от налудничави наказания.
	Сега той я гледаше вторачено: студеният и логичен Антъни очевидно се бореше с Антъни, който я бе любил.
	— Защо му е на вуйчо ми да съсипва баща ти?
	— Защо вуйчо ти прави каквото прави? Защо иска Теса?
	— Заради парите, без съмнение. Брат ми е предвидил хубава издръжка за настойника. Затова вуйчо и вуйна ме искаха, когато бях малък: с мен в домакинството им постъпваха доста пари.
	И защото лейди Бикъм се е нуждаела от нова жертва за малтретиране. Така й се струваше след казаното от папа.
	— Е, добре, в случая с татко е по-сложно. Сър Рандолф и папа от много години не се разбират. Това се опитвах да ти кажа — баща ми не работеше за вуйчо ти, откакто бях _момиченце_.
	_Откакто ти си бил малко момче._
	Как искаше да му каже и това, но като знаеше колко бързо бе избягнал темата преди две нощи, а сегашните му чувства към нея, по-добре беше да мълчи. Антъни първо трябваше да види, че тя не му е враг.
	Май това трудно щеше да стане, като го гледаше как се въси.
	— Защо да вярвам на думите ти? — сопна й се той. — От самото начало можеше да поискаш моята помощ срещу вуйчо ми, но си замълча.
	— А ако бях говорила, без да ме познаваш, ти щеше да ме отбягваш, все едно съм поредната лепка. Аз исках само среща със сър Хъмфри. Боях се, че ако научиш за обвиненията по адрес на папа, ще откажеш да ми помогнеш от страх, че така ще си навредиш във връзка с делото за настойничество. В края на краищата нямаш причини да ми вярваш и да заемеш татковата страна.
	Непреклонният му поглед я изнервяше.
	— А сега каква причина имам?
	— Никаква. Освен че познаваш характера ми. Знаеш, че не бих ти навредила. Досега непрекъснато се стараех да не намесвам племенницата ти в моята ситуация.
	Някаква емоция проблесна дълбоко в очите му, но той я замаскира.
	— Ах, да, твоята „ситуация“ — Антъни вдървено се опря на седалката. — Време е да я разкриеш в пълнота. Истината. Без повече премълчаване.
	Маделин кимна. Без да пропуска нищо, тя му разказа за смъртта на мисис Крозби. Дори му предаде гадните твърдения на сър Рандолф. В този момент положението не можеше да стане по-лошо.
	Когато свърши, той я гледаше както съдията гледа крадеца на подсъдимата скамейка.
	— Признавам, че вуйчо ми е коравосърдечен, но той не действа без причина. Очакваш да повярвам, че заради една свада с баща ти преди много години той изведнъж ще изфабрикува куп лъжи, за да съсипе един уважаван лекар. Дори да причини неговата смърт.
	— Не очаквам да повярваш на каквото и да било. Защо според теб не ти казах? Аз самата го намирам за твърде фантастично, макар да знам колко се гордее сър Рандолф с моралните си критерии. Но е вярно.
	Споменаването на моралността на сър Рандолф, изглежда, разтърси Антъни. Сетне погледът му отново се вледени.
	— Разбира се, имам само твоята дума относно истината. Защото, докато пътувам до Телфорд, за да установя каква част е вярна, ти лесно можеш да се изкажеш пред съда в полза на вуйчо ми.
	— За бога, Антъни, откъде-накъде ще правя подобно нещо?
	— Де да знам — за да престане да тормози баща ти и да го преследва?
	— Виждал си ме с момичетата — нежно рече Маделин. — Никога не бих предала племенницата ти. Как можа да си го помислиш дори?
	Антъни изруга тихо и зарови пръсти в косата си. Поне вече не изглеждаше дистанциран.
	— Не знам доколко да вярвам на разказа ти — дрезгаво рече той. — Не знам как да разбирам жената, която отдава своята невинност на един пресметлив мъж…
	— Повтарям ти: всичко започна по един начин и свърши по друг. Затова си тръгнах. Защото случилото се между нас бе твърда прекрасно, за да го разруша — когато Антъни зарови лице в шепите си, очевидно чудейки се доколко да й повярва, тя меко добави: — Затова тази сутрин се опитах да те възпра да не лъжеш. Не исках заради мен да се отказваш от бъдещето на племенницата си. Не и когато не знаеш всичко.
	Постави длан на рамото му и той се сепна, след което й хвърли измъчен поглед.
	— Какво искаш от мен? Не ти ли стига, че за малко не опропасти шансовете ми да стана попечител на Теса?
	— Искам просто да ми повярваш — пошепна тя. — А не да си мислиш онези ужасни работи за мен и вуйчо ти. От тебе не искам нищо друго.
	— Така ли? — със сумтене Антъни се изправи на седалката. — Значи си се отказала от идеята за среща със сър Хъмфри? Или това също е било хитрина?
	Сърцето й се късаше заради непрестанните му подозрения, нищо че знаеше причината за тях.
	— Ако е било хитрина, значи съм я натъкмила страшно добре, понеже му писах дълго преди ти да се появиш. Колко умно: да се досетя, че ти ще дойдеш в училището и така планът ще даде плодове.
	Той я погледна проницателно.
	— Писала си му?
	— Казах ти го отдавна.
	Това какво общо имаше с недоверието му?
	Антъни изненадващо почука по тавана. Когато кочияшът отвори капака, той извика един адрес.
	— Къде отиваме? — попита Маделин.
	Той затръшна капака с мрачно изражение.
	— Нали искаше да се запознаеш със сър Хъмфри? Е, при него отиваме.
	— Защо сега? — нещо в троснатото му държание я накара да застане нащрек.
	— Защото, ако казваш истината, той има потвърждение на всичко, което ми разправи. Но ако си ме излъгала…
	Пролази я студена тръпка. Нещата много лесно можеха да се объркат.
	— Ти приемаш, че той е видял писмата. Че съпругата му не ги е накъсала, преди изобщо да стигнат до него. Че ги е запазил. Или че ще си ги спомни, ако не ги е запазил.
	— Надявай се да си ги спомни — подозрението ясно бе изписано на лицето му.
	— Или какво? Какво ще ми сториш, ако посещението се окаже вятър работа?
	Въпросът май го поизнерви, защото Антъни отмести поглед към прозореца.
	— Мисли по този начин: искаше да се срещнеш с видния химик и сега ще сбъднеш желанието си.
	Вярно. След като не разполагаше с голям избор, по-добре бе да избира мъдро.
	— Чудесно — тя се изправи на седалката. — Хайде да се срещнем със сър Хъмфри.


>	22

C>
	„Скъпи братовчеде,
	Струва ми се, че твърде разпалено възразяваш и се оправдаваш. Подозирам, че ненавиждаш виконта не от благородна загриженост, а защото не ти харесва, че той отвлича моето внимание от теб — особено като се вземе предвид репутацията му на съблазнител на вдовици. Напразно се тревожиш: лорд Норкорт съвършено ясно даде да се разбере, че има очи за само една дама. Затова ти си оставаш най-важния ми съветник от мъжкия пол. Засега.
@	Твоя честна роднина,
@	Шарлът“
C$


	Докато стигнат у сър Хъмфри, Антъни осъзна, че е почнал да губи този дуел на волите. Бе започнал да го губи от мига, в който Маделин парира първото му обвинение с меча на разума и логиката.
	Тя имаше право: в подозренията му нямаше капка смисъл. Ако тя беше _избрала_ да го предаде, сключвайки дяволска сделка с вуйчо му, защо да набърква сър Хъмфри? Защо да се престарава с това парти? Ако е възнамерявала чрез него да изобличи Антъни като непоправим развратник, зле си бе набелязала тактиката: той от самото начало бе дал да се разбере, че лично няма да вземе участие.
	И в тази връзка: защо да чака толкова дълго да легне с него, когато можеше да го прелъсти и изобличи доста по-рано? Би могла да уреди да ги хване мисис Харис — така Маделин дори нямаше да загуби невинността си. С един удар щеше да унищожи шансовете му по делото.
	Антъни изкриви лице в гримаса. Сливането им в нощта на събота срещу неделя бе истинската причина тъй да се заинати. Все още го болеше, че тя така го изостави. Никога жена не беше напускала _неговото_ легло. Винаги той бе този, който си тръгваше.
	Не знаеше как да се справи със ситуацията. Опазил го господ, Маделин го изправяше пред всевъзможни проблеми, с които той не знаеше как да се справи.
	Изгледа я дискретно, докато чакаха във фоайето икономът да занесе картичката на Антъни. Подобно на сврака тя прелиташе от един лъскав предмет към друг: интригуваща сбирка от кристални съдинки, ахатова ваза, брой от вестник „Странд“ в гравирана рамка. За когото и да било другиго тя щеше да изглежда като безгрижен наблюдател, ала Антъни я познаваше твърде добре. Странно как една седмица с нея в класната стая го научи да разбира кога е нервна.
	Сега я издаваха треперещите ръце. Не беше толкова сигурна какво ще се случи, колкото си даваше вид. Все пак…
	Интуицията му нашепваше, че в каретата тя каза истината. Всеки нюанс на гласа й изразяваше нейната омраза към вуйчо му. Явно представата да продаде душата си, за да възстанови баща си на работа в Телфорд, я отвращаваше.
	— Лорд Норкорт, колко любезно сте се сетили да навестите съпруга ми.
	Като чу напевния глас на лейди Дейви, Антъни изпъшка. Дамата се задаваше откъм стълбището, а върху острите й черти бе изписано неодобрение.
	— Добър ден, госпожо — той й предложи най-обаятелната си усмивка. — Дано моят приятел да е на разположение за нечакани гости.
	Дамата стрелна с поглед Маделин и Антъни се досети какво вижда тя — една много хубава, много млада съперничка за привързаността на мъжа си.
	— Това е мис Прескот — представи я той, когато Маделин бързо застана до него. На лейди Дейви нещо очевидно й прищрака, затова Антъни хвана Маделин под ръка и добави: — Тя ми е годеница.
	Маделин заби нокти в ръкава му, но лейди Дейви омекна.
	— Годеница ли?
	— Исках да я запозная със сър Дейви. Той тук ли е?
	Дамата лекичко кимна.
	— В лабораторията отзад. Но едва ли ще иска да го доведа…
	— Не бихме желали да прекъсваме заниманията му. Зная пътя. Ако нямате нищо против, ще отидем сами.
	Лейди Дейви се намръщи.
	— Напоследък той е доста зле. Не съм сигурна, че едно такова посещение…
	— Обещавам да не го задържам дълго. Имаме и други визити — нежният поглед към Маделин му се удаде въпреки напрегнатите обстоятелства. — Показвам скъпата си годеница на целия град.
	Подплашеното изражение на Маделин бързо се замени от копнеж, който изведнъж направи престорената му нежност много истинска.
	Очевидно това бе достатъчно да убеди лейди Дейви и тя се смили над двойката.
	— Е, тогава защо пък да не се видите. Само не се бавете!
	Антъни устои дамата с поредната подкупваща усмивка и поведе Маделин по коридора, доволен, че стопанката не ги придружава. По-добре бе този разговор да се води в тесен кръг. Все пак запази мълчание, докато не се отдалечиха достатъчно. Едва тогава се отпусна.
	— Защо й каза, че сме годеници? — прошепна Маделин.
	— Само така можех да надделея. Изглежда си спомни името ти. Освен това пристигането на женкар с неомъжена дама подръка непременно щеше да събуди нейната подозрителност. Тя дори не назначава жени за прислужнички в дома си.
	— Защо?
	— Понеже се бои, че сър Хъмфри ще ги задява.
	Маделин изсумтя.
	— Тогава да не се е женила за него. Какъв е смисълът да се венчаеш за човек, на когото не можеш да вярваш?
	Остра болка го прониза в гърдите.
	— Съгласен съм — дали Маделин бе в състояние да повярва, че _той_ ще се грижи за нея? В момента определено не му вярваше, иначе по-скоро щеше да му разкрие реалното положение.
	Завариха сър Хъмфри приведен над масата, заета от един меден лист и няколко стъкленици. Въпреки че бе почти на четиридесет и пет години, той все още притежаваше стройна фигура, безупречно чело и гъсти кестеняви къдрици, които му бяха извоювали презрителното прозвище „денди“ в неговата младост. Ала сега химикът изглеждаше налегнат от грижи, а бледността му не издаваше добро здраве.
	Не че това му пречеше да работи. Без изобщо да ги забелязва, сър Хъмфри изсипа някакъв химикал върху медния лист и поклати глава, когато оттам се надигна струйка пара. Щом взе да пише бележки върху листче хартия, Антъни деликатно се прокашля, тъй като отдавна беше разбрал, че никога не бива да смущаваш един химик по време на работа.
	Сър Хъмфри вдигна поглед.
	— Норкорт! — извика и остави стъкленицата. Понечи да се изправи, но седна обратно на стола си, повален от пристъп на кашлица.
	Като лекарска дъщеря Маделин се спусна към него.
	— Добре ли сте, господине? Да ви донеса ли вода? — понечи да избута встрани димящия меден лист, но химикът улови ръката й.
	— Не, не, госпожице… не е от химикала — задавено промълви той и отново се закашля. — Отвратителна кашлица. Все намира кога да ме измъчва — той се взря в Маделин с интерес. — Коя ли сте вие? Най-актуалната приятелка на Норкорт?
	— Това е мис Маделин Прескот — обади се Антъни, дебнейки реакцията на химика. Вълнуваше го не толкова нейната искреност, а доколко сър Хъмфри е наясно с положението. Не беше изключено жена му да е потулила писмата.
	Челото на сър Хъмфри се набръчка.
	— Откъде ми е познато това име?
	— Аз ви писах, сър — припряно обясни Маделин. — За баща си, който е лекар в Телфорд.
	Сър Хъмфри мигом насочи към Антъни обвинителен поглед.
	— Ти какво общо имаш с това?
	— Подразбирам, че си наясно за какво говори тя.
	— Отговори ми на въпроса, Норкорт.
	Антъни настръхна.
	— Тук съм, защото съм неин приятел.
	Върху лицето на сър Хъмфри се настани циничен израз и той нахално плъзна поглед по тялото й.
	— Отскоро, бас държа.
	Маделин се вцепени и нещо в Антъни се прекърши. До гуша му бе дошло неговите приятели да правят обидни предположения за нея. Нищо че допреди час той се ръководеше от същите презумпции — било е временно умопомрачение.
	Приятелите му я мислеха за леко момиче само защото беше с _него_. Тя определено си беше избрала лоша компания, нали? Мъж, на когото не можеше да вярва, мъж, който досега бе лентяй и позор за семейното име, който дори не можеше да й издейства среща с приятеля си, без да рискува своята скъпа племенница. Същата тази племенница даже нямаше да бъде у зловещата му вуйна, ако цял живот той не се беше правил на шут пред света.
	Край.
	— Всъщност — рече той с достойнство, подобаващо на един виконт — живяхме в един и същи град няколко години, тъй че бих определил дружбата ни като отдавнашна — когато изражението на сър Хъмфри стана по-замислено, Антъни премина право на въпроса. — Ще съм много благодарен за всичко, което би могъл да направиш за нея и баща й.
	Химикът се намръщи на Маделин.
	— На първо място, мадам, защо не съобщихте, че лорд Норкорт ви е приятел?
	— Сметнах, че не бива да злоупотребявам с името му — тя вирна брадичка. — За да бъда честна, сър, мислех, че вие ще пожелаете да защитите пред света откритията си по отношение на азотния окис.
	— Да ги защитя! — извика сър Хъмфри. — Да не сте полудяла? Азотният окис се превърна в любимото развлечение на определен тип светски събирания и всяка дискусия относно медицинските му свойства ще стане обект на присмех.
	— Гражданите на Телфорд нямат понятие от светски живот. За тях все още важат суеверията на техните съседи — уелсците. Затова ако великият сър Хъмфри Дейви им дойде на крака и обясни как баща ми се е ръководел в действията си от солидни медицински хипотези относно въздействието на газа, те вероятно ще се вслушат в думите му.
	Химикът се прегърби в стола си.
	— Или пък ще кажат, че моите глупашки твърдения за болкоуспокояващите му свойства са причинили смъртта на пациентката, за която ми писахте. Тогава моето име ще бъде окаляно във вестниците.
	— Според мен това едва ли ще се случи, сър…
	Но той вече клатеше глава.
	— Няма да рискувам. Трябва да поддържам реномето си. Не мога да се хукна към някакво провинциално градче заради думата на приятелката на нечий приятел — той кимна на Норкорт. — Не се засягай.
	— Аз ще ти поема разноските — упорстваше Антъни — и ще те настаня в удобна странноприемница. Ще ти отнеме максимум няколко дена.
	— Не е там въпросът! — изкрещя сър Хъмфри и източеното му тяло се разтърси от кашлица. Когато отново бе в състояние да говори, той ги изгледа яростно. — Не разбирате ли? Всяка сутрин с триста зора ставам от леглото и рядко минава час, без да се разкашлям. Едно такова пътуване в шропширските пущинаци вероятно ще ме довърши.
	Маделин излезе напред.
	— Но, господине, във вестника пишеше, че тази седмица планувате пътуване до Пензанс.
	— Вестникът излъга. Жена ми разпространи тази небивалица, за да ме предпази от натрапници. Майка ми е стара и болна, а аз още не съм отишъл да я видя. Тая кашлица ме спира.
	— Хъмфри, това е ужасна ситуация — рече Антъни.
	— Моята също — контрира го химикът. — Прости ми, но не мога да ти помогна.
	— Тогава може би ако напишеш писмо… — поде Антъни.
	— Без предварително да съм разговарял със замесените лица? — сър Хъмфри изгледа скептично и двамата. — Откъде да знам, че тази жена не те е подвела и не е по-добре да оставиш с проблема да се занимаят властите на онова градче?
	Антъни сподави една ругатня.
	— Ще тръгна ли да предлагам брак на жена, която ме подвежда?
	Сър Хъмфри примигна.
	— Тя ще бъде моя съпруга — продължи Антъни. — Навярно ще помогнеш на съпругата на приятел.
	— Щом ще се жениш за нея, използвай своето влияние, за да отървеш баща й! — проскърца химикът. — Аз лично съм пас.
	— Да му се не види, Хъмфри…
	— Антъни — гальовно го призова Маделин с тих глас и постави длан на рамото му. — Направихме каквото можахме. Време е да оставим сър Хъмфри на неговата съвест.
	Лицето на химика помръкна и той се намръщи.
	— Моята съвест е чиста, мадам. Затова предлагам да изведете приятеля си, преди да съм кипнал окончателно.
	Антъни също бе опасно близо до точката на експлодиране, но му бе останало достатъчно присъствие на духа и позволи на Маделин да го изведе от лабораторията. Мълчаливо излязоха от къщата, а щом стигнаха каретата, той се обърна към нея. Покрусата й го сразяваше.
	— А сега какво, миличка? — попита я задавено. — Мислила ли си за алтернатива, ако сър Хъмфри не може да ти помогне?
	Тя поклати глава. В очите й светеше тиха печал.
	— Не зная… не съм мислила…
	— Аз ще имам грижата — той нареди нещо на кочияша и помогна на Маделин да се качи в каретата, притеснен от занесеното й изражение. Беше я виждал такава единствено когато Стоунвил насила й бе дал повече азотен окис.
	За малко пътуваха в мълчание. После тя, изглежда, се овладя, понеже му хвърли толкова нажален поглед, че сякаш нокти се забиха във вътрешностите му.
	— Къде отиваме?
	— Наблизо е ергенската ми квартира. Входът е доста скрит, така че никой няма да те види и никой няма да ни безпокои, докато разговаряме.
	Каретата спря в уличката така, че я прегради. В момента Антъни беше благодарен на любовниците си, които изискваха от него дискретност. Той изскочи навън, измина краткото разстояние до вратата, отключи я и натика Маделин вътре. Кочияшът знаеше къде да го чака за повикване.
	Докато затваряше, Маделин го погледна с явно объркване. Намираха се в подножието на мрачно стълбище и единствената светлина идеше от полукръглото прозорче над вратата.
	— Запазил си ергенската си квартира? Но семейството ти със сигурност притежава градска къща.
	Чудейки се дали да й каже истината, той я поведе по тясното стръмно стълбище до скромните си стаи на горния етаж. Когато я въведе в апартамента си и заключи, погледът й попадна на похотливите картини върху стените. Хвърли му въпросителен поглед и той въздъхна. Нямаше смисъл да се крие от нея.
	— Първоначално запазих квартирата си с намерението да я използвам, щом спечеля попечителство над Теса. Но откакто започна делото, не съм бил тук, понеже се страхувах, че вуйчо си има съгледвачи.
	Тревога проблесна в очите й.
	— Ами ако е така? След като ме е _видял_…
	— Вече няма значение.
	— Как да няма! Не искам племенницата ти да пострада. Ти вече стори прекалено много за мен, като ме запозна с твоя приятел.
	— От което полза никаква — изтъкна Антъни, който още бе сърдит на сър Хъмфри.
	— Не е вярно. Ти повярва в мен, още преди той да разкрие, че е получил писмата ми и това ме затрогна повече, отколкото можеш да си представиш. Съжалявам, че днес на два пъти се видя принуден да излъжеш и да си съчиниш някакъв годеж, обаче…
	— Не беше лъжа — думите излязоха от устата му, преди да ги обмисли, но той не можеше да си ги върне назад. — От мен да знаеш, сър Хъмфри е прав. Най-добрият начин да се пребориш с вуйчо ми е да се омъжиш за мен.
	Тя пребледня.
	— Антъни, не мога да допусна така да се пожертваш.
	— Никаква жертва не е това, дявол да го вземе! — той отиде при нея и стисна ръцете й. — Ако някой се жертва, това си ти, защото ще ти се налага да ме търпиш.
	Тъжна, скромна усмивка изгря на устните й.
	— Много мило, че говориш така, но и двамата знаем, че можеш да си намериш къде-къде по-добра партия.
	— Изобщо не знам такова нещо. Ти си удивителна жена, Маделин. Разбрах го, щом те срещнах. Тъй че ако обичаш, не ме наказвай, задето го забравих за кратко този следобед.
	— Наказвала съм те? Като не ти давам да се поробиш с жена, чието семейство е в центъра на скандал?
	— Не ме интересува.
	— Твоята племенница ще я интересува — нежно рече тя. — Ожениш ли се за мен, непременно ще загубиш делото за попечителство. Забележката на сър Хъмфри, че съм те подвела, е половината от онова, което ще разтръби вуйчо ти. Той ще каже, че помагаш на един зъл човек, че съм се продала, за да издействам твоето влияние в подкрепа на баща си… Ще те изкара долен негодник, който се е съюзил с долна негодница.
	Тя беше права, но това не променяше нещата.
	— Тогава задружно ще се преборим с вуйчо. Даже ако това трае години.
	Гласът й стихна в шепот.
	— За да изстрада тя същото, което ти си изстрадал преди толкова години? Искаш ли и нея да я завързват за леглото нощем?
	Сърцето му се сви.
	— Знаеш за това?
	— След като вчера подхвърли, че си бил изоставен от лекаря, разпитах папа. Да знаеш, че не те е изоставил.
	Тя изреди поредица от събития, които абсолютно се връзваха едно с друго и освобождаваха баща й от вина, но Антъни слушаше с половин ухо.
	Нищо чудно, че Маделин се колебаеше да се омъжи за него. Тайната му беше разкрита.


>	23

C>
	„Скъпа Шарлът,
	Ако имаш предвид мис Прескот, ще те предупредя, че даже негово благородие да проявява интерес към женитба, трябва да я разубедиш. Такива нехранимайковци рядко са верни на една жена. Колкото до това, че съм бил разстроен, защото той отвличал вниманието ти от мен, случаят не е такъв, но мисли каквото си искаш, щом това ще утеши гордостта ти.
@	Твой неизменно загрижен братовчед,
@	Майкъл“
C$


	— Антъни? — разтревожено извика Маделин и бързо отиде при него, когато той отчаяно рухна на очевидно създадения за прелъстяване диван. — Антъни, какво има?
	Той се вторачи в празната камина. Изобилната светлина от прозорците, гледащи към улицата, превръщаше ореховата покъщнина и пищно жълтите стени в уютна смесица от кехлибарено и бронзово. Тя рязко контрастираше с безприютността в очите му.
	— Как разбра, че са ме връзвали?
	От какво бе толкова разстроен? Току-що я беше помолил да се омъжи за него, за бога — _това_ бе по-удивително от всичко, което бе научила за детството му. Бракът им, разбира се, бе невъзможен, но предложението му сгря душата й.
	— Баща ми ми каза какви са ги вършели Бикъмови. Тъкмо ти обясних.
	— Значи е знаел _защо_ са ме връзвали?
	— Защото непрекъснато си се опитвал да избягаш. Сър Рандолф казал, че много си тъгувал за майка си.
	Странно облекчение се разля по лицето му.
	— Да. Много мъчно ми беше за мама, вярно е — сведе очи към коленете си, които здраво бе стиснал с пръсти. — Значи… такова… това няма нищо общо с отказа ти?
	— Има _много_ общо с отказа ми. Противна ми е мисълта как те ще завързват племенницата ти за кревата. Ти трябва да я спасиш.
	— И ще я спася — Антъни я стрелна с поглед. — Смятам и теб да спася. Отнех ти невинността. Няма да те оставя с отрицателните последици от това. Ще се оженим и точка по въпроса.
	Значи _затова_ искаше да се ожени за нея. Идеше й да ревне. Какво си е въобразявала? Естествено, че това е била причината. Той бе мъж на честта — това не можеше да му се отрече. Не биваше да се чувства наранена.
	Просто безмилостно щеше да пренебрегне онова гласче в нея, което се надяваше, че той може би изпитва нещо повече.
	— Да изживея дните си без съпруг не ме плаши, поне не много. Тъй че недей да ми предлагаш от състрадание.
	— Не е от състрадание — яростно се защити той.
	Отговорът му я озадачи.
	— Ако се тревожиш, че може да нося дете, недей. Използвахме онази твоя гумичка, тъй че всичко е наред.
	— И не за това ти предлагам — обви ръка около раменете й. — Не виждаш ли, гълъбче? Искам те. Не мога да си представя, че ще се оженя за друга — гласът му предрезгавя. — Вероятно предимствата на такъв брак са достатъчно, за да надмогнеш скрупулите си и да се омъжиш за развален човек като мен.
	Тя сложи пръст на устните му. Сърцето й се късаше.
	— Не говори такива неща — значи не му беше безразлична. Може би още не бе казал, че я обича — може би никога нямаше да го направи — но поне не й предлагаше от желание да постъпи почтено. — Ти не си „развален“. Не ме интересува какво си вършил преди. През изминалата седмица ти доказа, че си добър и, да, морален човек. Ако не беше племенницата ти…
	Той я прекъсна с дълга, жадна целувка, която направо я изпепели. Изминаха няколко мига, през които той така всеотдайно завладя устата й, че тя забрави да диша. Забрави даже възраженията си.
	— Омъжи се за мен.
	— О, Антъни, само да знаеше колко ми се иска да бъда твоя жена! Но ние ще имаме време по-късно. Твоята Теса — не.
	— Време ли? Колко време ще измине, преди вуйчо ми да успее да набеди баща ти в престъпление? После ще стане по-трудно да го отървем — нежно погали страната й. — Желанието на вуйчо Рандолф да съсипе баща ти вероятно е отмъщение за помощта, която ми е оказал преди толкова години. Няма да се отплатя за добротата му, като не си мръдна пръста, за да го измъкна.
	— Тогава плати за адвоката му, ако се наложи да бъде нает такъв. Но да се жениш за мен…
	— Така адвокатът ще стане излишен. Твоят викарий може да повдигне обвинения срещу един беззащитен лекар с неомъжена дъщеря, но няма да ги повдигне срещу тъста на виконт.
	Това беше вярно и готовността на Антъни да подкрепи папа с ранга си я затрогна дълбоко. Беше на път да се предаде. Само че имаше едно нещо.
	— Ако се замесиш в тази бъркотия, това ще означава кажи-речи край на шансовете ти да спечелиш делото за Теса. Вуйчо ти злорадо ще посочи твоя скандален брак като доказателство, че си неподходящ за настойник на едно дете.
	— Да, така ще направи. А аз ще изтъкна, че щом съм почтено женен мъж, това все е нещо. В края на краищата никой не обвинява _теб_ във възмутително поведение, само баща ти. А мисис Харис също е на моя страна — той я стисна над лактите. — Мога да помогна и на баща ти, и на Теса. По-добре, отколкото да рискуваме живота му, нали?
	— Ако се стигне до това, действай, както намериш за добре. Но дотогава на първо място гледай да спечелиш опеката над племенницата си. Не ми се мисли какво ли търпи горкото момиче дори в този момент. Завързвано за леглото всяка нощ…
	— Нея няма да я завързват.
	— Откъде си толкова сигурен?
	— Просто съм — той стана и закрачи по обширния дървен паркет. — Ще я наставляват, ще й четат конско, ще я карат да коленичи върху леден мрамор и ще й измислят други „ползотворни“ наказания, но няма да я завързват. Не завързваха Джейн, няма да завързват и Теса.
	— Значи и собствената им дъщеря не се е разминала с наказанията? Нищо чудно, че се венча за първия мъж, който й предложи, въпреки че той бе само директор. Родителите й страшно се разсърдиха, нали знаеш.
	Антъни не знаеше. За свой срам, откакто напусна Бикъмови въобще не поддържаше контакт с Джейн.
	— Сега вече сдобрила ли се е с вуйчови?
	— Почти не си говорят — Маделин не позволи той да смени темата. — Но докато е живеела при тях, не са имали причина да я връзват — нямало е къде да избяга. Племенницата ти, от друга страна, може да избяга при теб, така че…
	— Не ме завързваха заради това, Маделин — гласът му беше толкова изтерзан, че тя едва разбра думите.
	— Какво?
	— Не ме връзваха, за да не избягам — той изруга, объркан. — Връзваха ме заради… това, което съм. Заради порока ми.
	Срамът върху челото му я изпълни с неназовим ужас.
	— Какво имаш предвид?
	Отказвайки да я погледне, той се облегна на камината и опъна ръка върху полицата над нея.
	— Знаеш ли какво представлява грехът „онанизъм“?
	— Тоест, мастурбация? — примигна тя.
	Той я стрелна с уплашени очи.
	— Да, това е терминът, който би употребил един естественик. Какво всъщност ти е известно за него?
	Лека руменина обагри бузите й.
	— Един от татковите пациенти му дал екземпляр от „Онания, или ужасният грях на себеомърсяването“. Подслушах мама и татко да я обсъждат, затова… я прочетох тайно.
	От устните му се изтръгна горчив смях. Той съсредоточи поглед върху ръката си, която се сви в юмрук.
	— Е, значи си наясно за какво говоря, понеже вуйчо имаше същата книга. Извършвах греха онанизъм няколко пъти дневно, като това започна от деветгодишната ми възраст и честотата намаля едва когато можех да засищам желанията си по друг начин.
	Бикъмови са го завързвали за кревата, за да не се самозадоволява? О, горкото, милото момче!
	Как са били способни да го унижават така жестоко? Тя беше прочела и друга книга, спомената от папа, от доктор, който оспорваше тезата на първия автор. Изглежда, по въпроса не цареше единодушие.
	Освен това той е бил просто момче! Маделин се изправи и внимателно подбра думите си.
	— Навярно си бил преждевременно развит.
	— Преждевременно развит? — погледът му помрачня от гняв и срам. — Така наричат дете, което може да чете на латински и да рецитира Шекспир на три годинки, а не хлапак, дотолкова погълнат от желанията си, че не може да се удържи и все си играе с пениса.
	— Антъни — утешително рече тя, доближавайки го с предпазливостта, която би проявила към ранена лисица, хваната в капан, — и другите деца…
	— На девет години ли? С такова упорство, че никакви назидания, обливане със студена вода и нощи, прекарани в безплодни молитви, не ги възпират? Колко деца така жадуват това, че се налага да ги връзват за леглото, за да…
	Той завърши с ругатня, но когато понечи да заобиколи Маделин, тя улови ръката му и го дръпна при себе си.
	— Виж сега: всички деца с любопитство изследват телата си, нали така? Не виждам нищо нередно в това, а Бикъмови да говорят, каквото си щат.
	— Ненормални бяха броят и интензивността на моите пориви — очите му срещнаха нейните, засенчени от неувереност. — Желанията ми още са много силни, Маделин. Понякога се боя, че няма да съм в състояние да ги овладея, ако им се отдам докрай.
	Той здраво стисна ръката й и зарея поглед към прозореца.
	— Почти ми се иска авторът на онази проклета книга да беше излязъл прав за това как самозадоволяването на младини отслабвало „здравословните“ пориви на зрелия мъж.
	— Не говори така! Нищо им няма на твоите пориви. Папа нарече книгата пълна шарлатанщина и е прав. Само твоите невежи роднини биха могли да я прочетат на едно дете — Маделин сплете пръсти с неговите. — Освен това, ако самозадоволяването е нещо зло, защо животните го правят? Например конете. Слушала съм конярите да приказват.
	— Конете толкова ли са отчаяни за това, че за малко да се самоубият, за да се освободят?
	— Ти си бил отчаян, защото са те връзвали. Така още повече си се фокусирал върху желанието си. Нормално е, че си опитал да се освободиш; всеки би го направил — тя целуна ръката му; сърцето й се измъчваше заради това, което беше преживял. — Бил си само едно малко момче, любими. Кое дете би понесло да прекарва нощите, завързано за леглото?
	По лицето му безмълвно се ронеха сълзи, които той яростно триеше.
	— Толкова ми беше противно — прошепна Антъни. — Някои нощи… просто исках да умра.
	— Нищо чудно — нейните сълзи също се ронеха на воля.
	— Лежах сам в тъмното и се чудех какви гадинки този път пъплят по крака ми — гласът му сякаш идваше отдалеч и всяка дума събуждаше в нея ответна болка. — За да се разсея, насочвах мислите си към последната хубавичка прислужница, която съм видял и веднага се втвърдявах, не можех да направя нищо, и недоумявах защо бог ме е създал толкова порочен…
	— Не си бил порочен! — Маделин го притегли в прегръдката си. — Бил си малко момче в чужда къща, което не разбира, защото тялото му се изменя, което просто иска някой да се поинтересува от него. Онзи дом е бил безобразен. Изобщо не е бивало да те изпращат там.
	Той зарови лице в шията й, а тялото му трепереше тъй бурно, че тя го погали, за да успокои емоциите му.
	— Баща ми така и не разбра какво са вършили.
	— Но нали е научил, че са те връзвали нощем, след като папа му е разправил.
	— Това обяснява защо ме прибра вкъщи — Антъни повдигна глава и задавено изрече: — Ала държанието му беше много странно, сякаш не можеше да ме гледа.
	— Вероятно се е измъчвал от угризения и затова не е смеел да те погледне в лицето — приглади един кичур коса от зачервеното му чело. — Изпратил те е в дом, където е мислел, че ще си на сигурно място, а е научил, че дълбоко се е лъгал. Вероятно се е обвинявал. Разговаряхте ли за това?
	— Само веднъж. Непосредствено след завръщането ми той ме попита дали искам да му разкажа как съм живял у вуйчови. Нищо не му казах… страх ме беше — Антъни сведе поглед. — Страх ме беше, че ще разбере колко е пропаднал синът му.
	— Ти не си пропаднал! Изпитвал си естествено желание, което невежите хора се опитват да потушат, това е всичко — изведнъж й просветна. — Затова ли не си обявил пред съда какво си изтърпял в техните ръце? Защото си се срамувал?
	— Защото знаех, че съдът ще го изтълкува чисто и просто като поредното доказателство за разваления ми характер — от гласа му се процеждаше сарказъм. — Вуйчови щяха да кажат, че са се постарали да спасят душата ми и че провалът на усилията им само доказва колко съм порочен. Не се съмнявам, че съдът щеше да им повярва.
	— Не бива да им вярва!
	Обичайната му суха ирония взе да се завръща:
	— Тъкмо ти каза, че съм похабил живота си в безразсъден стремеж към удоволствия, не помниш ли? И права беше.
	Тя се изчерви, когато чу как нейните думи се обръщат срещу нея.
	— Просто не разбирах защо си избрал този път. И все още не разбирам. Твърдиш, че имаш силни пориви, но като възрастен мъж си в състояние да ги контролираш…
	— Ето _така_ ги контролирам — той посочи с ръка ергенското си царство, махна се от камината и отиде при една врата, която вероятно водеше към спалнята; сетне добави, като че ли на себе си: — С краткотрайни срещи, различни жени, непостоянни, ала чести любовни връзки. Колкото да не прекарвам сам тъмните нощи и да облекча нагона си.
	— Защо не го облекчиш като се ожениш?
	Антъни поклати глава.
	— Аристократките не са подготвени за такива като мен, миличка. Непрекъснато съм се страхувал да не изтощя прекалено любовниците си. Още ме е страх, че през дългите години на брака няма да бъда способен да се контролирам достатъчно.
	Той очевидно изрече това като предупреждение. Маделин затаи дъх и се постара да налучка подходящия небрежен тон:
	— Тоест, че ще се изкушиш да си вземеш любовница като други женени мъже с твоя ранг ли?
	— Не, не това — отговори той с целия плам, на който Маделин се бе надявала. — Моите родители си бяха верни, имаха прекрасен брак. Не искам по-малко за себе си. Но това означава съпругата ми да понася бурните ми набези в леглото, а никоя жена не е длъжна да ме търпи, защото не понасям да съм сам в непрогледните нощи. Ако не ти бях отнел невинността, никога нямаше да…
	Когато гласът му заглъхна, тя изведнъж проумя. Той погребваше детинските си страхове в меката женска плът, но само при строги условия, уплашен, че ако не се наблюдава, ще изпусне на свобода чудовището, което вуйна му го беше убедила, че представлява. Освен това беше почувствал, че женитбата не благоприятства постоянното самонаблюдение.
	Антъни продължи с приглушен тон:
	— Затова е излишно да се безпокоиш, че се жертвам, женейки се за теб. Ти ще понасяш стръвния ми апетит.
	— Стига, за бога! Ти не си побъркания змей от приказките, който яде невинни девици! Виж колко лесно овладя своя „апетит“ онзи ден при мистър Годуин. Ако не беше способен да се сдържаш, щеше да атакуваш лейди Тарли в мига, щом тя раздруса вимето си.
	Очите му помръкнаха.
	— Аз за малко не изгубих контрол с _теб_ в твоята класна стая.
	— За малко, но се размина — Маделин нежно му се усмихна и отиде при него. — А аз никога не съм се чувствала истински заплашена с тебе. Никога.
	Ненадеен копнеж озари чертите му.
	— Тогава омъжи се за мен — обгърна лицето й в шепите си. — Нуждая се от теб. От никого не съм се нуждаел така. Омъжи се за мен.
	Гърлото й пресъхна и се стегна.
	— Ще се омъжа за теб. Кълна се. След като измъкнеш Теса от безобразните си роднини.
	Антъни изруга под носа си.
	— Дотогава могат да минат месеци, а през това време всичко може да се случи с баща ти. Ще се оправя и с теб, и с Теса.
	— Аз няма да допусна да рискуваш — не и след като чу на какво е бил подложен. Той може би си мислеше, че Бикъмови са били жестоки с него заради „разваления“ му характер, но тя не бе чак толкова сигурна. А как да бъде щастлива в брак, изграден върху нещастието на едно безпомощно сираче?
	Антъни я пусна, облегна се на вратата и кръстоса ръце на гърдите си.
	— Искаш да кажеш, че няма да ми повериш нещо толкова важно като бъдещето на племенницата ми и живота на баща си — в очите му се таеше някакво непонятно чувство. — Затова ме държеше в неведение от първия ден на познанството ни, затова трябваше да ти вадя истината с ченгел… или по-скоро да се натъкна случайно на нея. Защото си знаела, че не може да ми се има доверие.
	— Това не е вярно! Поверих ти своята невинност, не е ли така?
	От устните му се изтръгна дрезгав смях.
	— Не, ти я пожертва, мъчейки се да ме оставиш в неведение, на тъмно. Не те обвинявам — бог знае, че в живота си не съм сторил много, за да вдъхвам доверие. Но нека поне сега между нас да се възцари истината. Теса чисто и просто е предлог да не се заробиш с мъж като мен, за когото най-вероятно даже не си сигурна, че е в състояние да си държи в панталона оная работа.
	Това яростно обвинение направо я срази. Той, изглежда, наистина си вярваше, че тя го смята недостоен за свой съпруг. Вероятно той самият се считаше за такъв. Цял живот бе роптал срещу Бикъмови, вярвайки тайничко, че те са прави по отношение на него; че отвътре той е чудовище.
	Ето защо си бе изградил непукистката фасада — за да скрие „развалата“ в себе си. Докато Маделин отказваше да се омъжи за него, щеше да има такова мнение за себе си.
	Тя нямаше да го позволи. Тъй като категорично отказваше да рискува бъдещето на племенницата му, трябваше да го опровергае с други средства. Дори ако това означаваше да рискува сърцето си.
	— Бъркаш — внимателно пророни Маделин. — Държа да отложим брака си, докато не се разреши проблема с Теса, но дотогава възнамерявам да бъда твоя телом и духом, без значение колко безразсъдно може да се окаже това.
	Когато той се втренчи в нея с могъщ копнеж, тя добави:
	— Вярвам ти безрезервно, Антъни. Как бих могла да се съмнявам в човека, когото обичам?
	Той примигна и извърна поглед.
	— Не биваше да го казваш. Това… за обичта.
	Сърцето й сякаш спря.
	— Защо?
	— Защото бездруго ми е достатъчно трудно да се контролирам край теб. Ако смятах, че наистина ме обичаш…
	— Та аз те обичам — без да обръща внимание на отбранителната му поза, тя се приближи и стисна главата му, принуждавайки го да насочи поглед към нея. — И не ме е страх от тебе. Ти не си звярът, за какъвто се имаш.
	Антъни изненадващо я сграбчи за ръцете, завъртя я и я прикова до вратата с такава сила, че й изкара въздуха.
	— Не знаеш какво представлявам — изръмжа той, извисявайки се заплашително над нея. — Никога не си ме виждала да губя контрол, никога не си ме виждала какъв съм всъщност. Дори когато те обезчестявах, показах овладяност, която напрегна до крайност волята ми. Но продължиш ли да повтаряш…
	— Че те обичам ли? Хубаво си отвори ушите: обичам те! — почувства се мъничка и безпомощна, затисната от огромното му тяло, но боязънта й бе съвсем мимолетна. — Предупреждавай ме колкото си искаш, но това нищо няма да промени.
	— Не разбираш — жаркият му поглед се прикова в нея, а пръстите му се впиха в рамената й. — Лесно е да внимавам с другите жени — те възбуждат само тялото ми. Но с теб… — хрипливо пророни той. — Ти възбуждаш ума ми, сетивата ми, душата ми. Нощем чезна в мечти по теб, а денем ме боли от това, че те няма. Когато сме заедно, ми е непоносимо хубаво, а когато не сме, само това искам.
	— Това е любов, мили, а не звярът — прошепна тя, разпознавайки у себе си същите признаци. — Защото аз също губя контрол, когато сме заедно. Според мен го доказах в събота.
	— Ти не изгуби контрол. Ти направи точно каквото си беше намислила.
	— Не си бях намислила да се изгубя в теб. Или да забравя целта си — Маделин обви ръце около врата му и доближи лице до неговото. — Гарантирам ти, че не бях си наумила да се влюбвам. Но ако си въобразяваш, че дреболия като уж необузданите ти желания ще ме уплаши сега, значи не ме познаваш.
	Тя го целуна. Отчаяно искаше Антъни да разбере, че е негова, независимо от всичко. След няколко секунди той откликна на целувката и стисна в шепи главата й, докато устата му поглъщаше нейната.
	Зъбите му гризнаха долната й устна, бакенбардите му я дращеха, а ръцете му разкъсваха копчета и панделки, също както онази нощ в дома на Стоунвил, ала този път Маделин не се опита да го забави или да възпре трескавото му желание.
	Затова пък се възпря сам той. Спря внезапно и стисна ръцете й, докато тя се опитваше да развърже възела на шалчето му. Горещият му дъх излизаше на бурни тласъци и Маделин потрепери, като зърна яростната нужда в очите му.
	— Няма… не бива да те любя тук — рече Антъни с възмутено достойнство, което никак не се връзваше с уж „разваления“ му характер… и с набъбналата му ерекция до нейния венерин хълм. — Не в това жилище, където… Ти не си като другите. Отказвам да те опетня.
	В един ярък проблясък Маделин разбра и неговото упорство я вбеси.
	— Е, аз пък отказвам да ме поставяш на висока полица с надпис „съпруга“ и да се въздържаш с мен. Аз не съм някоя крехка светска дамичка.
	— Представа нямаш колко…
	— … свиреп можеш да бъдеш, когато се „изпуснеш“? Всъщност имам. И ако не си забравил, онзи ден в училището не рухнах, сразена от грубото ти ухажване — тя изсумтя. — Уф, откъде се взеха нескопосаните ти идеи какво може и какво не може да понесе една жена? Ти си този, който няма представа коя съм аз. Мога да съм неуправляема колкото теб.
	Огън озари лицето му.
	— Ти не си наясно със значението на думата — предизвикателният му тон не можеше да се сбърка.
	— Ще трябва да видим — Маделин коленичи. — Приготви се, любов моя. Сега ще ти демонстрирам похотливата си страна. Защото пред теб е единствената жена, за която винаги можеш да си спокоен, че няма да претовариш в спалнята.


>	24

C>
	„Скъпи братовчеде,
	Споделям твоя скептицизъм за женкарите, които си менят козината, но не и нрава. Само че лорд Норкорт не е като другите. Ако някой може да го накара да улегне, това е Маделин. Тя умее да се оправя с него. Вярвам, че двамата си подхождат.
@	Твоя приятелка във всичко,
@	Шарлът“
C$


	Антъни зяпна шокирано, когато неговата практична мъничка естественичка разкопча панталона му с недвусмислени намерения. Тя не би могла да… нямаше откъде да знае как…
	— Какво, по дяволите, правиш?
	Усмивката й беше направо вещерска, докато сваляше гащите му.
	— Доказвам, че сме един за друг. Твърдиш, че притежаваш неутолим апетит. Е, аз пък притежавам неутолима любознателност. Откакто прочетох в онази книга за харема как може да задоволиш мъжа с уста, не ми излиза от главата как изглежда това в действителност. Смятам да разбера.
	Вече възбуденият му член се втвърди непоносимо.
	— Това не е нещо… тоест, само ку… леките жени го прак…
	— Го практикуват? Сигурен ли си? — очите й сияеха в жарко златно, което накара кръвта да нахлуе в главата му. Какво вършат съпругът и съпругата в спалнята си е лично тяхна работа. Мигар жената не може да задоволи мъжа си по този начин?
	— Ами да, само че… обикновено аз не… Тоест, установил съм…
	Веселата й муселинена рокля се разстла на пода около нея. Маделин го стрелна със закачлива усмивка.
	— Не ми казвай, че обръгналият женкар не е изпробвал конкретно тази поза.
	Страните му се обагриха в червенина.
	— Изпробвал съм я. Но сега предпочитам да не…
	— Охо! — тя изу панталона и гащите му и неговото лошо момче изскочи навън, шавайки нагоре-надолу. Очите й светнаха пакостливо. — Тялото ти казва друго.
	— Тялото ми да си гледа работата! То най-безгрижно игнорира опитите ми за въздържание.
	Изведнъж тя придоби сериозен израз.
	— Значи затова не ти харесва този вид задоволяване. Той означава изцяло да се откажеш от контрол над акта.
	О, тя го четеше като отворена книга. Но не беше само това. Първите няколко пъти, когато жена го задоволи с уста, той имаше чувството, че е в проклетия креват у Бикъмови, а лошото му момче стърчи под завивките. Противно му беше, че не е способен да контролира поривите си и оттогава избягваше френската любов.
	По тази причина представата как му го прави в дневната си рокля на уважавана учителка го изкушаваше неимоверно. Тя единствена го изкушаваше да се изгуби в нея. Единствената, която го обичаше.
	Обичаше ли? Сигурно беше побъркана. Или поне не си даваше сметка в какво се забърква. Но ако го поемеше в устата си, щеше да научи колко необуздан може да бъде. Тогава никога нямаше да се оженят.
	— Това няма нищо общо с контрола ми — излъга Антъни. — Просто не искам ти… Не е редно ти…
	Тя му хвърли сериозен поглед.
	— За мен не е по-нередно, отколкото, за която и да е друга жена, особено щом ме гласиш за своя съпруга.
	Тя се поотдръпна и го погледна. Косата й се стелеше разкошно по раменете и дъхът му секна. Опита се да изтласка от ума си съблазнителното видение, което представляваше тя, но това бе адски трудно.
	— Странна представа имаш за брака — продължи Маделин. — Не е нужно той да е еднотипен: ти си принуден да сдържаш най-мощните си импулси, а аз да припадам при гледката на голямата ти мъжественост. Ние сме различни от останалите хора, тъй че защо бракът ни да не е различен? Можем да го направим какъвто искаме.
	Антъни се засмя задавено.
	— Ти изгуби невинността си едва преди два дена, миличка, нямаш си представа за какво говориш.
	— Тъкмо затова държа да изпробвам това. Как другояче да се науча? — тя се наведе и го облиза, при което кръвта му кипна. — Освен това ти е време да разбереш, че твоята липса на въздържание ми се отразява чудесно.
	— Маделин… — името й прозвуча хем като заповед, хем като молба.
	Но устата й вече бе обгърнала пениса му. Дълбоко от гърдите му се изтръгна стенание. Той с мъка устоя на порива да сграбчи главата й и да я раздвижи нагоре-надолу по зажаднялата си плът. Ласките й бяха прекалено ефимерни, прекалено нежни, но въпреки това той осезаемо изпъшка, когато Маделин го пусна от устата си.
	— Трябва да ме напътстваш — рече тя, а пръстът й заобиколи влажната главичка на пениса, с което за малко не го подлуди. — В книгата липсваше достатъчно конкретика — слаба руменина докосна страните й. — Освен това, май че не мога да те поема целия в устата си.
	— Не е нужно — рече задавено рече той, предавайки се. — Просто стисни в юмрук корена и засмучи останалото — когато го хвана, както я бе инструктирал, Антъни добави: — Само недей да бъдеш прекалено нежна, моля ти се. По-твърдо е по-хубаво.
	Маделин се ухили.
	— То се знае, че _твърдо_ е по-хубаво.
	Грубият му смях се превърна във въздишка на чисто удоволствие, когато устата й го засмука невероятно силно.
	Опазил го бог! Практически й бе дал разрешение да го разсипе — не че тази нахална лудетина се нуждаеше от разрешение. Тя щеше хубаво да си поиграе с него. Трезвата му половина искаше да възрази срещу това, че тя се държи като жената на мечтите му. Лудата му половина, начело със своеволния му пенис, се молеше тя да го изсмуче до пресъхване.
	Лудата му половина получи точно каквото искаше, защото Маделин подхвана движение, от което главата му се замая и той трябваше да се опре на стената. След броени мигове сграбчи главата й и вкара члена си в устата й, неспособен да се удържи. Тя се справи великолепно и само след няколко секунди Антъни усети как освобождението се надига в него.
	Беше прекалено скоро, прекалено бързо и той отчаяно се опита да го задържи, но тя правеше това невъзможно и когато той помъчи да се отскубне, тя сграбчи задника му, за да го задържи в плен. Преди да се усети, Антъни експлодира в устата й, доказвайки, че е безсъвестен негодник.
	Проклинайки липсата си на контрол, той зарови из сакото си кърпичка, за да се изплюе Маделин там, но тя вече преглъщаше семето му. Той я зяпна смутено, защото преди бе виждал само курви да правят това.
	— Не се налагаше…
	— Какво? — тя взе кърпичката и се избърса с невинен вид. — Така беше описано в книгата за харема — челото й се набръчка леко. — Не се ли справих?
	— Какво говориш! — изпъшка Антъни и рухна върху стената. Не я бе целунал, не бе помилвал гърдите й… нищичко. За бога, даже не й беше свалил дрехите! А тя се притесняваше, че не е направила нещо както трябва.
	Притегли я в прегръдката си и шумно си пое дъх. Имаше ли представа какво му е причинила? Колко е ужасен, че не я е задоволил?
	— Казах ти, че мога да се оправя с теб — измърмори Маделин и при закачливата й усмивка пенисът му отново се събуди за живот.
	В него се надигна гняв. Тя смяташе, че го е хванала натясно с нищожната си проява на порочност, като че ли един любовен акт доказваше всичко.
	— Хал хабер си нямаш как да се оправяш с мен — изръмжа той.
	Щом тя се отдръпна, явно шокирана от тона му, Антъни насила сложи ръката й върху набъбналия си член.
	— Не те излъгах, казвайки, че съм неутолим. Пак те искам.
	— Добре — Маделин предизвикателно повдигна вежди. — С радост идвам.
	Той я прикова към стената и стисна ръцете й отстрани.
	— Не си играй с мен, Маделин. Ще има да съжаляваш.
	Тя нарочно изпъчи гърди към неговите и каза:
	— Съмнявам се — доближи уста към неговата и пошепна: — Покажи ми звяра, любов моя. Искам да го видя, развързан на свобода.
	Лошото му момче фанатично запулсира при мисълта да й угоди. Само че Антъни се подвоуми. Ами ако й го покаже? Ами ако тя побегне от него с писъци?
	По-добре сега, отколкото след женитбата. Щом тя го искаше, какъвто е, нека.
	Зарязвайки на вятъра привичната си грижливост, Антъни смъкна дрехите й, без да го интересува, че ги раздира. Разкъса долната й риза донякъде от нетърпеливост да я види гола, донякъде, за да я шокира и да й набие здрав разум в главата. Значи можела да се оправя с него, а? Даваше ли си сметка малката какво означава това?
	Очевидно си даваше сметка, понеже очите й запламтяха от възбуда, докато той й изнасяше малкия си спектакъл. После Маделин му върна услугата, като също раздра дрехите му. Хвърчаха копчета, пореха се шевове. Тя даже пое инициативата и го целуна, а когато целувката шеметно прерасна в нещо знойно, диво и първично, в дуел за надмощие, на Антъни му идеше да отметне глава и да закрещи ликуващо.
	Никога не си позволяваше подобно поведение с жена. А фактът, че сега се бе отпуснал с жената, която твърди, че го обича — обича, каква лудост! — беше точно толкова опияняващо, колкото се боеше. Усещането за голата й плът до неговата го възпламени и макар да знаеше, че трябва да я приласкае, да й шепне успокояващи нежности, всички тези неща, които правеше, за да обуздае стръвния си апетит, сега мислите му стигаха само дотам да проникне в нея.
	После тя просъска:
	— Вземи ме, Антъни. Вземи ме сега.
	Толкова бе нужно, за да вдигне краката й, все още по копринени чорапи, и да проникне в нея без увертюри, мощно и напористо, приковавайки я към вратата като животно. Само че от нея се стичаше росна влага и тя посрещаше всеки негов тласък, обгръщайки го здраво в кадифената си топлина.
	— Боже, ти наистина си вещица — изпъшка той, докато я връхлиташе, обзет от сляпа жажда. — Направо… излизам… от себе си… всеки… път.
	— Старая се колкото мога — рече тя, целувайки челюстта му, шията му, всичко, което бе в състояние да достигне. Сетне, каквато изкусителка си беше, сключи крака около кръста му и двамата се заогъваха като змии до вратата.
	После той пак свърши — твърде скоро — и докато се изливаше в нея с гърлен крясък, тя извика почти в същия миг.
	Антъни рухна отгоре й с препълнено сърце. Тя го бе оставила да свърши два пъти в нея без помен от съжаление. Ами ако бе права за тях двамата? Ами ако бе открил жената, която му съответстваше в стремежите на тялото и ума? Жената, с която да прекара целия си живот? Която го разбираше?
	Сладката възможност набъбна и се разля в него като мелодия, която не те напуска дълго след края на песента.
	— Любима — продума той, когато тя се сгуши до него запъхтяна. — Добре ли си?
	— И аз щях да те попитам същото — с тиха, доволна въздишка Маделин се протегна и го гризна по ухото.
	Горещият й дъх в ухото му пак накара члена му да се надигне.
	— Още те искам — каза той, любопитен да види реакцията й.
	Смехът й отекна в стаята.
	— Надявам се, или трябва да те порицая за дефиницията ти на „неутолим“ — тя му отправи ослепителна усмивка. — Ако звярът иска още, тогава непременно…
	Антъни я награби с ръмжене, блъсна вратата и я отвори, сетне пренесе Маделин в спалнята, където я положи на леглото, решен да пирува с нея, докогато тя му позволи.
	Острият му глад се позасити, безумието му започна да отшумява. Сега би желал да й се наслади на спокойствие. Насърчаван от охкането й, той сбъдна всяко желание, зародило се у него, след като я срещна за първи път. Свали й чорапите, после вкуси всяка частица от нея, погали всеки сантиметър: облиза съвършеното й дупе, накара пъпките на гърдите й да се превърнат в твърди камъчета, покри я навсякъде с миризмата си като истински звяр.
	Тя също го изследваше с толкова умилително любопитство, че той отново се засмя. Изглежда, Маделин намери топките му за възхитителни и се сети да му зададе въпроси, каквито биха хрумнали само на биолог. Това харесваше най-много у нея — жаждата й за знание.
	После я задоволи с уста. Не бързаше — не от нужда да поддържа контрол, а от неподправената радост да я гледа как стига до екстаз под милувките му. Опивайки се от непринудения й отклик, той галеше, смучеше и дразнеше, докато тя не пресипна да крещи от достигането на върха. Чак тогава отново влезе в нея, този път с по-малко плам и повече чувственост.
	А когато се зарови дълбоко в топлата й плът, го заля непознато досега задоволство. Това се казваше близост. За пръв път му се искаше завинаги да остане в една жена, да бъде с нея завинаги. Това бе истинската причина да не се ожени: защото я нямаше Маделин, която да обича.
	Да обича?
	Пропъди мисълта. Този път водеше до лудост. Тя бързо се бе превърнала във всичко добро, всичко чисто в живота му и макар че издръжливостта й в днешното любене го ободряваше, не бе готов докрай да отдаде сърцето си. Защото не знаеше дали ще понесе, ако направи тази крачка и открие, че само я е уплашил и отблъснал.
	Ала когато почна наново да я обладава, плъзгайки се в нея на дълги, протяжни тласъци, разбра, че здравата е хлътнал. Искаше да се слее с нея до края на живота си.
	Задържа освобождаването си, докато тя не постигна своето. После го връхлетя оргазъм, който не можеше да се сравнява с нищо досега. Изливайки се в нея, той се молеше да й е направил дете. Тяхното дете. Тогава Маделин нямаше да има избор, освен да се омъжи за него. Така или иначе сега тя му принадлежеше телом _и_ духом. Ако си е мислела, че той весело ще я пусне да си ходи след това, което преживяха, значи беше побъркана.
	Мина известно време, докато слязат на земята, но той бе абсолютно щастлив да лежи с нея, сгушена в обятията му. Щеше да се излежава така цяла нощ, ако не бе късният час.
	— Доволен ли си най-сетне? — пошепна тя, след като бяха успокоили дъха си.
	С лек смях той посочи с глава към провисналия си член.
	— Има ли смисъл да питаш?
	— Не за _това_, глупако — рече тя, смекчавайки обидата с нежна усмивка. — Доволен ли си, че мога да се оправя с теб и с твоите „неутолими желания“?
	— Миличка — отвърна той с безкрайна искреност, — почвам да се тревожа, че ти няма да се оправяш с твоите неутолими желания. Да не говорим за ненаситното ти любопитство.
	Тя престорено въздъхна.
	— Господи, от това се страхувах — с блеснали очи тя прокара ръка по рамото му. — Да знаеш, че затова не съм се омъжила — не исках да натрапвам необузданото си любопитство на някой съпруг.
	— Внимавай в картинката — предупреди я той, макар че не можа да сдържи усмивката си при нейната пародия на предишното му твърдение. — Като се оженим, ще очаквам далеч по-малко наглост и далеч повече уважение от теб.
	— Охо, така ли? — взе го на подбив Маделин. — Е, господарю, очаквайте каквото си щете; ще получите каквото аз реша да ви дам.
	Антъни триумфално се засмя. Тя не го опроверга, че ще се женят, което означаваше, че смята да приеме. Сигурно здравата щеше да го разиграва, но не му пукаше. Щеше да й покаже кой води парада.
	Погледна към прозореца и се отдръпна от нея.
	— Баща ти ще вземе да се притеснява, ако вече не е започнал.
	Изражението й стана непроницаемо.
	— Да, трябва да се прибирам.
	— Ще те закарам.
	— Не, не бива.
	Когато тя се изсули от леглото и отиде в съседната стая, сърцето му се сви. Последва я и с неловкост загледа как си облича кюлотите и разкъсаната долна риза.
	— Защо не бива?
	— Защото ще поискаш от папа ръката ми. Все още не мога да ти позволя това.
	Проклета да е с тоя свой инат!
	— Нямаш избор — каза Антъни и също почна да се облича. — Искам час по-скоро да те направя своя съпруга.
	— За хулител на морала можеш да бъдеш доста твърд в нравствените си разбирания — избоботи Маделин. — Но аз няма да допусна да съсипеш живота на Теса с една прибързана венчавка — напъха се в разхлабения си корсет и обърна гръб към него с неизречена молба да й помогне.
	Той хвана връзките, но вместо да ги затегне, ги използва като юзда и я дръпна към себе си.
	— Трябва да ми се довериш, любима моя — промърмори в косата й. — Ще имам грижата и за двете ви. Трябва да оставиш въпроса на мен.
	— Ами ако не успееш? Ако се оженим и като последица я загубиш?
	Антъни се поколеба само за миг, но това очевидно й стигаше.
	— По-разумно е да бъдеш предпазлив. Трябва да се разделим, докато не спечелиш делото. С папа ще се оправим. А междувременно ние с теб ще разполагаме с тази квартира… Бих могла да идвам тук и…
	— … и да мърсуваш с мен ли? — грубо рече той.
	Маделин наежено се отдръпна и се опита сама да се завърже, а Антъни изруга и отмести ръцете й, за да я завърже той.
	— Прощавай, но мисълта да живееш в преддверието на ада е непоносима. По-добре да се примириш с моята намеса.
	Тя намръщено се обърна към него.
	— Какво възнамеряваш да предприемеш?
	— Като за начало, да говоря с баща ти. Зная, че е отчаян, но не е трябвало до такава степен да се разчита на теб — пуснал те е на онова парти и…
	— Той нищо не знае. Аз сама го поисках.
	— Какво? — смая се Антъни.
	— Именно аз се надявах, че сър Хъмфри би могъл да ни помогне — гласът й стана горчив. — Папа отказваше да действа независимо колко го умолявах, а колчем споменавах конкретен начин да оправим положението, той затъваше още по-дълбоко в меланхолията си — Маделин предизвикателно издаде напред брадичка. — Затова трябваше да се справя самостоятелно.
	В корема му се образува буца при мисълта за всичко, което бе рискувала. Но такава си бе Маделин, твърдо решена да защитава невинните.
	— Е, това ще престане. Най-малкото баща ти трябва да проумее, че не може да се самосъжалява, докато ти се излагаш на такива опасности. Възнамерявам да му го кажа лично.
	— Не може! — извика тя. — Не зная какво е способен да направи. Трябва да ме оставиш внимателно да му поднеса новината. Нуждая се от време…
	— Господи — глухо рече Антъни, — значи затова не ми даваш да ти отправя предложение — заради баща ти. Работата няма нищо общо с Теса. Все се мъчиш да го защитаваш.
	— Това не е вярно — тя се напъха в роклята си и се закопча със съвсем малко помощ от негова страна. — Не бива да се женим, докато въпросът с Теса не се уреди, и ти го знаеш — когато той само повдигна вежда, Маделин добави: — Не разбираш. Само преди два дена папа говореше как щял да свърши със себе си, за да ми улеснял живота. Той също не би искал племенницата ти да пострада. Ако реши, че неговата ситуация може да помогне на Бикъмови, току-виж се…
	— … самоубил? — скептично подхвърли Антъни. — Значи ще се нагърбиш и с тази отговорност, за да предпазиш баща си от самоубийство? — намръщи се. — Той няма право да говори такива неща пред теб, да му се не види, не и когато си направила толкова много за него. Това е просто начинът му да си гарантира, че ще го дундуркаш.
	— Не! Папа не е такъв. Ти не го познаваш!
	— Понеже _ти_ не ми даваш да се запозная с него! Даже не позволяваш да разговаряме. По-лоша си от мен по отношение на отказа от контрол. Всичко трябва да върви според плана ти, а ти ми доверяваш единствено това, с което според теб ще можем да се справим. Сигурен съм, че даже мисис Харис не знае точното състояние на нещата ти.
	— Само защото аз не исках тя да…
	— Да те уволни ли? Тази сутрин твоята работодателка направи всичко възможно, за да не се „възползвам“ от теб. Тя е загрижена за теб. Аз съм загрижен за теб. Понякога трябва да се откажеш от контрола и да позволиш на хората, които те обичат, да ти помогнат.
	За миг Маделин зае дръзка поза и Антъни си помисли, че тя ще продължи да спори. После лицето й се изглади.
	— Добре. Щом трябва, заведи ме вкъщи и говори с папа. Очевидно докато това не стане, няма да се успокоиш.
	— Адски си права — измърмори Антъни, доволен, че тя най-сетне е проявила разум.
	Той беше вече съвсем облечен, когато тя добавяше последните щрихи към тоалета си. Но когато понечи да се обуе, Маделин спря.
	— Уф, къде са ми чорапите?
	— Вероятно в леглото. Там ти ги свалих.
	— Би ли ми ги донесъл? Аз ще си потърся ръкавиците.
	— Разбира се — Антъни се запъти към съседната стая. Когато вратата се затвори зад него, му трябваше секунда, за да отчете това, но докато се втурне обратно, тя вече бе успяла да го залости вътре.
	— Маделин! — изрева той и заналага с юмруци вратата. — Какво правиш, по дяволите?
	— Съжалявам, Антъни — извика тя. — Не мога да позволя да съсипеш всичко заради криворазбраното си чувство за чест. Ще поговоря с папа и ще видя доколко е в състояние да възприеме сега. Кълна се, че утре вечер ще се върна, без значение какво ще ми отговори той. Дотогава двамата с теб ще сме по-наясно как най-добре да действаме.
	— Аз съм си съвсем наясно, да му се не види! — той ритна вратата и нададе зверски вой, когато осъзна, че още не си е обул ботушите.
	— Антъни, любими — рече тя от другата страна. — Добре ли си?
	Нейната тревога и гальовното обръщение не го утешиха ни най-малко.
	— Да не би да ти пука? — изръмжа той, докато се стискаше за ходилото. — Ти бягаш — отново, бих могъл да добавя — защото ме имаш за импулсивен идиот, който ще оплеска допълнително положението за теб, баща ти и Теса.
	— Не те имам за идиот — рече тя. — Мисля, че си доста възбуден в момента. А точно сега трябва да се пипа хладнокръвно.
	— Кой го казва! — той заби юмрук във вратата, но си даде сметка, че така само подсилва аргумента й. — Мили боже, тук ли смяташ да ме оставиш до утре вечер?
	— Щом се кача на файтона, ще изпратя някой да те пусне.
	Файтонът. Той се отпусна на вратата. Слава богу за малките неща. Глупачката не си даваше сметка, че той познава всеки файтонджия, който работи в тази част на града — още един остатък от бурните му дни. Щом каретата се върнеше, просто щеше да научи къде живее и да отиде след нея.
	Бързо отиде на прозореца и безпомощно загледа как Маделин се качва на файтона, извиква едно момче, дава му монетка и сочи към прозореца. Не обърна внимание на мрачната му гримаса, но пък Антъни обърна внимание кой е файтонджията.
	След десет минутки уличното гаменче го спаси, а докато крачеше напред-назад и чакаше завръщането на файтона, Антъни прехвърляше наум разговора им.
	_Възбуден. Криворазбрано чувство за чест._ Приказваше за него, все едно е безразсъден глупак. Очевидно точно за такъв го имаше.
	Докато гневът му отшумяваше, той обмисли по-трезво представата й. Можеше ли да я вини, че не е сигурна доколко ще съумее да се погрижи за нея и за Теса? Какво бе извършил в живота си, та да се покаже достоен за нейното уважение?
	Беше скандализирал света, озлобен от неправдите, които го бяха сполетели като дете. И каква полза? Да, беше натрупал богатство, но вместо да го използва смислено, харчеше го за разгул. Маделин може би неохотно доверяваше тайните си на хората, но в неговия случай бе още по-зле. Той не им доверяваше истинското си „аз“. Вместо това непрекъснато се криеше зад разни остроумия.
	А Маделин проникна под бронята му. Тя не се погнуси от това, което видя там, нито го порица, че е еди-какъв си. Просто му отдаде сърцето си, нищо че той бе прекалено голям страхливец, за да й отдаде своето.
	Сега бъдещето на племенницата му висеше на косъм и Маделин, а не той, непрекъснато мислеше за благополучието на Теса, въпреки че си имаше невъобразими отговорности.
	Свлече се на един стол. Вместо да се съгласи да бъде предпазлив, както тя искаше, той егоистично се опита да я запази за себе си. Да, беше взел присърце нейния интерес — както и този на баща й — но тя имаше право. Не познаваше баща й. Не беше негова работа да му се меси и да му отправя изисквания.
	Въпреки това, което й каза, Антъни знаеше, че неохотата на Маделин до голяма степен се дължи на загрижеността й за Теса. Беше видял с очите си състраданието, което тя показваше към ученичките. Тя нямаше да види бял ден, ако се венчаеха с цената на нещастието на момичето.
	Той ядно изруга. Трябваше да разполага с факти, които тя не можеше да му предостави, понеже заемаше страната на баща си.
	Имаше само един начин да узнае всичко. Трябваше да разпита викария или друг човек, който да го информира. Вероятно даже да поговори с местния съдия-следовател. Но за тази цел се налагаше да замине за Телфорд.
	Телфорд, градчето, което беше избягвал повече от двадесет години. Телфорд, където живееха Бикъмови, където той бе изтърпял безброй унижения… където се беше научил да затваря сърцето си. Телфорд съдържаше отговорите. При мисълта да отиде там го пролази тръпка.
	Антъни мрачно се загледа напред. Нищо чудно, че Маделин не можеше да му се довери, щом само името на градчето отново го превръщаше в разтреперан хлапак.
	Е, край на това. Писнало му беше да се крие от случилото се, писнало му беше то да направлява живота му. Маделин го обичаше и разчиташе на него да я избави. Най-малкото можеше да се изправи срещу миналото, за да получи някои отговори.
	Може би така най-сетне щеше да си извоюва уважението на Маделин. И своето собствено.


>	25

C>
	„Скъпа Шарлът,
	След всички тези години понякога си още много наивна. Прави каквото искаш по отношение на лорд Норкорт и мис Прескот Отсега нататък няма да ти споделям тревогите си, макар че заради теб се моля връзката на учителката ти с женкар да няма ужасен изход.
@	Твой равнодушен братовчед,
@	Майкъл“
C$


	Маделин фуча по целия път до Ричмонд. Как дръзваше Антъни да обвинява нея за тази каша! Явно смяташе, че е трябвало да моли за помощ в случая с папа. Обвини я, че заради баща си отлага женитбата им. Той нищо не беше разбрал, мътните го взели!
	Ти не ми _позволяваш_.
	Маделин изтръпна. Вярно бе. Нима бе сгрешила, като отново му попречи да се срещне с папа? Като не му даде да се заеме със ситуацията, както той желаеше? Като се опитваше да вземе предвид добруването на племенницата му?
	Припомни си разказа му за неговото детство при Бикъмови. Беше преподавала в други училища, освен при мисис Харис и знаеше колко лесно настойниците могат да злоупотребяват с момичетата. Антъни обвиняваше „порочната“ си природа за суровото отношение към него, но тя стоварваше вината там, където трябва — върху Бикъмови.
	Да, правилно бе постъпила. Обмислеше ли нещата, Антъни щеше да го проумее.
	_По-лоша си от мен по отношение на отказа от контрол. Всичко трябва да върви според плана ти._
	Независимо колко усилено се опитваше да игнорира обвинението, от тези думи я болеше. Защото в тях имаше късче истина. Но той какво очакваше? Нейният свят се рушеше, още преди папа да изпадне в немилост. Откакто майка й почина, тя се опитваше да закрепи нещата, а за това се изискваше известен контрол, да му се не види!
	Сега пред нея изникна нов проблем. Бързо приближаваха селската къща в Ричмонд. Тъй като нямаше пари да плати на файтонджията, единственият й избор бе да влезе и да донесе от вътре. Това означаваше да съобщи на папа какво става.
	А може би не? Маделин въздъхна. Напоследък той така тънеше в самосъжаление, че току-виж изобщо не забелязал.
	Тази надежда бе попарена след няколко минути, когато пристигнаха. Преди още да е слязла, папа се втурна да я посрещне. А мисис Дженкинс го следваше по петите.
	— Къде се бавиш, по дяволите? — изръмжа той и рязко дръпна вратичката на файтона. — Поболяхме се от тревога! Следобед изпратих мисис Дженкинс да те търси в училището, но мисис Харис казала, че си си тръгнала по пладне. Сега е почти седем!
	Боже, не беше предвидила, че ще тръгнат да я търсят.
	— Само да платя на човека, татко, и ще обясня.
	Едва изрекла думите, баща й извади кесията, която не бе носил от месеци, и пъхна в шепата на файтонджията няколко шилинга. Когато файтонджията повдигна вежда, Маделин добави още, за да се получи договорената сума.
	— Господи! — извика баща й, когато видя колко пари са това. — Къде си ходила?
	— Отбих се на визита в града — в края на краищата това бе отчасти вярно.
	Но когато баща й пребледня и посивя, Маделин разбра, че дори това не биваше да казва. Той навъсено я вкара в къщата. Мисис Дженкинс също ги последва, а на повехналото й лице бе изписана тревога.
	Щом затвори вратата, баща й се обърна с лице към нея.
	— Ходила си при сър Хъмфри, нали?
	Шокирана, че той е наясно, Маделин хвърли поглед на мисис Дженкинс.
	— Съжалявам, госпожице — промърмори жената, — но той не ми даде мира, докато не му разправих всичко от игла…
	— Точно така, здравата я притиснах — прекъсна я баща й. — А какво друго да направя, когато я заварих да почиства вечерната ти рокля? Знаех, че тази събота и неделя не си ходила на вечеринки. А после госпожата ми разкри, че си вършила какви ли не щуротии заради мен. Нямала си право!
	Гневът й кипна.
	— Ти нямаше право да се предаваш!
	Той потрепери, ала Маделин не можа да попречи на избликналите думи, сбор от отдавна потисканите й безпокойства.
	— От месеци те моля да предприемеш нещо, за да промениш положението, но ти само пъшкаш и се вайкаш за случилото се с мисис Крозби. Ами това, което се случи с _мен_, татко? Изгубих своя дом и живота си за един миг, когато тя умря на твоята маса. Мъчно ми е за болката ти, но и мен ме боли!
	Сълзите се стичаха по бузите й, но Маделин не забелязваше това. Как смееше да й се прави на баща сега, след като месеци не си бе помръднал пръста?
	Учудването му се замени от покрусено изражение.
	— Мъничката ми Мади, моля те… — пророни той и протегна ръка към нея.
	— Никога не ме наричай така! — тя отблъсна ръката му, защото гневът й изобщо не беше изчерпан. — Преди два дена ти буквално ме заплаши, че ще се самоубиеш. И смееш да ми говориш, че съм нямала право? — тя бясно изтри сълзите си. — Ти нямаш право, татко! _Ти!_
	Това бе ехо на думите, които Антъни й каза по-рано днес, защото бе осъзнала колко са правдиви, щом той ги изрече. Просто не бе поискала да го признае на мига. И сега сякаш не можеше да спре плача си.
	Баща й я прегърна през раменете и я отведе до един стол.
	— Хайде, стига — утеши я той. — Седни.
	Тя се подчини с хълцане. Дори не бе способна да откаже утехата му.
	Баща й погледна мисис Дженкинс.
	— Нали ще донесете малко вино на момичето ми?
	Мисис Дженкинс кимна и се шмугна в кухнята, оставяйки ги сами. Папа издърпа един стол и стисна ръцете й.
	— Прости ми, Маделин.
	— Ти все… т-това к-казваш — изпелтечи тя. — А на с-следващия ден…
	— Знам, пак унивам. Да не мислиш, че не си давам сметка как те измъчих? Но нещата ще се променят. Този път говоря сериозно.
	Тя поклати глава. Той не за пръв път обещаваше.
	— Не ми вярваш, нали? — тихо рече баща й. — Не те виня. Но се кълна, че ако бях разбрал до каква степен си се нагърбила с…
	Маделин замълча и той въздъхна.
	— Не, това също не е отговаря на истината. Давам си сметка. Някъде в дебрите на своето униние осъзнавах, че ти ни крепиш. Просто не можех да се заинтересувам, да се трогна — той стисна дланите й. — Е, сега вече се интересувам.
	— Охо? — сълзите й бяха изплакани, но гневът още кипеше в нея. — Защо сега?
	На лицето му се настани гузно изражение.
	— Твоята директорка казала на мисис Дженкинс за теб и лорд Норкорт.
	Дъхът й секна. Какво бе споменала мисис Харис? Доколко бе наясно папа? Знаеше ли за партито? Господи, знаеше ли, че е отишла там с Антъни?
	— Тогава научих, че дружиш с този господин — мрачно продължи баща й. — Нямах никаква представа. Недоумявах какво става с теб. Това ме порази най-много от всичко — той обори глава. — Ти каза истината за едно нещо: нямах право да се предавам. Заради теб. Заради твоето бъдеще.
	— Заради себе си — остро добави тя, докато бузите й изсъхваха от сълзите.
	— Може би и това също — в тона му се долавяше силна болка. — Но щом чух за него, се сетих, че ме попита за неговото детство, но не ми обясни защо искаш да знаеш. Така че когато изчезна, взех да се безпокоя…
	Налагаше, се да му признае за Антъни. А, честно казано, не знаеше как.
	— Напоследък не бях добър баща — прошепна папа и стисна дланите й почти болезнено, — ала възнамерявам да се променя. Пет пари не давам какво се е случило между теб и… — той преглътна. — Ако имаш връзка с лорд Норкорт, няма да чуеш от мен укорителна дума. Бог ми е свидетел, че имаш основателна причина да потърсиш утеха извън тази къща. Но не мога…
	Дъхът му пресекна.
	— Не мога да не се намеся, мило момиче. Трябва да зная дали този мъж се е възползвал от теб. Длъжна си да ми кажеш. Не ме интересува какво се е случило със сър Рандолф, но държа да се уверя, че лорд Норкорт постъпва правилно с теб.
	— Той иска да се ожени за мен, татко — пророни тя. — Иска да се оженим и да те защити от сър Рандолф.
	Баща й изглеждаше зашеметен, което отразяваше съвсем точно състоянието й, когато Антъни за пръв път изрече предложението си.
	— Обаче има един проблем с племенницата му, затова му обясних, че трябва да почакаме. Той не иска да чака. След нашата среща със сър Хъмфри този следобед той пожела да дойде направо тук и да поиска от теб ръката ми. Аз не го допуснах. Държах първа да говоря с теб.
	С все още слисано изражение баща й рухна назад в стола си.
	— Ясно — той разтърка брадичката си и я погледна. — Очевидно тъна в неведение за много нещо.
	Маделин кимна, леко засрамена. Смяташе, че правилно не го е натоварила с плановете си, ала думите на Антъни не й излизаха от ума. _Ти ни доверяваш единствено това, с което според теб ще можем да се справим._
	— Е, щом е така, време е да ми кажеш какво съм пропуснал. Имам право… — той се спря. — Имам нужда да науча. Тъй че нали ще започнеш отначало, момичето ми? И по-полекичка. Умът ми дълго време бе като в мъгла, но този път това няма да ми попречи да разбера. Разкажи ми.
	Маделин това и направи. Докато мисис Дженкинс приготвяше вечерята и мълчаливо шеташе наблизо, Маделин и баща й си приказваха. Отне й два часа — плюс няколко фалстарта — да разкаже всичко от игла до конец. Отдавна не се бе чувствала толкова свободна да споделя проблемите си с баща си. Гледаше да не се обнадеждава прекалено от разумния му отклик, особено когато той за дълго потъваше в мълчание, но поне я слушаше, поне вече не се изключваше от околния свят. Нали и това бе нещо?
	Разбира се, не му призна, че е спала с Антъни. В края на краищата, говореше пред баща си! Но сега той научи остатъка от историята. Когато свърши, не се намираха по-близо до разрешение на проблемите си отпреди, но Маделин усети, че менгемето, което от месеци стягаше гърдите й, внезапно се поотпусна. Най-сетне можеше да диша.
	— Права съм за неговата племенница, нали, татко? — попита го накрая. — Не е ли по-добре да почакаме?
	— Не зная — уморена бръчка помрачи челото му. — Ситуацията наистина може да ти опъне нервите. Не ми се вярва, че Бикъмови ще й налагат същите наказания, но ти си права, че момичето не бива да остава у тях. А сър Рандолф определено ще използва всяка възможна връзка между негово благородие и мен, за да получи каквото иска.
	— Няма да намерите решението тази вечер — обади се мисис Дженкинс, прекъсвайки ги за пръв път, откакто бяха започнали дългия си и откровен разговор. — И двамата сте изтощени — погледна добросърдечно Маделин. — Бездруго до утре нищо не може да се предприеме, нали, госпожице? Нали тогава ще се срещнете с негово благородие?
	Маделин кимна. Не беше бог знае колко изненадана, че вдовицата е чула всяка дума. Тя така се беше сляла с тъканта на семейството им, че изглеждаше редно да научи и най-злокобните им тайни.
	— Хубаво. Утрото е по-мъдро от вечерта — майчински ги посъветва мисис Дженкинс. — Открай време разправям, че нещата изглеждат по-ведри на наспана глава.
	Папа повдигна вежда.
	— С всички ли си толкова бодра, жено? Или само на нас досаждаш с проповеди?
	— Татко…
	— Ами, само за вас ги пазя, доктор Прескот — отвърна мисис Дженкинс с весела усмивка. — На мъже като вас, които се самосъжаляват, една такава проповед хич не им е излишна.
	— Глупости — измърмори той, но иначе прие предложението на мисис Дженкинс и подкани дъщеря си да лягат. Тя с готовност се подчини.
	Не бе сигурно _точно кога_ си е легнал той, но поне тази вечер не го мислеше. За пръв път от дълго време насам не се събуди посред нощ от обикалянето му по коридора.
	Вместо това на сутринта я събудиха възбудени гласове навън. Тя бързо стана от леглото, наметна си пеньоара и отиде да провери какво става.
	Папа се разправяше с някакъв лакей в ливрея.
	— Настоявам да ми оставите това писмо, млади момко. Аз ще й го предам, щом стане.
	— Само че негово благородие изрично нареди да й го предам в ръката — ядосваше се лакеят. — Щом не искате да я събудите, мога да почакам.
	— Будна съм, папа — обади се Маделин, разпознавайки ливреята, и излезе. — Да не би да ми носите писмо?
	— Вие ли сте мис Прескот? — осведоми се лакеят.
	Тя кимна.
	Той й подаде пищно украсен плик с восъчен печат.
	— Господарят нареди да ви го предам лично.
	Тя го погледна с любопитство.
	— Откъде е разбрал как да ме намерите?
	— Ако не се лъжа, лорд Норкорт е получил тази информация от файтонджията.
	Само че не бе дошъл лично. След цялата настоятелност да се запознае с баща й, пристигането на писмо я потресе. Ръката й трепна, когато го отвори.
C>
	„Мила Маделин,
	Заминах за Телфорд. Исках да знаеш, за да не ме очакваш довечера в квартирата ми. Изход от бъркотията ще се намери само ако преценя в пълнота ситуацията, а за тази цел трябва да установя колко утежняващи са доказателствата срещу баща ти и да видя какво ще мога да направя по въпроса. Смятам да говоря с викария, както и с местния съдия-следовател. Може би ще минат няколко дни до завръщането ми, но ти не се безпокой. Имай ми вяра, че всичко ще бъде извършено съвършено дискретно.
@	С цялата ми любов,
@	Антъни“
C$
	Безценните думи _с цялата ми любов_ бяха засенчени от тревога.
	— Дискретно! — извика тя, притиснала писмото до сърцето си. — Какво му е дискретното да разпитваш за такива неща? В рамките на един час вуйчо му ще научи за пристигането му и ние хубаво ще си изпатим!
	— Какво има? Какво се е случило? — попита баща й.
	Тя му подаде писмото.
	— Трябва да го последвам, папа. Трябва да го спра, преди да накърни шансовете на племенницата си да се отърве от онези ужасни хора!
	Баща й многозначително вдигна поглед от писмото.
	— Нарича те „Маделин“ и завършва с „цялата ми любов“, но не виждам да отваря дума за женитба.
	— Сега по-големи неща са ни на главата, папа! — тя се обърна към лакея. — Кога замина?
	— Преди няколко часа, мис. Призори.
	— Няма време за губене. Заминавам за Телфорд.
	Папа се начумери.
	— Няма да го настигнеш.
	— Трябва да опитам!
	— Нямаме пари — изтъкна той. — Знаеш ли колко струва пътя до Шропшир? За да го настигнем, ще трябва да пътуваме с дилижанса, да се храним и нощуваме в странноприемници… пътуването ще трае най-малко два дена. Освен ако не си кътала заплатата си от училището под дюшека, няма да успеем.
	Маделин простена. Баща й беше прав.
	— Според мен даже мисис Дженкинс няма толкова пари, макар че на драго сърце би ти заела…
	— Заем, да! Ще взема пари назаем.
	— От мисис Дженкинс ли?
	Вчерашните думи на Антъни й дойдоха наум: _Тази сутрин твоята работодателка направи всичко възможно, за да не се „възползвам“ от теб. Тя е загрижена за теб._
	— Не. От мисис Харис.
	— В такъв случай ще се наложи да й разкажеш за скандала и причините ти да отидеш на партито; всичко от игла до конец.
	— Знам — тя му стисна ръка. — Всичко ще се нареди. Тя ще разбере.
	Той кимна тържествено и се обърна към вратата.
	— Е, ако скоро ще потегляме, по-добре да се обличаме и да вървим при твоята директорка.
	— Ние ли? — прошепна Маделин.
	— Ако си мислиш, че ще те пусна да се мотаеш сама в Шропшир, не си познала, момиче.
	Дъхът й секна.
	— Но ти не си се завръщал, откакто…
	— Ясно ми е — отметна един кичур от бузата й. — Все някога ще трябва да се изправя пред този проблем. Моментът не е по-лош от всеки друг, не мислиш ли?
	Маделин мислеше, че през последните няколко дена животът й е поел толкова странен обрат, че главата й се замая. Ужасно се боеше, че папа пак ще се разболее след пътуването до Телфорд и че намесата на Антъни ще съсипе живота на племенницата му и той ще намрази _нея_ за това.
	Само едно нещо я държеше: вчерашните думи на Антъни. _Понякога трябва да се откажеш от контрола и да позволиш на хората, които те обичат, да ти помогнат._
	Щеше да приеме съвета му за отмъщение. Бог да й е на помощ.


>	26

C>
	„Уважаеми братовчеде,
	Ще се изпълниш с неодобрение, като чуеш, че току-що дадох пари назаем на мис Прескот и баща й. И ти щеше да постъпиш така, ако беше чул историята им. Излиза, че нищо не е както изглежда, затова бях щастлива да им помогна. Мисли каквото си искаш, но аз съм убедена, че с теб сме грешили по отношение на нея и лорд Норкорт. Името, съпътстващо даден човек, невинаги е меродавен критерий.
@	Твоя глупава роднина,
@	Шарлът“
C$


	След два дена Антъни стоеше пред белосаната врата на елегантната тухлена къща, а дланите му се потяха под ръкавиците.
	Не беше възнамерявал да похлопа на тази точно врата. Но след пристигането си в Телфорд този предобед му казаха, че викарият е на опело в съседното село и няма да се върне преди мръкнало, затова Антъни имаше време. След като говори със съдия-следователя и обсъди казуса на двамата Прескот с техните съседи, се отправи към гостилницата, където бе отседнал.
	Пътьом зърна училището и се закова на място. Въпреки че занятията за този срок бяха приключили, успя да научи от един разсилен къде живее директорът и сега стоеше тук с шапка в ръка и се чудеше дали да почука.
	Дали Джейн би искала да го види? Дали го мразеше? Дали щеше да изрази недоволство, че нахълтва в уредения й живот? Сигурно хранеше известно озлобление към него, иначе нямаше да се съгласи да свидетелства за делото в полза на баща си.
	Въздъхна. Може би това бе грешка.
	Понечи да си тръгне, но за малко не беше повален от две яки момченца, които мъкнеха огромен шаран. Те спряха на сантиметър от него и по-голямото го подложи на щателен оглед — за пореден път този ден.
	— Добър ден, господине. Можем ли да ви помогнем?
	Децата на Джейн? Възможно ли бе? Той хвърли поглед на шарана.
	— Май вие двамата имате нужда от помощ — рибата като нищо тежеше поне десет килограма: голям залък за деца, които не бяха на повече от осем и единадесет години.
	По-малкото момченце се изпъчи.
	— Сами го уловихме. Бая голям е, а, какво ще кажеш?
	В гърлото му заседна буца.
	— Дайте да ви помогна — той подхвана рибата откъм по-малкото момче и тримата влязоха така в къщата, а малкия извести пристигането им.
	— Мамо! Уловихме големия шаран! — извика той, докато батко му и Антъни топуркаха към кухнята.
	— Момчета, ако пак сте забравили да си избършете калните ботуши, кълна се, че ще… — жената се закова на място, щом зърна Антъни.
	Той никога не би я познал. Отишло си беше бледото привидение с хлътнали бузи и печални очи. Тази жена беше закръглена и яка, нищо че бе малко поуморена. Усмивката й му напомняше за майка му, а кестенявият ореол от къдрици бе толкова бухнал, че сякаш обгръщаше главата й като облак.
	— Джейн? — попита той, чудейки се дали не е сбъркал къщата.
	Жената предпазливо се намръщи и обърса ръце в престилката си.
	— Познавам ли ви?
	— Надявам се, братовчедке.
	Очите й широко се отвориха.
	— Боже мой! Антъни?
	— Освен ако нямаш друг братовчед, за когото не знам.
	За негова изненада тя се втурна и го прегърна. Значително постижение, като се има предвид, че той още държеше шарана. Отдръпна се и рече с грейнало лице:
	— Антъни! Не е за вярване! О, господи… Джак! Ела да помогнеш на Кристофър с рибата!
	Малкият подхвана края на Антъни. Този път, когато Джейн го прегърна, той също я прегърна, а в очите му запариха сълзи. Тя го притискаше до себе си точно както майка му — с неподправената обич на близък роднина.
	Сетне тя се отдръпна, като ту се смееше, ту плачеше.
	— Боже, я дай да те погледна! Не мога да повярвам, че си пораснал — тя набързо изтри една сълза. — Разбира се, че си пораснал, ама и аз съм една глупава гъска! Изглеждаш великолепно.
	— Ти също — избоботи той заради онази буца в гърлото си и кимна към момчетата. — Твои ли са?
	— Да, най-малките двама — Джейн измъкна отнякъде кърпичка, за да избърше очите си. — Това са Джак и Кристофър. Най-големият, Никълъс, е в Шрузбъри с баща си, а Рейчъл и Александра са на горния етаж — тя се обърна към момчетата, които ги гледаха със страхопочитание. — Хайде, елате да се здрависате с братовчеда Антъни.
	— Не можем — каза Джак. — Държим рибата!
	— Това ли е братовчедът Антъни, който яздил козата? — полюбопитства Кристофър.
	Антъни усети как на гърдите му олеква и се засмя.
	— Да, аз съм _този_ Антъни.
	— Божичко, Кристофър, как пък намери точно това да изтърсиш! Иди в кухнята да оставиш тоя шаран. И да се измиеш. И да оставиш тия ботуши навън до помпата! — децата тръгнаха да излизат, а тя извика: — О, и да кажете на прислужницата да приготви чай!
	— Да, мамо — момчетата изтопуркаха нататък.
	Джейн се обърна към него със скръбна усмивка.
	— Извинявай, тук всичко е с главата надолу. Което е обичайно за този дом, боя се.
	— Не, не, всичко е наред. Трябваше да те предупредя.
	— Така е, трябваше — укори го тя. — Щях да ти устроя същинско пиршество.
	— Не искам да си създаваш чак такива главоболия. Особено предвид обстоятелствата.
	Думите му попариха усмивката й. Тя седна на канапето и потупа мястото до себе си.
	— Какво те води в Телфорд след толкова години?
	Антъни седна до нея. Направо не му се вярваше колко уютна е къщата й и колко добре изглежда тя.
	— Първо, трябва да се извиня. Отдавна трябваше да ти дойда на гости.
	— Няма нищо — тихо рече Джейн. — Знам защо не си го направил.
	В гласа й се съдържаше такова състрадание, че Антъни разбра, че е опростен. Това засегна съвестта му, понеже знаеше, че не заслужава прошка.
	— За бога, Джейн, много съжалявам, че така и не отговорих на нито едно от писмата ти, нито пък се опитах да те видя…
	— Шшт. Стремил си се да оставиш това място зад гърба си. Не мога да те обвинявам за това — тя го удари с рамо. — Сега просто се радвам, че си тук. Радвам се, че мама не те прогони завинаги с нейната лудост.
	— Както винаги, ти си самата щедрост — той безцелно разтърка белега на китката си. Не осъзна какво прави, докато тя не го улови за ръката.
	— Дай да видя.
	— Всъщност нищо ми няма. След толкова години белегът почти не личи.
	Джейн прехапа долната си устна.
	— Съжалявам, че ти се наложи да изстрадаш толкова.
	— Няма за какво да се извиняваш. Към мен ти бе самата доброта. Не си мисли, че не забелязах колко често изместваше вниманието на вуйна към себе си, за да отклониш гнева й от мен. Винаги ти бях благодарен, макар че не можех да ти кажа. Имах те за сродна душа.
	— В много отношения — тя вдигна поглед. — Предполагам, че трябва да ти благодаря за онази случка с ножчето.
	— О? Защо?
	— След това мама спря да завързва и мен за леглото.
	Той се вцепени.
	— И теб ли? Какво искаш да кажеш?
	— Сериозно ли мислеше, че си бил единственият? — невярващо попита Джейн и поклати глава. — Разбира се. Вечно съжалявах, че не можем да поговорим за това, понеже мама не допускаше да останем сами заедно. Макар че надали щяхме да обсъждаме това, като се има предвид колко ни унижаваше причината да ни завързва… — Джейн се изчерви.
	Антъни просто зяпаше. Вуйна Юнис е завързвала Джейн! Милата, невинна Джейн, на която вероятно никога не бе минавала похотлива мисъл през главата.
	Той се поправи. В крайна сметка нейните пет деца не бяха донесени от щъркела.
	— Мислех, че ме завързва, понеже съм ужасно порочен — призна си той.
	— Ти беше порочен — устните й се извиха в усмивка. — Но не повече от моите момчета, готова съм да се обзаложа. За щастие, ние с баща им вярваме, че порочността се преодолява с усилен труд и учене, а не със студени бани и досадни нравоучения — тя го потупа по дланта. — А малко риболов никога не вреди.
	Сълзите отново бликнаха в очите му, когато възелът от ненавист към себе си, който Маделин беше разхлабила, се разплете още повече. През цялото време той е вярвал, че носи вина за това. През цялото време е допуснал едно погрешно схващане да определя живота и бъдещето му… Какво разхищение.
	Огледа се из уютната дневна на Джейн, където върху писалището бе поставена кукла, а над камината висеше детска покривчица с различни видове бродерия. Тук лъхаше на топлина, семейство, дом. И той би могъл да притежава всичко това, ако не се бе оставил на гнева и съмненията.
	— Разбирам, че си щастлива с… прощавай, но му забравих името.
	— Лорънс. Да, много съм щастлива с него. Той е добър човек — сетне добави със сух тон, който Антъни си спомняше още от малък: — Щастлива съм и че не допускам майка да ми се меси. Така поне беше, докато не пристигна Теса.
	— Теса! — извика Антъни, ужасен, че макар и за миг е забравил племенницата си. — Мили боже, вуйна и нея ли завързва…
	— Не. Мама си научи урока с теб. Освен това знаят, че трябва да се отнасят добре с нея, за да получат настойничеството, макар че аз се отбивам при клетото момиче, когато ми е възможно.
	Обзе го напрежение.
	— Затова ли се съгласи да свидетелстваш в полза на баща си? Преценила си, че ще имаш грижата да не я наранят, така ли?
	— За какво приказваш?
	— Фигурираш сред свидетелите на вуйчо Рандолф.
	— Как ли пък не! — тя се облегна на канапето, защото направо й причерня. — Как смее! Типично в негов стил, да направи нещо важно, без да се допита до мен — Джейн го погледна. — Никога не бих се съгласила на такова нещо и той го знае. Без съмнение си е правел сметката в последния момент да си съчини някакво извинение за моето отсъствие, без изобщо да ме уведоми.
	Заля го облекчение.
	— Навярно знае, че съдът ще намери за подозрително, ако собствената му дъщеря не се яви да го подкрепи.
	Джейн кимна.
	— А аз определено не бих го подкрепила. Майка почти не се е размекнала с възрастта. Тя непрекъснато декламира своите религиозни глупости, където седне и стане. С прискърбие ще заявя, че миличката Теса е много нещастна — тя проницателно се взря в него. — Затова ли си дошъл? За да ги убедиш да ти я дадат? Тъй като според мен така няма да стане.
	— Знам и точно там е проблемът. И истинската причина да съм тук… — той подпря лакти на коленете си и зарея поглед из стаята. — Ще се женя, Джейн.
	— Ах, та това е великолепно! — възкликна тя, но изведнъж се спря. — Не ми казвай, че твоята годеница не желае Теса.
	— Уверявам те, че проблемът не е там — искаше да прецени реакцията й, затова се обърна към нея. — Годеницата ми е мис Маделин Прескот.
	Джейн се сепна.
	— _Нашата_ Маделин Прескот ли? Дъщерята на доктора?
	— Да. Запознахме се в Ричмонд. Тя преподава в девическото училище, където смятам да запиша Теса — разказа й, доколкото се осмеляваше, как са се срещнали и какво е научил за баща й.
	Когато стигна до това как доктор Прескот е изпаднал в тежка меланхолия като последица от случая с мисис Крозби, Джейн пребледня и заби поглед в ръцете си.
	— Затова Маделин отказва да се оженим незабавно — продължи той. — Притеснява се, че ситуацията на баща й ще засегне моята и на Теса. А аз се притеснявам, че положението на баща й е много страшно и не може да бъде игнорирано. Дойдох тук с надеждата да открия изход от безизходното положение.
	— И откри ли? — попита тя, проявявайки странно нежелание да го погледне в очите.
	— Открих, че докторът не е толкова недолюбван тук, колкото си мисли дъщеря му. Изглежда, хората го уважават — Антъни лекичко се усмихна. — Уважават го повече сега, когато си нямат надежден лекар, който да се грижи за бележките им. Така е то.
	— Той беше добър доктор — съгласи се Джейн. — Аз много го харесвах.
	— За съжаление, от това няма никаква полза. Изглежда, всички са на мнението, че е въпрос на време доктор Прескот да бъде обвинен в убийство — Антъни я изгледа мрачно. — Искам да помогна на този човек, искам да помогна и на Теса. Честно казано, не знам как да съвместя двете.
	Джейн преглътна и нервно зачупи пръсти.
	— Аз знам.
	За секунда Антъни не бе сигурен дали е чул правилно.
	— Какво?
	— Мога да ти помогна. Но това означава да ти издам тайна и… — тя тревожно се взря в него. — Защо искаш да се ожениш за мис Прескот? Нали не е заради добротата на баща й, когато си бил малък? Или за да се противопоставиш на баща ми?
	— Обичам я.
	Каза го, без да се замисля, но щом изрече думите, разбра, че те са истината. Защо не си го бе признал от самото начало? Защото е бил глупак и страхливец.
	Ала сега не беше такъв.
	— Много я обичам. За нея бих сторил всичко. Тя е единственият човек, който ме видя какъвто съм — той се усмихна. — С изключение на теб.
	— О, Антъни — разчувства се Джейн, — радвам се за теб, обаче… поставяш ме в крайно неудобно положение.
	— Откъде-накъде?
	— Трябва да ти кажа нещо. Трябваше да го споделя с някого, когато се завихри цялата бъркотия около баща й, но… ех, те още са ми родители… заклеха ме да пазя тайна…
	— За какво става дума? — насърчи я Антъни, щом Джейн замлъкна с гримаса.
	— Надявах се, че баща ми ще престане да насъсква викария, след като баща и дъщеря се изселиха. Кълна се, че нямах представа колко пагубно се е отразил скандалът на доктор Прескот. Предположих, че си е отворил практика другаде и цялата работа ще се окаже сапунен мехур.
	— По дяволите, Джейн, какво знаеш?
	— Нещо за татко, което никой друг не знае. Той даже не си дава сметка, че аз съм наясно. Мисис Крозби ме посвети, но ме накара да се закълна, че няма да го изрека пред никого.
	— Само че тя е мъртва — изтъкна Антъни. — Освен това не вярвам, че би желала доктор Прескот да пострада, задето се е опитал да й помогне.
	— Имаш право — тя кимна на себе си и сякаш взе решение. — Някой трябва да спре това безумие. Предполагам, че ще се наложи да го сторим ние с теб.


	— Би ли спряла да ме зяпаш така? — сопна се бащата на Маделин, докато се подпираше по-удобно на седалката, загледан в телфордските къщи. — Добре съм.
	— Извинявай, папа — бяха навлезли в покрайнините на градчето преди няколко минути и оттогава тя се опитваше да прецени реакцията му.
	— Не се каня да срещна смъртта си, като скоча от каретата — замърмори той. — Досега би трябвало да си го разбрала.
	Горе-долу беше го разбрала. Прекараха дългото пътуване в разговори и Маделин лека-полека осъзна, че дълбокото му отчаяние не се наслоило само от смъртта на мисис Крозби. Вече го е измъчвала меланхолията, предизвикана от смъртта на майка й. Тогава той силно потиснал скръбта си отчасти за да утеши Маделин и отчасти защото не можел да понесе вината, че не е успял да изтръгне от смъртта собствената си съпруга.
	Като лекар си давал сметка, че туберкулозата е неизлечима болест, но въпреки това се измъчвал от чувство за безпомощност. А когато и мисис Крозби починала, безпомощността му прераснала в ужасно чувство за вина за смъртта й и го потопила в дълбока скръб. Маделин се молеше краят на това вече да наближава, но след толкова месеци вече се боеше да се надява.
	— Къде според теб първо ще отиде лорд Норкорт?
	Практичният въпрос й вдъхна смелост, защото бе признак за бистро съзнание.
	— Сигурно в къщата на викария. Спомена, че ще говори и със съдия-следователя.
	Докато пощенският дилижанс трополеше по главната улица на Телфорд, край тях изневиделица профуча една кола с четворка коне. Маделин я зърна и извика:
	— Какво има? — възкликна баща й.
	— Току-що ни подмина каретата на Антъни. Разпознах герба на Норкорт върху вратичката.
	Доктор Прескот нареди на дилижанса да обърне и да тръгне след другата карета.
	— Бих искал да узная защо разпозна герба на Норкорт. Кога си била в неговата карета и как точно…
	— Не сега — тя подаде глава през прозорчето. — Къде отива? Не е извън града. Току-що зави… О, отива у Бикъмови.
	— Защо, за бога?
	— Нямам представа! Но предполагам, че скоро ще научим.
	Свърнаха по входната алея и тъкмо видяха как Антъни изкачва стълбите. Той се обърна, когато Маделин изскочи, без да дочака помощта на пощальончето.
	— Какво търсиш тук, по дяволите?
	— Внимавай с изразите, младежо — папа също слезе. — Ще те уведомя, че дъщеря ми е благородничка, независимо какво си мислиш _ти_.
	— Доктор Прескот! — Антъни се изчерви. — Сър, не исках да покажа неуважение. Просто бях стреснат от… — той улови Маделин за ръцете и изражението му стана загрижено. — Миличка, нещо лошо ли се е случило? Защо идвате?
	— За да ти попречим да извършиш ужасна грешка. С папа сме единодушни, че не бива да рискуваш бъдещето на племенницата си, дори и заради нас! Само дано не съм дошла прекалено късно, за да те спра.
	— Няма нищо — лицето му се проясни. — Аз владея положението.
	— Но, Антъни…
	— Ще ми повярваш ли? Обичам те, Маделин, прекалено силно, за да съсипя нашето бъдеще.
	Думите му бяха същински мехлем за сърцето й.
	— Ти… ти ме обичаш?
	— Повече от живота си — поднесе ръцете й към устните си и нежно ги целуна. — А аз не съм такъв глупак, че да рискувам да те загубя, по каквато и да било причина.
	— А Теса?
	— Тя ще се оправи. Аз се нагърбих с отговорността за това. Време е да се откажеш от контрола, миличка, и да оставиш хората, загрижени за теб…
	— … да ми помогнат — тя притеснено се усмихна през сълзи. — Добре де. Ще опитам.
	Преди да са изрекли повече, вратата над внушителното мраморно стълбище се отвори и оттам се показа някакъв човек. Кръвта на Маделин изстина. Лично сър Рандолф бе излязъл да ги посрещне.
	Антъни й стисна ръцете и се обърна към своя враг.
	— Добър ден, вуйчо. Дойдох да прибера Теса.
	Сър Рандолф присви очи.
	— Ако си въобразяваш, че ще ти я дам просто така…
	— Въобразявам си — студено го скастри Антъни, — че точно това ще направиш, когато чуеш каквото имам да ти казвам — хвърли поглед към кочияша и другите прислужници, които жадно попиваха всяка дума. — Но този разговор трябва да се проведе на по-уединено място. Може ли да влезем вътре?
	Сър Рандолф се поколеба, но после сви рамене.
	— Ти можеш да влезеш, племеннико — изгледа яростно доктор Прескот. — Но твоят гнусен спътник трябва да остане точно където е; той и неговата съучастничка.
	— Я си мери приказките… — подхвана доктор Прескот, обаче спря, когато Антъни положи ръка на рамото му.
	— Това са годеницата ми и моят бъдещ тъст, така че очаквам да се отнасяш към тях с повече уважение. И тъй като нашият разговор във висша степен ги засяга, настоявам те да бъдат част от него.
	Маделин простена, а устните на сър Рандолф се извиха в лукава усмивка.
	— Годеница, а? Адвокатът ми с удоволствие ще научи за твоето ново… семейство — отстъпи назад и махна към вратата с широк жест. — Всички вие, заповядайте. Можем да разрешим въпроса веднъж завинаги.
	— Действително — измърмори Антъни и подаде на Маделин ръка. Тя предпазливо я пое и намери утеха в нея. Поне бяха заедно в това.
	След като влязоха в обширното имение на баронета, сър Рандолф ги заведе в кабинета си, но нито им предложи нещо за пиене, нито пък ги покани да седнат. Очевидно си правеше сметката да приключи разговора на бърза ръка.
	Изгледа Антъни с хладно презрение.
	— Е, казвай каквото имаш да казваш. Назови си цената. Това нищо няма да промени.
	— Преди да говорим за Теса, искам да изясним проблема с доктор Прескот. И двамата знаем, че ти отдавна гледаш на него с лошо око, защото той е събрал кураж да говори на баща ми за вашето отношение към мен.
	— Така ли? Не бях разбрал.
	— Съмнявам се. Съмняват ме и причините, поради които го тормозиш за смъртта на мисис Крозби.
	— Причините ми са да възтържествува справедливостта. Той уби съпругата на моя викарий.
	— Предвид резултатите от следствието, има две мнения по въпроса. Намирам за крайно интересно, че съпругът на покойницата не е повдигнал обвинение срещу добрия доктор.
	— О, ще повдигне — сър Рандолф злобно изгледа бащата на Маделин. — Като види, че развратник като теб е на негова страна, викарият ще проумее това, което аз знаех през цялото време: че доктор Прескот е лукав прелъстител на жени, който не заслужава да живее.
	Когато Маделин се напрегна при тази не особено завоалирана заплаха, Антъни стисна по-силно ръката й, за да я накара да замълчи.
	— Нямаш доказателство за твърденията си, само брътвежи и празни приказки.
	— Точно ти ли ще ми се правиш на порядъчен? — присмя му се вуйчо му. — Така и не разбра що е морал, а? За теб светът е просто място за развлечения…
	— Да, така беше. След като опознах твоята версия на морала, бях адски нетърпелив да намеря други правила, според които да живея живота си. Признавам си, че изборът ми не беше на ниво — той обви ръка около кръста на Маделин. — За щастие, тази добра жена ми показа, че нравствеността има много лица. Притесняват ме единствено лицемерите, които се правят на морални.
	— Аз не съм извършител на престъпление — надменно изрече сър Рандолф. — Не аз не съм давал на една жена опасен газ…
	— На една жена? — прекъсна го Антъни. — Мисис Крозби не е била за теб просто една жена, нали? В противен случай смъртта й нямаше да те яде така.
	Сър Рандолф пребледня.
	— Не зная за какво говориш.
	Суровият поглед на Антъни бе неумолим.
	— Колко странно, като се има предвид, че толкова години плащаш издръжката на майка й в Шрузбъри.
	Когато смисълът на казаното проникна в ума й, Маделин се спогледа с баща си, който изглеждаше зашеметен.
	— Ала едва ли трябва да съм изненадан — продължи Антъни. — Само един лицемер би отричал съществуването на родната си дъщеря.


>	27

C>
	„Скъпа Шарлът,
	Не си ли чувала поговорката «Пари назаем да не даваш и да не вземаш»? Разумни слова. Но навярно понякога един мъж трябва да престъпи собствените си принципи. Същото би могло да важи и за една жена.
@	Твой философски настроен приятел,
@	Майкъл“
C$


	Антъни изпита огромно задоволство, когато видя потреса по лицето на вуйчо си. Понякога отмъщението наистина е сладко. А фактът, че тъкмо Джейн му помогна, правеше удара дваж по-сладък.
	— Умът ми не го побира… нямам представа откъде си чул подобна измишльотина — разфуча се вуйчо му.
	— От сигурен източник.
	Антъни беше обещал на Джейн да не разкрива, че тя му е казала. Братовчедка му научила тайната само защото в жаждата си да опознае по-добре своята природена сестра, мисис Крозби й се доверила. Доколкото Джейн знаеше, дори викарият не бил наясно, че е пионка в кроежите на сър Рандолф да извоюва уважение към незаконната си дъщеря, като я представя за законната дъщеря на вдовица.
	— Източникът ти е сбъркал.
	— Съмнявам се. Освен това съм сигурен, че ако се задълбая, ще открия човек, който да потвърди, че мисис Крозби е незаконородена. После викарият няма да е толкова нетърпелив да повдига обвинения. Всъщност ми се струва, че той изобщо предпочита да си няма вземане-даване с теб. Според всички е обичал съпругата си. Срамота ще е да опетниш тази любов, като го въвлечеш в скандал.
	— Няма да посмееш! — от ужас кожата на вуйчо му почервеня. — Да опетниш доброто име на едно мило и невинно създание…
	— Не, не бих искал — сряза го Антъни. Освен това бе обещал на Джейн, че няма да го направи. Ала това не означаваше, че не може да използва тази заплаха, за да прекърши вуйчо си. — По всичко личи, че викарият е невинен за машинациите, които си извършил за доброто на дъщеря си.
	Той хвърли поглед на доктор Прескот, чието изражение представляваше смесица от гняв, угризения и объркване, сетне погледна вуйчо си и тонът му стана по-твърд.
	— Само че бащата на Маделин също е невинен. И двамата знаем, че докторите ежедневно губят пациенти. Време е да си признаеш, че си действал напосоки, воден от гняв при загубата на единствената дъщеря, която още е била дотолкова глупава, че да те обича.
	— Гняв и невежество — разпалено рече Маделин. — Вие винаги сте мразели, че папа хвърляше светлината на разума върху вашите глупости, сър Рандолф. Използвахте смъртта на мисис Крозби, за да се отървете от единствената спънка към вашата пълна власт над Телфорд.
	— Дъщеря ми беше единственото хубаво нещо в това село, а баща ти…
	— … се опита да я спаси — довърши Антъни. — Точно това ще признаеш на викария, когато си тръгнем. Също така ще разпространиш новината из градчето. Ако е нужно, ще паднеш на колене и ще измолиш прошка от този достоен лекар пред половината село, за да може той да се завърне у дома!
	Сър Рандолф се наежи и тогава доктор Прескот излезе напред с тихо достойнство.
	— Не е нужно, господине. Възнамерявам да си устроя практика другаде. Разбрах, че вече не ми понася да живея в Телфорд.
	— Както желаете — отвърна Антъни. — Един добър лекар никога не е излишен в Чъртзи — той пак се вторачи в сър Рандолф. — Аз обаче имам едно по-важно изискване, вуйчо. Незабавно ще оттеглиш иска си за настойничеството над Теса. Ще обясниш пред съда, че с вуйна остарявате и не ви се занимава с отглеждането на една млада девойка.
	Вените върху оплешивяващото чело на баронета изпъкнаха.
	— А ако откажа?
	— Ще ме принудиш да разкрия, че си имаш любовница. Малко ме съмнява, че парите, които ще изкараш от имението на племенницата ми, ще ти донесат щастие, ако репутацията ти е унищожена.
	Вуйчо му сви ръце в юмруци.
	— Ти си далеч, по-лош от мен.
	— Може би. Само че аз никога не съм лъгал. Странно нещо са хората: те прощават прегрешенията на такива като мен, ако се разкаем и обещаем да се поправим. Обаче никога не прощават, когато разберат, че някой ги е правил на маймуни — гласът му се снижи до заплашителен тътен: — Сега искам да видя племенницата си. Къде е Теса?
	Сър Рандолф изръмжа нещо нечленоразделно, обаче разбра, че е загубил битката. Антъни не му оставяше избор, освен да се подчини.
	— Ще наредя да я доведат — изскърца през зъби той.
	Това бе достатъчно да събуди подозренията на Антъни.
	— Не. Кажи ми къде е — когато вуйчо му само му метна яростен поглед, той тръгна към вратата. — Чудесно, сам ще я намеря.
	— Ти къде мислиш, че се намираш, малкия? — озъби се сър Рандолф иззад гърба му.
	Антъни спря и го прикова с мрачен поглед.
	— Отдавна не съм малък и не завися от твоята милост, вуйчо. Или ще се обръщаш към мен с „лорд Норкорт“, или изобщо няма да ме заговаряш. Къде е племенницата ми, по дяволите?
	В очите на вуйчо му запламтя негодувание.
	— Тя е в градината с вуйна ти и съзерцава природните красоти.
	Тъй като прекрасно знаеше какво означава _това_, Антъни хукна през вратата. Маделин повдигна полите си и също се затича, за да го догони. За свое облекчение Антъни се ориентираше из къщата, тъй че след минута успя да стигне в градината.
	А там, върху тухлите, само по една тънка памучна ризка, клечеше златокосата му племенница с високо вдигната брадичка и предизвикателно светнали очи, докато вуйна му я хулеше за някакво измислено прегрешение. За миг Антъни се сети за Джейн на тази възраст и се пренесе назад във времето, когато бе на десет и чувството на безпомощност му бе постоянен спътник.
	Сетне Маделин го настигна и пъхна ръка в свивката на лакътя му. Светът отново си дойде на мястото.
	— Теса! — рече той, прекъсвайки конското. — Ела, миличка — протегна свободната си ръка. — Прибираме се вкъщи.
	— Чичо Антъни! — лицето на Теса се озари. Тя рипна към него и обви ръце около кръста му. — Знаех си, че ще дойдеш! Знаех си!
	Когато Маделин смъкна муселиновата си наметка и загърна крехките раменца на Теса, вуйна Юнис се нахвърли върху Антъни с поглед, блеснал от омраза.
	— Как смееш! Момичето си е наше и ти нищо не можеш да направиш!
	— Остави — обади се със скърцащ глас сър Рандолф. — Съгласих се да се откажа от делото в полза на Ан… на лорд Норкорт.
	Безумната ярост, изписала се върху лицето на вуйна Юнис, когато се обърна към мъжа си, бе наистина страшна гледка.
	— Ти, мекушав червей! Някак те е изнудил, нали? Е, аз пък няма да допусна момичето да замине с негодник, който се движи с курви и…
	— Млъквай! — кресна вуйчо му. — Ще ми се подчиниш, жено.
	Тя замига смаяна. Вуйна Юнис бе единственият човек, когото сър Рандолф досега не се беше опитвал да сплашва.
	— Как смееш да ми държиш такъв тон?
	Мъжът й пристъпи напред със стиснати юмруци.
	— Ще накараш прислужниците да стегнат багажа на Теса и да го натоварят в каретата на лорд Норкорт, чу ли?
	— И защо да се подчинявам? — озъби му се тя.
	— Защото иначе ще накарам лакеите насила да те заключат в спалнята, докато племенникът и другите не си заминат.
	Антъни изпита горчиво-сладко удоволствие, като видя как кръвта се отцеди от лицето й.
	— Защо се отказваш от нея? — просъска тя. — Поне това заслужавам да зная.
	— Защото така реших — отсече сър Рандолф. — Точка по въпроса.
	Неадекватният отговор смая колкото Антъни, толкова и вуйна му. Изведнъж му просветна и той се обърна към вуйчо си с невярващ поглед.
	— Тя не знае, нали?
	Сър Рандолф го прониза с очи, давайки му да разбере, че вуйна Юнис си няма представа как нейният съпруг е издържал любовница и незаконна дъщеря.
	Антъни избухна в смях.
	— Господи, тя си няма понятие! Е, това се казва майтап!
	— Какво? — попита вуйна му.
	— Племеннико… — задави се вуйчо му.
	Без да обръща внимание на безмълвната му молба, Антъни се обърна към нея. Истината беше на върха на езика му. С какво удоволствие би й съобщил, че мъжът й е същият проклет развратник като племенника, когото тя върло презираше. С какво удоволствие би сринал света й от строги принципи и би я оставил смазана, както тя навремето смазваше него и Джейн.
	Джейн. Това го възпря. Беше й обещал предпазливо да се ползва от нейната информация. Ако я разкриеше на леля си, един господ знае какво щеше да последва. Най-малкото щеше да пострада вуйчовата му любовница.
	И за какво? За едното нищо. Един мимолетен миг на отмъщение, едва ли би компенсирал погубените му детски години.
	Сетне се втренчи във вуйна си, в горчиво врязаните бръчки на челото й, в грозно стиснатите й устни — всички признаци на истински нещастната жена. Не би могъл да я нарани повече, отколкото го бе сторила собствената й житейска философия.
	Взря се след миг в Маделин, видя любовта, която грееше в очите й, и сърцето му се сви. Той вече имаше каквото искаше. Теса заминаваше с тях, а докторът се изправяше гордо редом с превития сър Рандолф. Нямаше смисъл отново да си трови живота с грозните дела на Бикъмови.
	— От какво си нямам понятие? — сопна се отново вуйна му. — Каква тайна не съм научила?
	— Само тази, вуйно: Не е нужно животът да е мъчение! Не и когато си заобиколен от любимите си хора — той я погледна състрадателно. — Ако ми беше показала грам доброта, след като мама почина, щеше да спечелиш сърцето ми за цял живот. Щеше да имаш племенник, както и дъщеря, а вероятно и внуци, които да разведряват старините ти. Само че ти изхвърли на боклука нашите сърца. Доколкото разбирам, вие сте си чужди със семейството на Джейн. Аз ще създам свое семейство и също ще те оставя със студената утеха на принципите ти.
	— Свое семейство? — тя се ухили подигравателно на Маделин и доктор Прескот. — Тия двамата ли?
	— Да — намеси се доктор Прескот. — Племенникът ви ще се жени за дъщеря ми, дърта вещице.
	— Това никак не ме изненадва — презрение обагряше думите й. Вуйна Юнис заби поглед в Антъни. — От край време си знаех, че ти си долна твар. Кой нормален човек ще се хване с калпазанка без ранг и потекло, която прекарва дните си в разглеждане на мъртви животинки, а нощите — в същия разгул като теб?
	Преди години думите й на оскърбена праведница биха забили нож в сърцето му, но сега той прозря, че това е злостното бръщолевене на жена, която цял живот е свикнала да намира кусури на другите.
	— Разгул? Госпожо, по морал не можете да стъпите на малкия пръст на тази „калпазанка“. За вас е щастие такава жена да се намира край вас, но понеже сте толкова глупава да не го осъзнаете, ние с радост ще си тръгнем.
	Прегърна с едната си ръка Маделин, а с другата — Теса, взря се в миловидните им лица и се усмихна.
	— Хайде, скъпо мое семейство. Да се прибираме у дома.


>	Епилог

C>
	„Скъпи братовчеде,
	Преди няколко месеца ти ми дръпна проповед за даването на заеми. В последвалата суетня около сватбата на мис Прескот и лорд Норкорт забравих да ти отговоря. Днес пристигна извлечение от банковата ми сметка и то ме подсети: върнати са парите, който дадох на нея и на баща й преди няколко месеца. Затова ще изтъкна, че ако преди единадесет години се бе вслушал в собствения си съвет и не ми беше дал заем, сега щях да се намирам в задънена улица. Благодаря ти, че наруши принципите си.
@	Твоя благодарна роднина,
@	Шарлът“
C$


	— Стига сте се кискали, момичета — укори ги Маделин. — Че да не взема да кажа на мъжа си за какво се кискате.
	Когато Антъни вдигна едната си вежда, Теса, Луси и Елинор се изчервиха и утихнаха на масата в трапезарията. Въпреки че Маделин безкрайно се радваше да й гостуват в Норкорт Хол на рождения ден, бе забравила какви могат да бъдат момичетата на тяхната възраст. Сега ги занимаваше темата за неотдавнашния бал, на който Луси и Елинор дебютираха малко след като Маделин напусна работа, за да се омъжи за Антъни.
	Теса добре се приспособи в училище и помоли за втория срок да се премести там, за да бъде по-близо до новата си приятелка Елинор. Маделин възложи на Луси и Елинор да я наблюдават — двете девойки бяха завършили, но още ходеха на следобеден чай в училището. Те взеха момичето под крилото си с такава охота, че Теса им стана кажи-речи като сестра.
	— Спомням си, когато ти се кискаше на тази маса, мъничка Мади — папа смигна на останалите от мястото си до мисис Дженкинс, която скоро щеше да стане мисис Прескот.
	— Аз да съм се кикотила! — възмути се Маделин.
	— Спомням си как веднъж, когато вдиша един определен газ, здравата се разкикоти — подразни я Антъни.
	Това предизвика въпроси от страна на момичетата и Маделин го стрелна с поглед, който казваше, че по-късно ще му го върне тъпкано. Какъвто хубостник си беше, мъжът й просто се засмя. Въпреки че бяха женени едва от пет месеца, Маделин още откликваше на този смях с ускорен пулс и потръпване там долу.
	— Чичо Антъни — изчурулика Теса, — Луси иска да те пита нещо.
	Горкият Антъни веднага падна в капана.
	— Питайте, мис Сетън. Знаете, че винаги с удоволствие ви помагам, момичета.
	След кратка вътрешна борба Луси вирна брадичка.
	— Да речем, че даден джентълмен покани една девойка, да речем в градината, да речем посред нощ, за да й покаже съзвездията; той дали е… хм…
	— Кой те е канил посред нощ в градината? — Антъни бясно захвърли вилицата си.
	— Ами никой…
	— Лорд Уестфийлд — намеси се Елинор. — Той поиска да й покаже звездите.
	Теса и Елинор се изкискаха едновременно.
	— Ще му покажа аз едни звезди на него! — закани се Антъни. — Уестфийлд не го бива за никоя от вас, понеже половината вечери е при мисис Би…
	— Антъни, любими — прекъсна го Маделин, преди той да назове съдържателката на популярен бордей, — сигурна съм, че лорд Уестфийлд е бил съвсем чистосърдечен.
	Антъни изсумтя и погледна предупредително младите госпожици.
	— Стойте по-далеч от Уестфийлд, ясно? Той определено е звяр в премяната на джентълмен.
	— Ами по-малкият му брат? — запита Теса в цялата си невинност. — Той казал на сестра си — тя ходи с мен на училище — че с нетърпение чакал да порасна, защото искал да танцува с мен на училищните сбирки.
	Устата на Антъни зина от смайване. После той отправи към Маделин поглед, изпълнен с чисто бащинска паника.
	— Бог да ни е на помощ, още не е пораснала, а кандидатите за нея се роят!
	— Не се впрягай чак толкова, дотогава има няколко години — утеши го Маделин, сподавяйки усмивката си. — Момичетата имат право да танцуват с момчета не по-рано от шестнадесетгодишна възраст.
	— Мисис Харис може би ще сложи още десет години отгоре за всеки случай — обнадежди се той.
	— Не ставай глупав, чичо Антъни — Теса му се усмихна лъчезарно. — Тогава ще бъда на двадесет и шест, а това си е направо _старост_.
	Наблегна на последната дума с погнусата, присъща на най-младите, и Маделин се разсмя, тъй като това бе двадесет и шестият й рожден ден.
	— Да, любими — обърна се тя към Антъни, — а ние _старците_ изобщо не танцуваме. Прекалено сме заети да си лъскаме бастуните.
	— И да лежим на инвалидните си легла — добави мисис Дженкинс, смигайки весело.
	— И да хъркаме, като ходим на църква — добави папа, стискайки дланта на избраницата си.
	Четиримата възрастни се засмяха задружно, а девойките се спогледаха объркано.
	Само че много по-късно, след като всички се бяха разотишли и Маделин свърши да се облича за лягане, тя влезе в господарската спалня и завари мъжа си да се мръщи пред огледалото.
	— Мислиш ли, че съм стар, миличка? — попита той и се взря внимателно в косата си.
	Тя застана зад него и обви ръце около кръста му.
	— Не кой знае колко. Защо?
	— Тази сутрин си открих бял косъм.
	Маделин се засмя.
	— Взимам си думите назад. Ти си с единия крак в гроба.
	— Не е смешно — той се обърна с лице към нея. — Чувствам се престарял, когато Теса и нейните приятелки почнат да приказват за разни млади господа. Ха, господа! — той се навъси. — Шайка цинични негодници, които трябва да бъдат бичувани, преди да ги допуснат в присъствието на млади дами.
	Маделин неволно се разсмя отново.
	— Какво е сполетяло женкаря, за когото се омъжих?
	— Сега той си спомня всеки миг от злополучната си младост и се страхува за безопасността на жените около мъже като него — Антъни въздъхна. — Мили боже, чуй ме само какви ги дрънкам. Аз _съм_ стар. Направо съм скучен дядка.
	— Чак пък — тя лекичко го целуна по устните.
	Да, той беше станал отговорен джентълмен, решен да изгради добър живот за тях в Чъртзи, но още много време имаше, докато се превърне в „дядка“. Един скучен господин не прекъсваше работата си, за да излезе на пикник, когато племенницата му поиска. Нито пък строеше лаборатория в имението си, за да може съпругата му да се занимава с научна дейност колкото й душа иска. Нито пък се гонеше около масата с въпросната съпруга с похотливи помисли.
	— Момичетата продължават да те разпитват за женкарите, без ни най-малко да ги тревожи твоята преклонна възраст. Очевидно те имат за голям авторитет в тази област.
	От устните на Антъни се откъсна скръбен смях.
	— Знаех си, че тези уроци по женкарство ще излязат моята зла прокоба.
	— В следващите години — вероятно, поне докато Теса не се омъжи — ухилена, Маделин се задърпа към леглото. — А сега аз имам един въпрос към вас, лорд Норкорт.
	Той веднага се промени в стария нехранимайко, когото Маделин познаваше и обичаше.
	— Какъв ли ще е той, палавнице?
	Тя дръпна шала от раменете си и го остави да се свлече на пода.
	— Да речем, че даден джентълмен покани една дама, да речем в спалнята, да речем посред нощ, за да й покаже звездите; той дали е… хм…
	— Благодарен, че тя угажда на звяра в него? — остро прошепна той, улови я през талията и я долепи до себе си. — Радостен, че му се е паднала такава разумна жена? — Антъни сведе глава. — Или влюбен до полуда, екстаз, делириум?
	— Щях да питам дали се кани да я прелъсти, но твоят вариант ми допада повече.
	— Тогава отговорът е _да_.
	— На кой въпрос? — подразни го тя.
	— На всички — той помилва с устни бузата й, сетне й прошепна на ушенце: — Хайде, миличка. Дай да ти покажа звездите.
	Показа й ги, и още как.
