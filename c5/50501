>	Първа част
>	Вълшебният площад

>>	Глава първа
>>	в която Аничка Дребосъчето се събужда под открито небе на големия площад

	{img:an_hybert.png}
	„Ще ям бой! — каза Аничка, когато чу едно непрестанно звънене, което в никой случай не можеше да предвещава нещо хубаво. Наричаха я Дребосъчето, защото беше мъничка, ама съвсем мъничка. — Или съм се успала и вече бие камбаната за молитва, или е пощурял овенът и иска да ми избяга заедно с цялото стадо. А може би гори хамбарът и идват пожарникарите. Ако гори хамбарът, няма да ям бой. Господарят няма да забележи, че съм се успала. Ще си сложи една желязна шапка и ще почне да тръби— тра-та-та-таааа! Сигурно гори хамбарът. Ето, вече тръбят. А сега отново. Ще му дам да се разбере на този овен! И вие, овце, хич не си мислете, че няма да ви настигна! Щом има пожар, никой няма да ми обърне внимание. Добре, че гори хамбарът. Ако горяха овцете, никой нямаше да може да ги изгаси. Щяха да горят като пухени юргани и ужасно щеше да мирише. Щях да ги подгоня към езерото. Ако някоя се удави, няма да съм виновна. Ще кажа на господаря: «Аз не съм виновна». Но той и така ще ме набие.“
	Аничка Дребосъчето наостри уши. Чу се отново едно „зън“, но то беше съвсем различно от камбаната за молитва и от звънците на овцете. Както раздавачът, който идва на своето колело и звъни, но силно, много по-силно. „Или както звънва, когато ходя при търговеца за мая. Звънва и аз казвам: «Добър ден. Моля дайте ми мая за една крона.» Или пък: «Добър вечер. Моля дайте ми ментови бонбони за две петачета.» «За две петачета нямаме» — ще каже търговецът, ще нагребе с лопатката пет зелени топчета, ще ги сипе в ръката ми и ще попита: «Кокошките носят ли ви?» «Днес събрах трийсет яйца» — отговарям. Казвам «благодаря» и отново се чува «зън». Ако ме види господарят как получавам ментови бонбони от търговеца, ще ме перне по гърба. Ще каже, че ще ме напердаши, ако това се повтори още веднъж. Ако те пернат по гърба, боли повече, отколкото като те плеснат през краката. През краката само те щипва. Болката прави «зън» и веднага ти минава. Още малко след това па`ри. Но като те пернат по гърба, болката прави «бух». В очите ми изведнъж бликват сълзи. Ух, колко боли! Какво ли има в гърба, че толкова боли? Ама как боли само! Сигурно защото съм Аничка Дребосъчето, ме перват по гърба. Конете не ги бият по гърба. Хората ги потупват по врата.“
	Като каза коне, Аничка се сепна. Вече не обръщаше внимание на звъненето. Ноздрите й се размърдаха и тя усети мирис на коне. Съвсем бе забравила, че не спи зад печката, а в каруцата. „Зад печката много убива и през лятото мухите са повече отколкото в обора. Затова пък през зимата зад печката е топло. Убива, обаче е топло. А през лятото, навсякъде е топло като зад печката. Дори и в каруцата. В каруцата винаги има по малко слама. Там е меко. А има и едно одеяло и можеш така да се завиеш, че господарят да не те види. Ако знаеше само господарят, че Аничка Дребосъчето спи в каруцата! Щеше да каже, че така не може и да се развика. Ще вика: «Щом е така, тръгвай от къща на къща!» Да ходиш от къща на къща е голям позор. Ще ми дадат супа и за всичко ще ме питат. Тия хора все питат един за друг. А пък аз мълча. Те обаче пак ме питат: «Какъв прякор измисли вчера дърводелецът на воденичарката!» Или: «Ходи ли за бира?» Хич не обичам, когато хората питат един за друг. Случва се да кажат: «Не те ли питаха на двора какво си яла у нас?» Аз си мълча и много ме е страх. Господарят поне нищо не ме пита. Даде ми хляб и каже: «Ето, вземи!» Изтичам на чардака и съм доволна, че никой нищо не ме пита. Господарят вече впряга конете. Когато не са впрегнати, каруцата не мирише на конюшня. Мирише на слама. А сега мирише и на слама, и на конюшня. Ако господарят ме види, че спя в каруцата, ще ям голям бой.“
	Аничка Дребосъчето надигна одеялото и надникна навън. Дворът го нямаше. „Ах, това е ужасно!“ — каза си Аничка и затвори очи. От всички страни се чуваше звънтене като пред ковачница. „Така съм спала, че дори не съм усетила кога каруцата е дошла пред ковачницата! Господарят сигурно държи крака на коня. Май не ме е видял. Пред ковача ще го е срам да ругае. Едно, две, три!“
	Аничка отхвърли одеялото и седна. След това плесна с ръце и извика:
	— Че аз съм на въртележката!
	В първия миг тя си помисли, че е на въртележката. Всичко светеше и се въртеше в кръг. Просто да ти се завие свят! Всичко препускаше. Аничка си разтърка очите и от страх да не я забележи господарят, скочи от каруцата. Как така? Земята не се срина под краката й. Удари се, сякаш бе скочила от стола на каменния под в килера. Но не обърна внимание на болката. Пристъпи по нещо гладко като стъпалата на църквата в село и се огледа. Подобно нещо не бе виждала никога даже и на картинка. Като че ли беше на голяма, красива горска поляна, около която се издигат великолепни и високи църкви. И ето! В средата на тази голяма поляна, която блестеше като постлана с черковни плочи, се движеха две малки червени влакчета.
	— Колко красиво! — неволно се изплъзна от устата на Амика Дребосъчето. Но точно в този миг тя ужасно се изплаши. Изневиделица съвсем близо до нея се появи господарят, който вървеше с люлееща се походка и като гледаше в земята, отиваше към каруцата.
	„Сега ще ме види и ще изям боя“ — каза си Аничка и с два скока се намери до един висок стълб, който се издигате високо, високо, чак до някакъв черен свод, който пък приличаше на таван в черква.
	„Аз съм в града — мина през ума на Аничка, — а това е площад.“ При тази мисъл тя още повече се уплаши, защото кон знае как би ругал господарят в града, дето хората не го познават, щом така ругае на село пред съседите и изобщо не се притеснява. Хрумна й също да отиде да се разплаче при господаря и да го помоли да й прости, задето е заспала в каруцата, а не зад печката, и е изпуснала сутрешната молитва. А може би Аничка изобщо не е в града и все още спи. Може би всичко това е сън.
	Но не! Познава конете, познава каруцата, познава и господаря. Дори конете да са чужди, господарят е нейният, а каруцата е неговата, нали в нея бе спала Аничка. Значи и конете са негови.
	Ето че вече ги потупва, вече е скочил на капрата, вече е замахнал с камшика и вече са се завъртели колелата.
	После господарят плесна с камшика и колата тръгна. Аничка не може да я догони, а дори и да я догони, няма да успее да скочи горе при одеялото, под което се беше успала за молитвата.
	Каруцата замина и Аничка Дребосъчето си отдъхна.
	„Да става каквото ще! Дори и да спя, и да сънувам или пък да виждам това, което виждам, то е красиво“ — каза си Аничка. Хрумна й: „Дали в града има също овце? Ами гъски? А козя? А от коя ли страна на този голям площад е ливадата? Ами гората? Колко много прозорци един над друг! Като стъклени стълби към небето! Толкова прозорци! Ах, как ли могат да живеят толкова високо тези хора и техните коне? Как ли живеят толкова високо? А щом като живеят толкова високо и сред тях има и господари, цял живот няма да срещна никого от тях два пъти, ако тръгна от къща на къща. Какво ще кажа, ако и те започнат да ме питат един за друг? А може би тук изобщо няма никакви господари? Може би всички са придворни в този замък? Всички имат красиви шапки като на госпожата от нашия замък, когато отива на черква. Може би това са други хора, не като тези, които познавам, а може и да говорят на друг език, а не ма този, който аз разбирам.“ Аничка се престраши и застана пред високия стълб, който свършваше с красив свод, за да погледа цялата тази красота. Плесна с ръце и си помисли: „А може всичко около мен да е само защото аз съм Аничка Дребосъчето и всичко да е вълшебно. Ах, тук никога няма да ям бой!“
	Тогава някой пъхна в ръката на Аничка нещо кръгло. Тя отвори шепичката си и това нещо направи „зън“.
	{img:anichka.png}


>>	Глава втора
>>	в която ни се представя Сламения Хуберт

	— Не-рге пи-рги пай-ргай, че-рге ще-рге и-рги ма-рга парга лач-ргач! — се чу иззад стълба, когато Аничка Дребосъчето се наведе, за да вдигне звънтенето, което и се изплъзна от ръката.
	„Ето!“ — каза си Аничка. — „Значи не съм се лъгала. Тук говорят на език, който не разбирам. Но щом като тук говорят език, който аз не разбирам, сигурно и те няма да разбират езика, на който говоря е господаря и с овцете. И господарят ми разбира, и овцете ми разбират. Като кажа «Вън от люцерната!», овенът веднага хуква да бяга. А когато той заблее, аз всичко разбирам. Казвам му: «Паси си сам!» и овенът се пасе сам. Мисля, че тук няма да мога да се разбирам с хората. Това е добре. Като тръгна от къща на къща и хората почнат да ме питат за един или за друг, ще кажа «не знам» и ще мога да си мълча. Когато мълча, не се страхувам. Обичам да мълча. Я виж ти, едно петаче! Значи то е звъннало. Някой ми го е сложил в ръката. Отворила съм шепа и петачето е звъннало. На кого ли е това петаче? Ако беше мое, би трябвало да кажа на този, който ми го е дал, «благодаря». Но ако беше мое, нямаше да ми изпадне от ръката. Не казах благодаря. Но на кого да го кажа? Поне да бе минал някой, който би могъл да ми го даде. Но оттук никой не е минал. Петачето се озова в ръката ми така, както аз се озовах от двора на вълшебния площад. Сетих се как е станало! Може да съм заспала така, както си стоя. Някой е минал, сложил е петачето в ръката ми и си е отишъл. Тъй като не съм му казала «благодаря», петачето е паднало, когато съм се събудила, и е казало «зън»“. Аничка отново се изправи, като само подбутваше петачето с краче от паве на паве, и това й се хареса.
	{img:kraka.png}
	— Не-рге пи-рги пай-ргай, че-рге ще-рге и-рги ма-рга парга лач-ргач! — отново чу зад гърба си, но този път близко, ама толкова близко, че тя веднага се обърна.
	Зад Аничка стоеше едно момче само с една глава по-високо от нея. То се дърпаше за бузите като акордеонист, който свири на акордеон, клатеше си главата като коза, която пасе, кокореше се и мигаше с очи, както правят кокошките на слънце.
	„Колко странно се изразяват хората тук“, помисли си Аничка Дребосъчето. „Може би ме пита за някого и в това няма нищо чудно. Когато кученцето се радва, върти опашка. Когато се смее, то изплезва език и мига с очи. Котето пък в знак на радост се търкулва на гърба си и рита с лапички във въздуха. Когато нашата господарка нещо се зарадва, слага си ръцете на хълбоците и завърта глава отдясно-наляво, отляво-надясно и после отново отдясно-наляво и отляво-надясно.“
	И както си мислеше Аничка Дребосъчето колко странни езици има по света, забравя, че си играе с петачето и го остави да блести на една съвсем гладка плоча. Но в този миг обувката на момчето се докосна до петачето и го премести на съседната плоча.
	— Шах! — каза момчето и се засмя с пълен глас.
	Аничка Дребосъчето бе доволна, че то се засмя. Ах, как го каза? Шах ли? Аничка трябва да запомни думата шах. Сигурно това е нещо весело, нещо много весело, иначе момчето нямаше да се смее. Ох, значи тук хората се смеят. Това е много добре, че хората тук могат и да се смеят. Аничка умее да се смее и ще се разбере с тях. Дали тук хората и плачат? Я по-добре да не плачат. Ако не плачат, значи тук никой никого не бие. Това би било добре! Само дано не плачат. И дано тук да не се бие. Много е добре, че се смеят.
	— Шах! — каза отново момчето, като придвижваше с върха на обувката си петачето, докато то се намери на една плоча, съвсем близо до краката на Аничка.
	— Ах! — каза Аничка и отмести петачето с една плоча по-нататък.
	Момчето се засмя с пълен глас и започна да изрича като поговорка:
P>
	— Ах, ах, ах,
	шах, шах, шах!
P$
	И така те си подаваха петачето от плоча на плоча, а когато Аничка казваше „шах“, момчето казваше „ах“ или обратно.
	„Никога не съм си играла така хубаво с някой“, помисли си Аничка и беше доволна, че така хубаво си играе. Никой досега не си е играл така хубаво с мен. Господарят не ми позволява да си играя така хубаво с някой. Играя си сама. Например хвърлям нагоре един картоф и си казвам:
P>
	Хоп, пам-парам,
	имало един таван.
	На тавана дупка цяла,
	в нея кукумявка спяла.
	Дупка туй е като гроб,
	хоп, пам-парам, хоп!
	Хоп, пам-парам,
	имало един таван.
	На тавана цяла поляна,
	а на нея паяк муха хвана,
	поляна като цял тиган,
	хоп, пам-парам!
	Хоп, пам-парам,
	имало един таван.
	На тавана дупка нова,
	хванали във нея сова.
	Хванала се като във капан,
	хоп-пам, хоп-пам, пам-парам!*
	[* Стиховете са преведени от Вътьо Раковски.]
P$
	„Или пък, припомни си Аничка, плета венци от полски цветя и ги слагам на главите на овчиците.“
	— Шах — каза весело Аничка, защото беше радостна, че някой може така хубаво да си играе с нея. Но момчето не каза нито „ах“, нито „шах“. То каза „шах-мат“, вдигна петачето от земята и го сложи на главата си. Но това не беше всичко. Едва сложило го на главата си, момчето хвана петачето за ръба, сякаш беше малка, съвсем малка шапчица и направи такова движение с ръка като дворцовите господа, когато се поздравяват, и същевременно се поклони. После отново си сложи петачето на главата, пак го хвана за ръба като малка, ама съвсем мъничка шапчица, направи същото движение с ръка като дворцовите господа, когато се поздравяват, и пак се поклони дълбоко. Когато вече за трети, четвърти и пети път си сложи паричката на главата и я хвана за ръба, сякаш това бе малка, съвсем малка шапчица, направи такова движение с ръка като дворцовите господа, когато се поздравяват, и същевременно дълбоко се поклони, Аничка Дребосъчето си помисли, че не току-така някой три, четири и пет пъти си слага на главата петаче, хваща го за ръба, сякаш е малка, съвсем малка шапчица, прави такова движение с ръка като дворцовите господа, когато се поздравяват, и същевременно дълбоко се покланя, и й хрумна, че би трябвало и тя да се поклони, но съвсем леко, както се покланят дворцовите госпожици. Затова, когато момчето за шести път сложи петачето на главата си, хвана го за ръба, сякаш бе малка шапчица и направи такова движение с ръка, какаото правят дворцовите господа, когато се поздравяват, и в същото време дълбоко се поклони, Аничка Дребосъчето също се поклони, но съвсем леко, както се покланят дворцовите госпожици.
	Когато Аничка Дребосъчето се поклони, обаче съвсем леко, както се покланят дворцовите госпожици, тя ужасно се учуди, защото й се стори, че след този поклон слухът й се измени така, че изведнъж започна да разбира чуждия език, в който се използваха думите шах и шах-мат. Тя чу езика, на който говори от малка и който разбира и тя, и господарят, и търговецът, и овцете.
	Момчето каза:
	— Аз съм Сламения Хуберт!
	{img:na_prysti.png}


>>	Глава трета
>>	в която научаваме какво значат думите не-рге пи-рги пай-ргай, че-рге ще-рге и-рги ма-рга на-рга лач-ргач

	Сламен Хуберт вече не беше чак толкова странна и неразгадаема дума колкото шах и шах-мат. Това сигурно си беше име като всички имена. Хуберт си е Хуберт, както Аничка си е Аничка. А пък Сламен е Сламенов, както има Железаров, Овчаров, Обущаров, Зидаров — съвсем естествено. Даже има и още по-странни имена. Аничка например познаваше Белокосева с черни коси, Шивачев, който беше дърводелец, Разногледов, който гледаше право напред, и Бабинов, който беше дядо. Аничка се радваше, че името Сламен Хуберт, съвсем не е странно. Беше доволна, че изведнъж разбра езика, в който се употребяват думите „шах“ и „шах-мат“, а също така беше доволна и от това, че и на Вълшебния площад хората някак се казваха.
	Но радостта й не трая дълго. Сламения Хуберт стисна петачето между пръстите си, така както се хваща просено зърно или бълха, подържа го малко пред очите на Аничка и каза:
	— Не-рге пи-рги пай-ргай, че-рге ще-рге и-рги ма-рга на-рга лач-ргач!
	„Ах, отново тези ужасни думи, които вече чух“, каза си Аничка. „Но тогава хич и не вярвах, че някога ще разбирам езика на хората от Вълшебния площад. Какви ужасни думи! Поне да бяха по-къси като например «шах»! Толкова дълги и грозни думи! Никога няма да ги запомня!“
	— Не-рге пи-рги пай-ргай, че-рге ще-рге и-рги ма-рга на-рга лач-ргач! — каза отново Сламения Хуберт, като че ли молеше нещо Аничка или пък я учеше на своя език.
	— Шах! — каза Аничка не само за да каже нещо, но и за да види какво ще й отговори Сламения Хуберт.
	— Не-рге пи-рги пай-ргай, че-рге ще-рге и-рги ма-рга на-рга лач-ргач! — повтаряше непрекъснато момчето и все държеше пред очите на Аничка онова „зън“, което й беше паднало от ръката.
	„Не-рге пи-рга…“ каза си наум Аничка, но повече от това, така и не можа да си спомни.
	„Дали да взема да се поклоня, ама съвсем леко, както се покланят дворцовите госпожици“, помисли си Аничка Дребосъчето. „Първия път, като се поклоних, веднага ми се измени слухът. Започнах да разбирам всичко. Сламен Хуберт — в това няма нищо чудно. Сламенов като Железаров, Овчаров, Обущаров, Зидаров — съвсем естествено!“
	Тогава Аничка Дребосъчето се поклони, обаче съвсем леко, както се покланят дворцовите госпожици. Въпреки че се поклони съвсем леко, нослето й се докосна до петачето, което Сламения Хуберт държеше между пръстите си, така както се държи просено зърно или бълха.
	— Не пипай, че ще има плач! Нали казах: Не-рге пи-рги пай-ргай, че-рге ще-рге и-рги ма-рга на-рга лач-ргач! — извика Сламения Хуберт и заповтаря на срички: — Не-рге е не, пи-рги е пи, пай-ргай е пай, че-рге е че, ще-рге е ще, и-рги е и, ма-рга е ма, парга и лач-ргач е плач!
	— Грешка! — каза Аничка Дребосъчето. — На-рга и лач-ргач е палач, а не плач!
	Беше доволна, че се е поклонила. Сега разбра всичко. Когато към някоя сричка се прибави „рге“, „рги“, „ргай“, „ргач“, значи се говори на чужд език. Сега вече разбра всичко. Само не е сигурна, дали ще я разбира Сламения Хуберт, когато заговори на своя език, на този, който разбира тя, господарят, господарката и овцете.
	— Каква грешка? — попита Сламения Хуберт.
	— Ето какво значи един лек, съвсем лек поклон, както го правят дворцовите госпожици — каза си Аничка Дребосъчето. — Веднага започвам да разбирам всичко, а и веднага започват всичко да ми разбират.
	— Каква грешка ли? — продължи Аничка. — На-рга лач-ргач е палач, а не плач.
	— Плач е на-рга лач-ргач! — отговори Сламения Хуберт.
	— Плач е п-рг лач-ргач — рече Аничка Дребосъчето, — а на-рга лач-ргач е палач.
	— Палачът си е палач — каза Сламения Хуберт.
	— Какъв палач?
	— Палач. Палач, който екзекутира.
	— Но защо палач и защо не п-рг лач-ргач, след като става дума за плач? — попита Аничка.
	— Защото това значи: Не пипай или си син на смъртта! — каза Хуберт и пъхна петачето в джоба си.
	— Не съм син! — настоя Аничка.
	— Добре тогава, не сте син на смъртта — отговори й Хуберт.
	Аничка се зарадва. Никой досега не й беше казвал „вие“. „Вие“ се казва на господаря, на господарката и на Търговеца. На вола се казва „ти“. Може да се каже „вие“ само ако е Волов, както Железаров, Обущаров, Овчаров, Зидаров — съвсем естествено!
	— Казах: не пипай, а вие пипнахте — продължи Сламения Хуберт.
	— Да, аз пипнах петачето.
	— С нос.
	— Наистина, пипнах го с нос.
	Аничка поиска да обясни на Сламения Хуберт защо е пипнала петачето с нос, да му каже, че се е поклонила, обаче съвсем леко, както се покланят дворцовите госпожици, само и само, за да може да разбира езика на Сламения Хуберт. Но й мина през ум, че ще бъде по-добре, ако запази това за себе си. Ако му каже, може магията да се развали и после абсолютно нищо да не разбере. Тогава всичко щеше да бъде така неясно, както думата… „ах“, не, сега не може да си спомни, но беше нещо като „шах“ и „шах-мат“.
	— Значи все пак пипнахте петачето — настояваше Сламения Хуберт.
	— Да, признавам.
	— Тогава сте син на смъртта.
	— Не съм никакъв син.
	— Щом като не сте никакъв син, значи не сте и син на смъртта. Тогава палачът няма работа тук. В такъв случай ще се казва „п-рг лач-ргач“, а не „на-рга лач-ргач“.
	— Много се радвам, че ще се казва „п-рг лачргач“ — каза Аничка. — Не искам да виждам палача.
	— Ще го видите.
	— Въпреки че не съм син на смъртта, така ли?
	— Въпреки това. Аз съм син на смъртта и затова ще видите палача.
	— Но аз не съм ви казала „Не пипай, че ще има плач“.
	— Да, но аз си загубих шапката.
	— Каква шапка? — попита Аничка Дребосъчето. — Та тя е в джоба ви.
	— Така ли? — засмя се Сламения Хуберт и извади петачето от джоба си.
	— Не сте я загубил.
	— Петачето не е шапка. Аз си изгубих шапката.
	— Но каква шапка? Истинска или такава мъничка?
	— Познайте каква шапка загубих!
	— Нова шапка.
	— Познахте.
	— А ще ядете ли бой?
	— О, не! Ще бъда екзекутиран.
	— Колко ужасно! — помисли си Аничка Дребосъчето и почти съжали, че не помоли господаря да й прости, задето бе заспала в каруцата, а не зад печката, и задето се бе успала за молитва. Господарят може да я наплеска, но не и да я екзекутира. У тях никой никога никого не беше екзекутирал. У тях няма палач. Но тук, на Вълшебния площад, има палач и той екзекутира. Колко ли е ужасно да бъдеш екзекутиран!
	— Къде ще бъдете екзекутиран? — попита плахо Аничка Дребосъчето.
	— Тук — каза Сламения Хуберт и посочи няколко големи плочи, означени с кръст. — Тук, точно тук, където са били екзекутирани двайсет и седем чешки боляри.
	— И те ли са изгубили шапките си?
	— Струва ми се.
	Сламения Хуберт застана на един крак и се опита да скочи от една плоча, означена с кръст, до друга плоча, означена с кръст, като викаше и махаше с ръце:
	— Аз бях Хуберт Сламения, не съм Хуберт Сламения, няма да съм Хуберт Сламения!
	— Как така няма да сте Хуберт Сламения, след като сте бил Хуберт Сламения? — попита Аничка Дребосъчето.
	Тогава й хрумна, че Анежка се казваше Бездекова, а след като се ожени, взе да се казва Краликова. Може и Хуберт Сламения да се е оженил. Да се ожениш, това значи да се облечеш в бяла рокля, да си сложиш на главата венец и да отидеш на черква с жениха.
	— Разбира се, че бях Сламения Хуберт — каза Хуберт и заподскача на един крак от една плоча, означена е кръст, през друга плоча, означена с кръст, чак до Аничка.
	— Има ли в мен нещо сламено? — попита той. — Да не би да имам сламени ръце, сламен нос или пък сламен език, сламени очи или сламени коси?
	— Не, нямате нищо сламено.
	— Значи не съм сламен.
	— Щом така се казва баща ви, значи сте Сламен.
	— Моят баща не се казва Сламенов. И никого не бих съветвал да си го мисли.
	{img:podskok.png}
	— А никога ли не се е казвал Сламенов?
	— Никога!
	— Защо тогава се наричахте Сламения?
	— Защото имах нещо сламено.
	Сламения Хуберт започна отново да скача от една плоча, означена с кръст, на друга плоча, означена с кръст, като си тананикаше:
P>
	Имах нещо сламено —
	май че шапка на главата,
	имах нещо сламено —
	то сега е във реката,
	на Вълтава във водата.
	затуй нямам на главата нищо сламено,
	нито мое,
	нито мамино.
P$
	— Значи сте загубил сламена шапка.
	— Да, познахте.
	— А как се случи да загубите сламената си шапка?
	— Случи се много просто.
	— Да, но колко просто?
	— Искате ли да научите?
	— Искам да науча.
	— Ще ви разкажа, но при едно условие.
	— А при какво условие?
	— При условие, че ще бягате с мен в щафета.
	— Какво е това да бягам в щафета?
	— Няма да ви кажа. Първо ми обещайте, че ще бягате с мен в щафета и после ще разберете сама какво значи да бягаш в щафета.
	— Добре тогава, ще бягам е вас в щафета — каза Аничка Дребосъчето, въпреки че я тревожеше, че не знае какво значи да бягаш в щафета. Може би това е нещо толкова ужасно, колкото загубването на една сламена шапка, и може да я екзекутират. Но тъй като много искаше да разбере как Сламения Хуберт е загубил своята сламена шапка, тя му обеща да бяга с него в щафета.
	— В такъв случай ще ви кажа как се случи, че загубих своята сламена шапка — обяви Сламения Хуберт и престана да скача на един крак от една плоча, означена с кръст, на друга плоча, означена с кръст. Седна на стълба, който се издигаше високо, чак до сводестия таван, и почна.


>>	Глава четвърта
>>	в която Сламения Хуберт разказва как се е случило да загуби сламената си шапка

	Котата главата вече нетърпимо ме болеше, получих сламена шапка. Всичко започна така. Видях десет сламени шапки. Не бяха на никакви глави, бяха просто закачени зад един голям, ама много голям прозорец. Всички бяха еднакви и десет на брой. Първо ги изброих отляво-надясно. Бяха десет. След това ги преброих отдясно-наляво. Пак излязоха десет. Бяха просто десет както и да ги броях. И всичките сламени. Бяха еднакви, но първата беше малка, втората по-голяма, третата — още по-голяма, четвъртата, петата, шестата, седмата, осмата и деветата — още по-големи, а десетата беше най-голяма. Който носи сламена шапка, не го боли глава. Това го прочетох на една бяла табелка. Аз носех кепе и веднага ме заболя главата. После си играхме и аз забравих всичко. Но когато престанахме да играем, веднага си спомних за десетте сламени шапки и пак ме заболя главата. Казах в къщи, че ме боли глава. Всеки ден ме болеше глава и аз все го казвах в къщи. Така получих сламена шапка и повече не ме заболя глава.
	После си играхме на десет глави. Аз бях сламена глава. Някой извикваше:
	— Долу сламената глава!
	— Аз свалях шапката и я слагах на стълбите. Когато се казваше: „Горе сламената глава!“, аз си слагах шапката и я нахлупвах чак до ушите, така че главата ми не се виждаше. Когато си бях в къщи, играех си сам на сламена глава. В къщата блуждаеше призракът на Сламения Хуберт. Това бях аз. Нахлупвах си шапката чак до ушите, така че главата ми не се виждаше. Покривах се с кърпа и носех сламената си глава в ръце. В къщата блуждаеше духът на един рицар. Това бях аз.
	{img:shapka.png}
	Обявявах дуел на всичко. Когато сапунът ми се изплъзнеше от ръцете, докато се миех, обявявах му дуел. Пробождах го. На закачалката висеше черен костюм. Това беше един гробар. Обявих дуел и на гробаря и му завързах ръцете със синджирче. Когато обявявах дуел на крушката, аз я запалвах и я гасях.
	Когато обявявах на нещо дуел, в къщи ми казваха: „Не пипай, че ще има плач!“ Защо все плач? Плач като палач. Вместо палачинка — палач! Попитах в къщи как изглежда палачът. Казаха ми, че изглежда като бухал: с качулка и с кръгли големи очи. Тогава реших да обявя дуел на бухала.
	Откъдето и да минех, все търсех бухала. Беше вечер, мина една кола и очите й светеха. „Бухал!“, казах си аз, но вечер не ме пускат на улицата. Седях на прозореца и нещо все правеше фррр! Това бе бухалът и аз го плашех известно време.
	В неделя сутринта си направих оръдие от чадъра. Когато покрай прозореца прелиташе бухал, разтварях чадъра и стрелях. Бухалът правеше бу, бу и отлиташе. Това изобщо не беше дуел!
	Вечерта отидох край реката. Водата бе съвсем наблизо. Седнах на стълбите до водата и зачаках бухала. Тъй като той не идваше, започнах да си играя на сламена глава. Точно когато бе казано „Горе сламената глава!“, някой ме прободе с копие. Веднага направих „долу сламената глава“. Погледнах лакътя си. На него имах пъпка и тя щипеше. Бухалът ми беше обявил дуел! Сложих шапката пред очите си и зачаках. Съвсем близо до ухото ми нещо направи фийй. Това бе куршум и той свиреше. Когато и да ми свирнеше край ухото, веднага се обръщах и замахвах със сламената шапка, за да хвана куршума. После за всеки случай направих „Долу сламената шапка!“ В този миг видях един облак. Бухалът бе изпратил облак насреща ми. Това бяха комари. Веднага им обявих дуел. На шапката имаше въженце. Не знаех това досега. Тогава започнах да въртя шапката като ласо и с него ловях облака. Но облакът все се разпръсваше. Отново бях ранен с копие, но продължавах да ловя облака. Изведнъж видях нещо голямо да лети. Това беше бухалът, превърнат в нощна пеперуда. Веднага й обявих дуел. Подскочих и замахнах с шапката. В ръцете ми остана само въженцето. Шапката полетя, като описваше голяма дъга, а облакът — след нея. След това облакът отнесе шапката. Носи я известно време, а когато престана да я носи, шапката падна във водата.
	{img:chadyr.png}
	А хората се връщаха от неделна екскурзия. Беше страшно! Веднага се върнах в къщи и си взех кепето. Изведнъж ме заболя глава. Написах си в тетрадката:
C>
	„Не пипай, че ще има палач!“
C$
	В къщи не казваха така. Казваха: „Не пипай, че ще има плач!“, но заплашваха с пръст. Затова написах „Не пипай, че ще има палач!“ и веднага ми стана ясно, че ще бъда екзекутиран.
	Повтарях си непрекъснато:
P>
	„Неделя, ах, какъв ден,
	понеделник ще бъда покосен!“
P$
	Вчера беше неделя, днес е понеделник. Тази сутрин отново си казах:
P>
	„Неделя, ах, какъв ден,
	понеделник ще бъда покосен!“
P$
	и за да свърша с това, още преди да са разбрали в къщи, че вече нямам сламена шапка, веднага отидох на Староградския площад. Никъде другаде не се екзекутира. Бях Сламения Хуберт, не съм Сламения Хуберт, няма да съм Сламения Хуберт.


>>	Глава пета
>>	в която Аничка Дребосъчето разговаря със Сламения Хуберт за това дали има как

	— Сега ще бягаме в щафета — каза Сламения Хуберт, след като довърши своя разказ.
	— Искам нещо да ви попитам — отговори Аничка Дребосъчето.
	— Няма ме! — каза Сламения Хуберт и се скри зад един стълб, който се издигаше високо, чак до големия черен свод.
	— А къде сте?
	— На екзекуция съм.
	— Кажете ми, когато палачът мине наоколо.
	— Няма да мине наоколо.
	— Как така?
	— Той ще отмине.
	— Какво значи ще отмине?
	— Значи ще мине покрай мен и ще ме хване за ръката.
	— А ако мине наоколо?
	— Тогава значи, че трябва да мине наоколо на колело.
	— Ето така ли? — попита Аничка и започна да се върти в кръг около стълба, зад който стоеше Сламения Хуберт.
	— Хайде, хванете ме! — каза Хуберт. — Но трябва да ходите все наоколо и на колело.
	Тогава Аничка тръгна наоколо и на колело. Хуберт приклекна зад стълба и когато Аничка протегна ръка, за да го хване, той отскочи на тротоара и се разсмя.
	— Хайде, въртете се около стълба! — викаше той и се смееше.
	— Тогава никога няма да ви хвана.
	— Щом е така, минете встрани!
	Аничка Дребосъчето престана да прави своя объркан кръг и с няколко бързи скока се доближи до Сламения Хуберт и го докосна.
	— Хванах ви! — каза тя и се усмихна.
	— Така ще ме хване и палачът, ако тръгне встрани.
	— Но ако мине наоколо, няма да може да ви хване.
	— Естествено, че няма да може!
	— Той може да мине наоколо, а не встрани.
	— Ако мине наоколо, ще му се изсмея — каза Сламения Хуберт.
	— Ами ако мине встрани?
	— Тогава аз ще мина наоколо.
	— А ако той мине наоколо?
	— Тогава аз ще мина встрани.
	— Значи няма да бъдете екзекутиран.
	— Изглежда няма.
	При тези думи Сламения Хуберт се разсмя и каза:
	— Ето го, минава около нас на колело.
	— Кой? — попита Аничка Дребосъчето.
	— Палачът.
	— Къде е палачът?
	— Минава встрани и на колело.
	— Това не е възможно — каза Аничка. — Или минава встрани, или наоколо на колело.
	— И все пак минава.
	Сламения Хуберт се наведе към Аничка и посочи с пръст един колоездач, който минаваше покрай тротоара.
	— Виждате ли го?
	— Но той не върви, той кара колело.
	— Не върви ли? — засмя се Сламения Хуберт. — А какво прави с краката?
	— Настъпва педалите и те се въртят.
	— Той стъпва, значи върви. Не върви ли?
	— Върви — беше принудена да признае Аничка.
	— А на какво се опира о земята?
	— На колелото.
	— Значи върви на колело. Или имате нещо против?
	— Нямам нищо против. Наистина върви на колело.
	— Но не се върти в колело. Върти ли се?
	— Не.
	— Тогава той върви на колело и встрани.
	— Наистина, върви на колело и встрани.
	— Тъй като минава встрани, може да ме хване — каза Сламения Хуберт. — Но след като върви на колело, не може да ме хване. Значи няма да бъда екзекутиран.
	— Радвам се! — каза Аничка Дребосъчето.
	— Тогава ще бягате заедно с мен в щафета.
	— Да, ще бягам. Само че как става?
	— Ще ви дам петачето. Взимате го в ръка и бягате неправо под оня свод.
	— Какво е това свод?
	— Ей там онзи дълъг коридор.
	— Виждам го — каза Аничка.
	— Слагате петачето на някоя плоча, но без да знам на коя. Аз отивам и започвам да го търся. Като го намеря, аз побягвам с петачето и го слагам на някоя плоча, но така, че да не знаете на коя. Трябва да го търсите, а като го намерите, бягате вие. След това бягам аз, а след това бягате отново вие, за да побегна след това пък аз.
	— Добре, разбирам. Кой ще бяга първи?
	— Вие ще бягате първа.
	— Добре, но без да гледате!
	— Ето, вече не гледам.
	Сламения Хуберт вече не гледаше и Аничка Дребосъчето хукна.


>>	Глава шеста
>>	в която Аничка Дребосъчето бяга в щафета, но без да я добяга, защото вижда смъртта

	Ама как хубаво си потича Аничка Дребосъчето! На пътя й нямаше нито камъни, нито коприва. Нямаше и тръни, които, като ти се забият в крака, след това трябва да ги вадиш. Много хубаво се бягаше тук. Аничка никога досега не бе бягала толкова приятно.
	Земята беше топла и гладка. Ама че хубаво се бяга, когато земята е топла и гладка! Просто чудесно се бяга! Жалко, че Аничка не можеше да бяга по-дълго по топлата и гладка земя. Побяга само мъничко. Съвсем мъничко.
	До големия коридор с красивия черен свод, под който трябваше да сложи петачето, но така, че Сламения Хуберт да не види, стояха толкова много хора, както като се случи нещо и когато хората гледат нещо. Аничка Дребосъчето не можеше да бяга по-нататък, след като тук стояха толкова много хора, както като се случи нещо и когато хората гледат нещо. А какво ли пък чак толкова гледаха?
	Хората, които стояха тук и гледаха нещо, гледаха нагоре, сякаш гледаха в небето. Какво имаше на небето, та всички тези хора, които стояха тук, гледаха нагоре, сякаш гледаха в небето. На небето нямаше нищо. На небето имаше небе. На небето имаше небе, но то бе толкова малко, че на Аничка й се струваше, че го гледа през разтворените си пръсти. На небето нямаше нищо. Имаше само едно малко, ама съвсем малко парченце небе.
	Защо тогава хората гледаха нагоре, след като на небето нямаше нищо освен едно малко, съвсем малко парченце небе? Но хората, които стояха тук, хич и не гледаха небето. Гледаха нагоре, обаче не към небето. Към какво гледаха тогава, ако не към небето?
	Гледаха към едно красиво нещо. Това нещо беше много красиво и беше много високо. Беше красиво, беше високо, но все пак не беше небе, макар и да бе красиво като небе. Това нещо бе дори и по-красиво, далеч по-красиво. Бе високо, почти на небето и бе като хубава картина, закачена на висока хубава кула. Беше като хубава кръгла картина, закачена на висока кула, а над него, още по-високо, още много по-високо, имаше нещо като голяма златна клетка.
	Когато всички тези хора, които стояха тук, погледнаха нагоре, и Аничка започна да гледа с тях. Толкова беше хубаво и толкова високо това нещо. И така, както гледаше, Аничка Дребосъчето заедно с всички хора, които стояха тук, под това красиво нещо, което беше толкова високо закачено, изведнъж там горе се чу зън! зън! зън! и така хубаво звънтеше зън! зън! зън!, докато не иззвънтя дванайсет пъти.
	А когато иззвънтя дванайсет пъти зън! зън! зън!, онази клетка се отвори, онази, голямата, златната клетка, която висеше горе, и в нея се показа нещо толкова хубаво, че Аничка Дребосъчето забрави, че трябва да бяга и да скрие петачето на някоя плоча, но така, че Сламения Хуберт да не го види и все пак да го види.
	{img:chasovnik.png}
	В клетката се появи едно човече, но толкова голямо, колкото светиите по черквите. То постоя малко и когато хората му се нагледаха достатъчно, отмина нанякъде. Но когато човечето изчезна, между красивите вратички, които се бяха отворили, се появи второ човече, но толкова голямо, колкото светиите по черквите. И то постоя малко и също отмина нанякъде, когато хората му се бяха нагледали достатъчно. Но едва отминало, веднага се появи трето човече, след това четвърто, пето, шесто човече и всички едва постояли и едва отминали нанякъде, бяха последвани от следващо, осмо, девето, няколко други и дванайсето човече, но и то толкова голямо, колкото светиите по черквите. То също постоя малко, а после отмина като другите нанякъде.
	Но след като малко постоя и също отмина нанякъде, в хубавото прозорче на клетката, която беше закачена високо, много високо, на красивата кула се появи нещо страшно, но все пак красиво, въпреки че беше страшно. Това нещо, което се показа, беше нещо ужасно, но красиво, въпреки че беше страшно. Това нещо, което се показа, беше нещо ужасно, но красиво, това беше смъртта, сякаш изкопана от гроб, и тази смърт биеше една камбанка, но докато биеше камбанката, тя толкова се покланяше, че бе наистина ужасно, макар и красиво. Толкова звънеше и толкова се покланяше.
	А когато се назвъня достатъчно и същевременно достатъчно се напокланя, вратичките се затвориха като духнати от вятъра и тази смърт, дето биеше камбанката и толкова се кланяше, докато я биеше, изчезна зад тези вратички. А горе пък, над голямата златна клетка закукурига един петел.
	Въпреки че вратичките се затвориха и смъртта изчезна, а петелът изкукурига, хората, които стояха тук, продължаваха да гледат нагоре, като че ли вратичките отново трябваше да се отворят, а щом те гледаха нагоре, дето вратичките като че ли отново трябваше да се отворят, и Аничка Дребосъчето гледаше с тях натам, към красивата златна клетка, закачена горе.
	После тези хора, които стояха тук, започнаха нещо да си шепнат и да се смеят, а щом красивите вратички на голямата златна клетка вече не се отвориха, те тръгнаха един насам, а друг натам, но пак спряха и отново погледнаха. Чак след това те тръгнаха един насам, а друг натам, трети накъде не знам, а също и заедно насам и натам.
	И тъй като всичко беше много красиво, Аничка Дребосъчето погледна още веднъж нагоре, после надолу и още веднъж нагоре, после още няколко пъти надолу и още няколко пъти нагоре.
	Чак след това си спомни, че трябваше да побяга още малко под високия черен свод и да сложи петачето на някоя плоча, но така, че Сламения Хуберт да не го види и все пак да го види.
	Затова побяга малко, но само малко, а когато стигна под високия свод, сложи петачето на една плоча и погледна към оня висок стълб, за да разбере дали Сламения Хуберт вижда, или не вижда.
	Както и да гледаше, Аничка не виждаше Сламения Хуберт и не знаеше дали той я вижда, или не я вижда. Тогава тя се обърна по посока на дългия коридор с високия черен свод, но едва обърнала се, тя съзря един голям, ама много голям прозорец. Зад него имаше нещо толкова чудно, че Аничка Дребосъчето забрави и петачето, и Сламения Хуберт. Само гледаше и се мъчеше да разбере какво би могло да бъде това толкова чудно нещо зад големия, ама много големия прозорец. Какво ли беше това?


>>	Глава седма
>>	в която Аничка Дребосъчето вижда нещо чудно зад големия, ама много голям прозорец

	Това нещо беше стъклено като огледало, зад което нещо ставаше. Хем като огледало, хем не като огледало и въпреки всичко това нещо беше стъклено. Беше стъклено, но изглеждаше като една огромна рамка, зад която имаше дупка, и в нея можеха да се вместят цяла стая, кухня, един хамбар и още една стая. В тази дупка зад огромната, ама много огромна рамка от стъкло, имаше много и кръгли стъклени неща на един крак, които приличаха на високи гъби, а около тези високи стъклени гъби седяха много черни господа в черни дрехи, в каквито се ходи на погребение, и много бели дами в бели рокли, в каквито се ходи на сватба. Господата бяха черни, а дамите бяха бели и имаха червени, сини и златни шапки, но толкова широки, че не им се виждаха очите. На черните господа в черните дрехи също не им се виждаха очите, защото пред тях имаха големи, ама много големи страници, както като се пее по ноти на погребение, точно като на погребение. Какво пееха, какво ли пееха тези господа?
	На Аничка й се струваше, че пеят това:
P>
	Душа, вдигни се ти от своя прах,
	цъфни, тъй както зрънце грах
	ще имаш чушки догодина,
	които пази оня юначина,
	самият брат на кожодера,
	от всяко зло пази ни ти един,
	амин.
P$
	Или пък, че пеят това:
P>
	В полето — черен зид, а зад зида — звезди,
	води ни ти по пътя прав, води,
	за да не го загубим там в полята,
	в гората или в долината,
	където мънички ковчежета сияят
	и светлинки над тях блуждаят.
P$
	Но също така можеха да пеят и това:
P>
	Гробе тихи, гроб тъмнеещ,
	как ли в тебе хората живеят?
	Имат ли те зайци, или стрелят
	диви зайци във неделя?
	Ходят ли за раци по реките?
	Птици там летят ли в висините?
	Или по мазетата живеят?
	И в картофите си стрелят?
P$
	Сигурно беше, че пеят нещо тъжно. При това все пийваха, но само малко, съвсем мъничко от един бял напръстник, ако това не беше някаква детска играчка. След като отпиваха, си подръпваха мустаците, а после си слагаха на лицето голяма, красиво нашарена кърпа и плачеха.
	А белите дами с белите рокли и с червените, сините и златни широки, ама много широки шапки, толкова широки, че не им се виждаха очите, имаха огромни, ама много огромни устни, сякаш държаха в тях рози. Тези дами нещо шепнеха и розите трептяха, все едно че духаше вятър. Така както шепнеха и както слушаха какво пеят черните господа в черните дрехи (сега те пееха:
P>
	Чудна розо, сумрак пада,
	пада неочаквано нощта.
	Чудна розо, не си млада,
	ще умреш през есента.

	И разкъсал със светулки мрака,
	ще напада върху тебе сняг.
	Чудна розо, кой ще чака
	да разцъфнеш ти от гроба пак.),
P$
	та както слушаха и мълчаха, една от тях стана и няколко пъти се завъртя, като че ли танцуваше. После отиде някъде, но пак се върна и преди да седне, отново се завъртя, като че ли танцуваше. След това стана една друга и няколко пъти се завъртя, като че ли танцуваше, отиде някъде, но пак се върна и преди да седне, отново се завъртя, като че ли танцуваше. След това стана трета и няколко пъти се завъртя, като че ли танцуваше, отиде някъде, но повече не се върна и не се завъртя, като че ли танцуваше, както и не седна. Четвъртата и петата направиха същото, като също не се върнаха и не се завъртяха, като че ли танцуваха, както и не седнаха.
	Тук ходеха и трима черни господа в черни дрехи. Един голям, един по-малък и един най-малък, ама съвсем малък. Те ходеха и нито за миг не сядаха, непрекъснато само ходеха и се покланяха, а също носеха в ръце големи бели кули и все се кланяха. Както се кланяха толкова, те драсваха кибрит и осветяваха очите на белите дами с белите рокли и широките шапки и сега вече очите на белите дами се виждаха. Бяха големи като котешки очи, а и по-големи, много по-големи. А пък тези господа, дето ходеха и тримата, един голям, един по-малък и един най-малък, ама съвсем малък, и непрекъснато се кланяха, пък и носеха в ръце бели кули и драсваха кибрит, за да светят в очите на белите дами с белите рокли и с широките, ама много широки шапки, не пееха, а изричаха някакви слова. Какви ли слова изричаха?
	Като че ли изричаха тези слова:
P>
	Малък дом с врати огромни,
	буре зад вратите в ъгъл ляв.
	Кучетата се опомниха
	и наскачаха — джав, джав.
	Що ли има в бурето съседно?
	Сигурно принцеса има там.
	Не живее тя там бедно
	и е мила към света.
	Но ще дойде стар магьосник,
	бурето ще вземе — троп, троп, троп.
	Чер кълвач — какъв часовник,
	а след туй — потоп.
P$
	Или пък изричаха тези слова:
P>
	Към олтаря води вход,
	а над входа — малък свод.
	Свещи гасисвещниче гаси,
	казва често: „Господи, спаси!“
	„Господи, спаси!“ — аз казвам вам. —
	„То вълшебник май че е голям.“
P$
	Но също така можеха да изричат и тези слова:
P>
	Черно грозде дозрява,
	Мария все се не дава.
	Все преде, преде, преде,
	казва а, бе, ве, ге, де,
	казва ще почака тя,
	тя — самата красота.
P$
	Какво ли беше тази огромна, ама много огромна рамка, зад която имаше дупка и много стъклени кръгли неща на един крак, които приличаха на високи гъби, и тези черни господа в черни дрехи, и тези бели дами с бели рокли и с широки шапки, както и тези трима черни господа в черни дрехи — един голям, един по-малък и един най-малък, ама съвсем малък? Какво беше всичко това, хем като огледало, хем не като огледало и все пак като огледало, зад което ставаше нещо?
	Тъй като изневиделица до Аничка се появи Сламения Хуберт, тя го попита какво е всичко това, хем като огледало, хем не като огледало и все пак като огледало, зад което нещо ставаше.
	Сламения Хуберт каза на Аничка, че всичко това, хем като огледало, хем не като огледало, и все пак като огледало е каварна*.
	[* Каварна (чеш.) — кафене.]


>>	Глава осма
>>	в която Аничка Дребосъчето не може да се споразумее със Сламения Хуберт за една дума

	— Коварна* ли? — учудено попита Аничка Дребосъчето.
	[* Коварна (чеш.) — ковачница.]
	— Каварна! — отговори й Сламения Хуберт.
	— Никога не съм виждала такава коварна.
	— Не казвайте непрекъснато коварна!
	— А как да казвам?
	— Каварна!
	— У нас се казва коварна.
	— Каварна! — настояваше Сламения Хуберт.
	— Добре де, каварна! Но къде са конете?
	— Конете ли? — учуди се Сламения Хуберт.
	— Ами щом като това е коварна?
	— Каква коварна?
	— Е, добре де, каварна! Вече няма да казвам коварна.
	— А защо трябва да има коне?
	— В нашата коварна-каварна има вината коне.
	— Да не би да седят край масите?
	— Никога. Те винаги стоят прави или лежат.
	— А какво си поръчват? Кафе с мляко или сладолед?
	— Какво е това сладолед?
	— Сладоледът е нещо ледено.
	— Например леден нос.
	— Ах, не, нещо ледено, което се яде.
	— Сняг. Конете понякога наистина ядат сняг.
	— Сладоледът е леден и сладък.
	— Е, значи не!
	— Значи не си поръчват сладолед?
	— Не знам такова нещо. Освен това как могат да си поръчат нещо?
	— Ами да си поръчат нещо за ядене.
	— Те ядат овес.
	— От чиния или от паничка?
	— От торбичка.
	— И аз ще си поръчам в торбичка.
	— Овес ли?
	— Кафе с мляко в торбичка.
	— В торбичка може да има само кафе без мляко, и то на зърна.
	— Кафе без мляко, и то на зърна, не пия. Ами конят не чупи ли огледалото?
	— Кое огледало?
	— На гардероба.
	— Нима в коварната…
	— В каварната!
	— … в каварната има гардероб?
	— И още какъв!
	— В коварната-каварна има мех.
	— Какъв мех?
	— Мех за огъня.
	— Печка, така ли?
	— Не печка!
	— Пият ли там кафе, или не?
	— Да, ковачът пие кафе.
	— А гостите?
	— Ами когато готвачът има гости, и гостите пият кафе.
	— А кой е ковачът?
	— Ковачът ли? Познавам го много добре.
	— Кажете ми кой е ковачът!
	— Ще ви кажа кой е ковачът.
	И тогава Аничка Дребосъчето каза на Сламения Хуберт кой е ковачът.


>>	Глава девета
>>	в която Аничка Дребосъчето казва на Сламения Хуберт кой е ковачът

	Ковачът е голям черен мъж, който става със слънцето и изяжда една голяма чиния със супа, в която си надробява една филия хляб. Другите хора са слаби — ковачът е силен. Той хваща каруцата, повдига я нагоре и я подпира с гърба си. След това изважда колелото й.
	Съмва се и небето поруменява. Ковачът застава пред една черна дупка, която прилича на бараката, където стои каруцата, хвърля там шепа въглища и започва да помпа. Същевременно пуши лула. Дими с лулата и помпа. Отвсякъде долита въздух и духа в искрите, които не се виждат, както и звездите на небето, когато е облачно, а като цветя, покрити с платно.
	Изведнъж в прозореца лумва огън. Ковачът поглежда с едно око към лулата и в този миг от голямата черна дупка, до която той стои и помпа, изскача голям пламък. Веднага в ковачницата идва утрото.
	След това ковачът си слага черна кожена престилка, хваща едно желязо с клещите си, пъха го сред пламъците и пак помпа. Покрай крака му тича плъх, но ковачът не го вижда. Вижда само желязото, което все повече червенее и изведнъж става червено като огъня. Просто не можеш да различиш кое е огън, кое — желязо.
	Когато ковачът престане да помпа, той изважда клещите, а с тях и едно парче железен огън, който пада по земята като пролетни цветове. Покрай ведрото пак тича плъх и очите му са червени. Когато ковачът потапя железния огън във ведрото с вода, нещо изсъсква и плъхът побягва. И котката бяга, а пък птиците отлитат.
	После ковачът слага желязото на наковалнята и започва да чука с един голям чук. Летят искри, големи като топки. И малки искри летят и падат по стената. Ковачът удря и мълчи. Понякога също пее, но не се чува. Ето какво пее:
P>
	Бе загубил ум и разум куция,
	че отвеждат го на екзекуция.

	Отведете ме в това селце,
	дето съм утрепал сто овце.

	Отведете ме сред тези върши,
	нека ме разкъсат мърши.

	Тигри, мечки, змейове и лами,
	да не паднете във моите длани.

	Там на тънко връхче на елхата
	се люлее той като ездач в листата.

	Ах, като ездач тон скача,
	аз за него няма да заплача.
P$
	Кокошките кудкудякат и тичат из двора. Ковачът кове и пее. Наоколо минават каруци. Някой влиза в ковачницата. Ковачът обаче не го чува. Кове и пее. След това отива към голямата дупка и се кани пак да помпа. Има някой в ковачницата, а ковачът не го вижда. Пред очите си вижда само искри и дим. Някой поздравява. Поздравява още веднъж и ковачът вече го чува. След това го и вижда. Тогава престава да помпа и излиза пред ковачницата. Там има една каруца, а на нея — плуг. Ковачът вдига плуга, мята го на рамо и тръгва. След това подковава конете.
	Когато се връща, той вече е сам. Продължава да помпа и да дими с лулата си. И котката се връща, но веднага избягва пак. Ковачът пее и помпа. Ето какво пее:
P>
	„Виж, черен плъх, на него цвят,
	иди от него искай аромат.

	Аз аромат не търся в цветовете,
	тях просто ги застилам на конете.

	Недей застила нищо никому, нима
	конете ще се върнат у дома?

	Конете тръгнали към воденика
	и се наяли със бленика.

	Поели после към градът,
	нападнали ги посред път.

	Разбойниците на конете
	оръжие насочили в лицето.

	Насочили оръжие в лицето,
	затуй пазете се, пазете!“
P$
	{img:kovach.png}
	Изведнъж в прозореца лумва огън. Тутакси идва пладне. Ковачът захвърля желязото и отива да гледа двете си деца. Той е черен, но никой не се плаши от него. Люлее децата и пее:
P>
	„Във двореца кралски, ха,
	имаха въз супата муха.

	Хапваше си и си пийваше мухата,
	после се удави във храната.

	Без да мислят, хопа, хопа,
	пратиха я в църквата при попа.

	Там погребаха мухата,
	сложиха й надпис над главата:

	Във двореца кралски, ха,
	имаха във супата муха.

	Хапваше си и си пийваше мухата,
	после се удави във храната.

	Без да мислят, тропа, тропа,
	пратиха а в църквата при попа.

	Там погребаха мухата,
	сложиха й надпис над главата:

	във двореца кралски, ха,
	имаха във супата муха…“
P$
	Ковачът гледа двете деца и продължава да пее. После изяжда една супа и пак продължава да пее. Най-накрая изпява:
P>
	„Като я погребваха.
	от плач се утрепваха.“
P$
	И край.
	Вън прегърмява, а ковачът си отива в ковачницата. Децата гледат как той помпа и как в прозорчето лумва огън. После избягват.
	Когато има сняг, ковачът напълва ведрото със сняг. След това потапя в него железния огън. Той изсъсква, но нищо не се мръдва. Вали сняг. Ковачът затваря вратата и пъхва ръце в дупката. Ковачът е черен, но коминочистачът е по-черен.
	Вечер той се връща от кръчмата и пее:
P>
	„Ах, какви са тези палци,
	щом като те стискат,
	ах, какви са тези танци,
	след кат тъй потискат.
	Холариа, хола,
	ако нещо те потиска,
	все ще има палец,
	който да те стиска.“
P$
	След това ковачът ляга и спи. Спи чак до сутринта. Ето това е ковачът.


>>	Глава десета
>>	в която Аничка Дребосъчето и Сламения Хуберт изведнъж се озовават едновременно, и „тук“, и „там“

	Така както Аничка Дребосъчето разказваше кой е ковачът, тя вървеше със Сламения Хуберт все по този дълъг коридор под високия и черен свод, чак докато коридорът свърши и свода вече го нямаше. А когато коридорът свърши и вече нямаше свод, двамата стигнаха до една голяма къща, която беше по-голяма от останалите къщи и изобщо нямаше отпред такъв коридор с висок и черен свод. Тази къща беше толкова висока, че не й се виждаше краят.
	Тази къща беше цялата от стъкло и в нея имаше всичко. Съвсем отпред, зад голямото стъкло, което нямаше край, стояха няколко дами, но така, като че ли бяха кукли. Стояха близо една до друга и гледаха, но без да им мигнат очите. Много странно беше това, че те стояха и гледаха, без да им мигнат очите, но така си беше. Ръцете им бяха как ли не вдигнати, но хич и не се движеха. Само стояха и гледаха, без да им мигнат очите.
	На няколко пъти Сламения Хуберт замахна с ръка, като че ли искаше да хване някоя муха по това голямо стъкло, което нямаше край, и Аничка беше много любопитна дали на дамите ще им мигнат очите. Но на дамите въобще не им мигнаха очите и те продължаваха да гледат, а ръцете им бяха как ли не вдигнати.
	Една от тях, чиито ръце също бяха как ли не вдигнати, но все пак не като на останалите, така беше вдигнала ръце, като че ли мърдаше с пръст и канеше вътре, зад голямото стъкло, което няма край, сред дамите, които стояха и гледаха, без да им мигнат очите.
	Тази дама, която беше вдигнала ръце, но така, като че ли мърдаше с пръст и канеше вътре, така беше издула уста, сякаш казваше:
P>
	„Влезте, влезте, коледари,
	но вратите затворете,
	да не дойде вещината стара,
	дето чупи храсти из полето.
	Един черен, втори гъши,
	третият — в галоши,
	чупи храсти, пръчки кърши
	за децата лоши.“
P$
	Можеше да казва например и това:
P>
	„Хайде, деца, в сеновала,
	там нощува страшна хала,
	който не обича козунак,
	тя ще го завърже в своя сак.“
P$
	А можеше да казва и това:
P>
	„Първи, втори, трети,
	с мен, деца, тръгнете,
	има много случки
	там, посред цветята,
	ще берем лайкучки,
	ще косим тревата,
	чудни перуники,
	къклици, звъники,
	ще отидем хей
	при самия змей,
	порти да отвори,
	да ни поговори
	първи, втори, трети,
	с мен, деца, вървете.“
P$
	Аничка Дребосъчето с голямо удоволствие би отишла при тази дама, която беше вдигнала ръце, но така, като че ли мърдаше с пръст и канеше вътре, а и Сламения Хуберт също с голямо удоволствие би влязъл, но по този стъклен прозорец, който нямаше край, не се виждаше никъде стъклена врата, която да се отвори. А как тогава щеше Аничка Дребосъчето да влезе вътре и откъде да мине Сламения Хуберт, щом като по този стъклен прозорец, който нямаше край, не се виждаше никъде стъклена врата, която да се отвори.
	Ах, колко красиво беше зад този стъклен прозорец, който нямаше край! Там имаше всичко. Имаше легла, но толкова красиви — просто прелестни, имаше столове, имаше маси, имаше всичко. Там имаше също елин кон и барабан, и влакове. Да, там наистина имаше всичко. Но там имаше и още много други неща — господа, дами, деца, дървета… Да, там просто имаше всичко.
	Както се радваше Аничка Дребосъчето, че там има всичко, и както съжаляваше, че в този голям стъклен прозорец без край нямаше никъде стъклена врата, която да се отвори, и както разсъждаваше със Сламения Хуберт, че е жалко, задето в този голям стъклен прозорец без край няма една стъклена врата, изведнъж забеляза, че там далече, още по-нататък от дамите с как ли не вдигнатите ръце, още по-нататък от леглата, от така прелестните легла, по-нататък и от ония столове, почти на самия край на този свят, където имаше всичко, ама всичко, стои самата тя, а също и Сламения Хуберт. Забеляза, че там стои самата тя, а също и Сламения Хуберт и двамата стоят там и гледат как стоят тук, пред този стъклен прозорец, който няма край.
	Наистина те бяха там, почти на самия край на този свят, където имаше всичко, а същевременно бяха и тук, пред това стъкло без край, по което нямаше стъклена врата, която да се отвори.
	Те бяха „тук“, но бяха и „там“. Бяха едновременно и „тук“, и „там“. Това беше много странно, но си беше така.


>>	Глава единадесета
>>	в която Аничка Дребосъчето разговаря със Сламения Хуберт „тук“ за това, как ли е „там“

	— Ние сме „тук“ и същевременно „там“ — каза Аничка Дребосъчето.
	— Радвам се — отговори й Сламения Хуберт.
	— Защо се радвате? — попита Аничка. — Аз например не мога да кажа нито че се радвам, нито че не се радвам. А малко ме е страх. Значи вие се радвате?
	— Радвам се.
	— Ама защо се радвате?
	— Загубих си шапката „тук“. „Там“ може би все още я имам.
	— Ах, не! И „там“ я нямате. „Там“ сте също без шапка.
	— Може „там“ да съм я оставил в къщи.
	— Мислите ли?
	— Сигурен съм.
	— Защо сте толкова сигурен?
	— Защото „там“ не съм я губил.
	— А откъде знаете, че „там“ не сте я губили?
	— „Там“ не съм ходил край реката.
	— Ама вие помните какво сте правили „там“?
	— Не помня.
	— Вече се страхувах, че помните — каза Аничка Дребосъчето.
	— Защо се страхувахте?
	— Защото аз не си спомням какво съм правила „там“
	— И за това ли се страхувахте?
	— Страхувах се, че вие помните, а само аз съм такава забравана.
	— Но аз не съм забраван.
	— Въпреки това не знаете какво сте правили „там“.
	— Разбира се, „тук“ не мога да знам какво съм правил „там“.
	— А къде можете да знаете, ако не „тук“?
	— Мога да знам.
	— Но къде?
	— Къде мислите?
	— Не знам.
	— Мога да знам.
	— Сигурен ли сте?
	— Не се съмнявам.
	— Но къде можете да знаете?
	— Къде ли? Ами „там“.
	— „Там“ сигурно и аз знам какво съм правила „там“.
	— Ако не сте прекалено голяма забравана.
	— Не съм забравана.
	— Разбира се. „Тук“ не сте забравана, но „там“?
	— След като не съм забравана „тук“, защо трябва да съм забравана „там“?
	— Случва се.
	— Откъде знаете?
	— Така си мисля.
	— Как можете да си мислите? Нима сте били някога „там“?
	— Разбира се, че съм бил! И то неведнъж.
	— Кажете ми как сте били „там“.
	— Ще ви кажа.
	— Много съм любопитна.
	— Не бъдете любопитна, защото скоро ще остареете!
	— Нека остарея! Поне ще бъда голяма. Но разказвайте как сте били „там“.
	Тогава Сламения Хуберт разказа как е бил „там“.


>>	Глава дванадесета
>>	в която Сламения Хуберт разказва как е бил „там“

	Когато спя, винаги съм „там“. Намирам се в една голяма градина, а в нея има дървета, на които растат шишета с малинов сироп. Откъсвам едно шише и си пийвам. Ох, колко е студен! Останалото изливам в хубавото поточе, където плуват лампи и светят. Откъсвам друго шише. Ах, колко е студен! Пак изливам останалия сироп, но този път не в хубавото поточе, а в кладенеца, където има една ламя. Ламята крещи:
	— Аз съм твоята жажда!
	Късам шишета и все отпивам по малко, а останалата част изливам в кладенеца. Ламята отваря огромната си уста. Когато откъсна и последното шише, като отпия от него, а остатъка плисна в кладенеца, ламята затваря огромната си уста и това е краят.
	След това се озовавам в една друга градина, където растат само писалки. Растат нагоре като високи, остри листа. Откъсвам една, потапям я в едно голямо черно езеро и пиша по стената. Изписвам сума надписи като:
C>
	Сламения Хуберт е голяма перка и борец
C$
	или
C>
	Сламения Хуберт слуша и няма да бъде наказан,
C$
	или
C>
	Сламения Хуберт ще получи автоматична писалка.
C$
	След това вземам една метла и я оскубвам. Като я оскубя, намирам в нея автоматична писалка.
	Също летя от прозорец на прозорец и гледам как децата седят в училище и решават задачи. Имам си прашка и с нея хвърлям едно число в тетрадката, която лежи на моя чин, когато отсъствам от училище. Хвърлям едно число, а после още пет. Задачата е решена.
	Понякога хващам и лъв. Седя на един сандък, когато лъвът идва. Хвърлям му една кифла в сандъка и чакам. Лъвът се оглежда, а после скача в сандъка. Вече е хванат. Завъртам сандъка и той потегля. Минаваме по един мост, а хората носят знамена и викат:
	— Да живее! Хванал е лъв!
	И получавам първа награда.
	Когато спя, винаги съм „там“.
	Аз съм във физкултурния салон и там няма никой друг, освен мен. Там има само сто гуменки, които бягат и се мъчат да ме хванат. Изкатервам се чак до тавана. И гуменките се изкатерват чак до тавана, но оттам падат като хлебарки на земята и се сплескват. После вече не могат да ме гонят.
	А бях и в едно мазе, където се криеха двама разбойници. Те имаха една голяма кошница с едно съкровище. Но не можеха да развържат възела, с който бе завързана кошницата. Удариха си по един шамар и една тухла се откърти. После се откъртиха повече тухли и в мазето стана светло. Можех да избягам. Избягах и извиках пожарникарите. Те затръбиха и пуснаха вода в мазето. То се напълни цялото. Накрая изплува само възелът. Аз го развързах и намерих в него едно гнездо на оси.
	Веднъж пък отидох в килера, където имаше цяла планина от яйца. Счупих едно. В него имаше един войник и той избяга през прозореца. Във второто имаше също войник, който също избяга през прозореца. И с третото беше така. Счупих всички яйца и във всяко имаше по един войник. Когато счупих и последното, намерих в него един кон. Възседнах коня и строих войниците. Минах през целия град, а войниците вървяха след мене. И пееха:
P>
	„Над високите ели,
	раз, два,
	над високите ели
	са разбойниците зли,
	раз, два,
	раз, два!

	Все сачми с барут ядат,
	раз, два,
	все сачми с барут ядат
	и отгоре крачките броят,
	раз, два,
	раз, два.

	Крачките доде броят,
	раз, два,
	крачките доде броят
	десет книги прочетат,
	раз, два,
	раз, два.“
P$
	След това аз казах: „Свободно!“ и войниците се разотидоха по домовете си.
	{img:topuz.png}
	Понякога съм на земята, а над мен се издига един топуз от стенен часовник. Хващам се за него и политам нагоре. Колелцата тракат и дрънчат. Летя нагоре. Нависоко, все по-нависоко. Изведнъж топузът се откъсва и аз политам. Падам надолу. Надълбоко, все по-надълбоко… После извиквам и се събуждам.
	Когато спя, съм винаги „там“.
	След това се събуждам и отново съм тук.


>>	Глава тринадесета
>>	в която Аничка Дребосъчето и Сламения Хуберт решават, че щом като са „там“, значи са „там“

	— Когато спя, и аз съм винаги „там“ — каза Аничка Дребосъчето. — Но сега не спя, а пак съм „там“.
	Тя погледна почти до самия край на чудния свят зад голямото стъкло, което нямаше край, и в него видя себе си и Сламения Хуберт. Тук нямаше никаква измама — толкова ясно виждаше Аничка и себе си, и Сламения Хуберт.
	— Може би когато съм „там“, умея да плувам — каза Сламения Хуберт и щракна с пръсти.
	Щракна с пръсти и „тук“ и „там“.
	— Възможно е — каза Аничка Дребосъчето.
	— Ще се хвърля в реката и ще хвана шапката.
	— Ами ако е потънала?
	— Тогава ще я потърся на дъното.
	— Ами ако някоя риба я е глътнала?
	— Тогава ще я намуша с харпун — каза Сламения Хуберт.
	— Може да се е размекнала.
	— Ще изсъхне.
	— Ами ако е изчезнала?
	— Тогава ще стана невидим.
	— Как се прави това?
	— Ето така! — каза Сламения Хуберт и отскочи от големия стъклен прозорец, който нямаше край.
	— Виждам ви! — каза Аничка Дребосъчето.
	— Виждате ме „тук“, а „там“? Виждате ли ме и „там“?
	— Не, „там“ не ви виждам.
	— А сега? — попита Сламения Хуберт и пак пристъпи към големия стъклен прозорец, който нямаше край.
	— Сега ви виждам!
	— И „тук“, и „там“ ли?
	— Да, и „тук“, и „там“.
	— Тогава сигурно ще намеря сламената шапка.
	— Да, може би тя е невидима само „тук“.
	— Ще проверя!
	— Но как? — попита Аничка Дребосъчето.
	— Лесно! — отговори Сламения Хуберт.
	— Как лесно?
	— Така, като престанем да мислим „тук“ и започнем да мислим „там“.
	— Това би било много хубаво!
	— Не казвайте „това би било“!
	— А как да казвам?
	— Казвайте „това е“!
	— Исках да кажа, че би било много хубаво, ако бяхме „там“.
	— Та нима не сме „там“?
	— „Там“ сме, но сме и „тук“.
	— Аз вече не съм „тук“. Аз съм оттатък. „Там“ съм.
	Аничка Дребосъчето погледна почти накрая на този свят зад големия стъклен прозорец, който нямаше край, и там съзря себе си, а също и Сламения Хуберт. И себе си, и Сламения Хуберт. Сламения Хуберт каза отново:
	— Аз съм „там“, виждате ли ме? „Там“ и само там.
	Аничка чуваше неговия глас, но сега и се струваше, че този глас идва от много далеч, почти от самия край на този свят зад големия стъклен прозорец, който нямаше край.
	— Ах, той вече е „там“ и само там — осъзна Аничка. В този миг чу гласа му от съвсем близо, сякаш Сламения Хуберт стоеше до нея. Но щом като чу гласа му толкова отблизо, сякаш Сламения Хуберт беше на една крачка от нея, досети се, че и тя без съмнение е „там“ и само там.
	Наистина тя вече беше „там“ и само там, а Сламения Хуберт беше там с нея.


>>	Глава четиринадесета
>>	в която Аничка Дребосъчето и Сламения Хуберт не могат да направят нито крачка.

	— Бъдете така любезна и ми подайте ръка — каза Сламения Хуберт, който стоеше до една голяма кутия и се люлееше като палячо от свирчовина.
	Аничка Дребосъчето искаше да подаде ръка на Сламения Хуберт, но някак си не се получаваше. Тя каза:
	— Някак си не се получава. Ще трябва да се приближите към мен.
	— Или вие към мен.
	Тогава Аничка Дребосъчето поиска да се приближи до Сламения Хуберт, но някак си не си получи. Краката й не искаха да се отлепят от земята. Тя протегна ръце и почти се докосна до ръцете на Сламения Хуберт. В този миг обаче загуби равновесие и се заклатушка като палячо от свирчовина.
	— Ама какво правите? — извика Сламения Хуберт.
	— Протягам ръце към вас — отговори Аничка Дребосъчето.
	— Но вие се въртите.
	— И вие също!
	— Не бихте ли искали да престанете за малко да се въртите? — грубо каза Сламения Хуберт.
	— Разбира се, че бих искала.
	— Е, искайте тогава, де!
	— Аз искам, но е безполезно. Продължавам да се въртя.
	— Но ако продължавате да се въртите, на мен ще ми се завие свят.
	— Тогава си затворете очите!
	— Безполезно е! Чувствам, че продължавате да се въртите.
	Аничка успя да запази равновесие с ръце и вече не се въртеше. Затова пък Сламения Хуберт все още се въртеше около оста си като палячо от свирчовина. Беше затворил очи и непрекъснато се въртеше.
	— Спрете, и то веднага! — каза Хуберт.
	— Спрях. Отворете очи и вижте.
	Сламения Хуберт отвори очи и видя, че Аничка Дребосъчето е спряла и не се върти.
	— Значи самият аз се въртя — каза той и по челото му изби пот.
	— Разперете ръце, все едно че ходите по въже — посъветва го Аничка.
	Тогава Сламения Хуберт разпери ръце, все едно че ходи по въже и престана да се върти.
	— А, ами това? — извика Аничка Дребосъчето. — Виждате ли?
	— Виждам — отговори Сламения Хуберт.
	Беше много странно, но си беше така. Изведнъж отнякъде се появиха две обувки и тръгнаха сами. Такива обувки Аничка Дребосъчето не беше виждала никога досега. Бяха само до колене, а нагоре нищо, обаче вървяха, като че ли не бяха само до колене, а нагоре нищо. Беше много странно, но си беше така.
	След това изведнъж отнякъде се появиха други две обувки и тръгнаха сами. И те бяха само до колене, а нагоре нищо, обаче вървяха като че ли не бяха само до колене, а нагоре нищо.
	А пък след това изведнъж отнякъде се появиха две трети, две четвърти, две пети и шести обувки и тръгнаха сами. Бяха също само до колене, а нагоре нищо, обаче вървяха, като че ли не бяха само до колене, а нагоре нищо. А след това още две седми, две осми, две девети и десети обувки и накрая две единайсети и две дванайсети.
	А докато обувките ходеха две по две, като че ли не бяха само до колене и нагоре нищо, Аничка Дребосъчето стоеше и краката й не искаха да се отлепят от земята. И Сламения Хуберт стоеше и краката му не искаха да се отлепят от земята.
	— Бягат като пилци — каза Аничка Дребосъчето и си мислеше, че тези обувки само до колене, а нагоре нищо, бягат като пилци.
	— Бягат като чудовище — каза Сламения Хуберт.
	— Така не се говори — пошепна му Аничка.
	— Защо пък да не се говори така?
	— Защото може да ги обидите или нещо още по-лошо.
	— Какво по-лошо?
	— Ще ги насъскате срещу нас и наистина ще ни направят нещо чудовищно.
	— Не бих ги съветвал — отговори Сламения Хуберт.
	— Аз също не бих ги съветвала. Бих ги посъветвала да бягат като пилон.
	— Е, и какво, ако бягат като пилци?
	— Може да дойдат при нас, ако ги повикам.
	— Повикайте ги!
	— Пи-пи, пиленце, не бой се, пи-пи, ела, пи-пи, пиленце!
	— Не ви вярват — каза Сламения Хуберт.
	— Трябва да ги повикам няколко пъти.
	И Аничка Дребосъчето ги повика още няколко пъти. А когато ги повика още няколко пъти, обувките дойдоха. Дойдоха толкова близо до Аничка, че беше достатъчно само да се наведе, за да ги хване. Но когато Аничка Дребосъчето се наведе, заклатушка се като палячо от свирчовина, ама толкова много, че едва не се допря с глава о земята. А когато се заклатушка така, ама толкова много, че едва не се допря с глава о земята, тя хвана с всяка ръка по една обувка, но така, че не ги хвана, а си напъха в тях първо едната, а после другата ръка.
	Но щом като напъха в тях първо едната, а после и другата си ръка, стана нещо много странно, но си беше така. Ръцете й сякаш станаха крака и Аничка Дребосъчето започна да тича, но така, че тичаше с ръце, сякаш бяха крака.
	А тъй като Сламения Хуберт не умееше да вика така, както се вика на пилци, стоеше и се клатушкаше, а след това пък стоеше и не се клатушкаше.
	Беше доволен, че стои и не се клатушка, а дори когато се клатушкаше, беше доволен, че стои и се клатушка, защото му се струваше ужасно, че Аничка Дребосъчето бяга на ръце, сякаш бяха крака.
	— Спрете се! — извика и той, когато тя отново пробяга край него между втория и четвъртия чифт обувки, които бяха само до колене, а нагоре нищо.
	— Не мога да спра — отговори му Аничка Дребосъчето, като продължаваше да бяга на ръце, сякаш бяха крака.
	Изведнъж се чу вик, както когато проговори радиото, но силен, много силен. Този вик гласеше: „Изключете електричеството!“.
	Нещо щракна и веднага настъпи тишина. Но щом като щракна и веднага настъпи тишина, всички обувки само до колене, а нагоре нищо, се спряха, както се спряха и обувките, с които бягаше Аничка Дребосъчето. Когато обувките се спряха, Аничка Дребосъчето се просна на земята и остана да лежи на нея.
	Но като остана да лежи просната на земята, обувките само до колене, а нагоре нищо, й се измъкнаха от ръцете и паднаха до нея.
	— Не плачете! — извика й Сламения Хуберт. — Трябва да се действа!
	— Че аз не плача.
	— Но и не действате.
	— А как трябва да действам?
	— Бързо!
	— Но как по-точно?
	— По най-добрия възможен начин.
	— Това значи ли, че трябва да стана?
	— Не бих ви съветвал.
	— Защо?
	— Защото краката ви пак ще залепнат към земята.
	— Няма да е приятно.
	— Тогава го предотвратете.
	— Как?
	— Като използвате положението.
	— Не разбирам.
	— Сложете си обувките там, където трябва!
	— Дясната обувка на десния крак, така ли?
	— Да, а лявата на левия.
	Тогава Аничка Дребосъчето използва положението. Обу дясната обувка, но само до колене, на десния крак, а лявата, но само до колене — на левия.
	— А сега станете — посъветва я Сламения Хуберт, който се клатушкаше като палячо от свирчовина.
	Аничка Дребосъчето се опря с ръце о земята и стана. Беше толкова радостна, че не можа да се въздържи и подскочи — толкова много се зарадва.
	Но когато подскочи, й се стори, че е лека като перце. Издигна се нагоре, а като се спусна към земята като перце, отново се издигна нагоре и отново се спусна като перце към земята.
	Както си се издигаше нагоре и си се спускаше като перце към земята, отнякъде се чу музика и Аничка, която се издигаше нагоре и се спускаше като перце към земята, забеляза, че танцува.
	Когато Аничка Дребосъчето забеляза, че танцува, така както си танцуваше, започна и да пее — толкова хубаво свиреше тази музика. И така тя започна да пее и ето какво пееше:
P>
	Понесете ме, крила,
	към небесните поля,
	понесете ме нагоре
	със глухарчето без корен.

	Вейте ме и над балконите,
	както веете балоните,
	както веете листата
	и звездите в небесата.

	Като пеперуди ме носете,
	дето плуват из небето,
	както вятърът ги носи
	из съня им златоносен.

	Като детелина ме носете
	и в леглото ме сложете,
	дълго метър. Ах, крила,
	понесете ме като стрела.
P$
	Докато Аничка Дребосъчето си танцуваше, като същевременно си пееше — толкова хубаво свиреше тази музика, — Сламения Хуберт стоеше и се клатушкаше като палячо от свирчовина.
	След това музиката престана да свири, Аничка престана да танцува и да пее, а Сламения Хуберт престана да се клатушка като палячо от свирчовина. Той каза:
	— Не ви остава нищо друго, освен да ме спасите.
	— С най-голямо удоволствие — каза Аничка Дребосъчето. — Но ще трябва да ме научите как.
	— Не мога да ви науча, мога само да ви посъветвам — каза Сламения Хуберт.
	— Ами посъветвайте ме!
	— Няма да танцувате повече, нали?
	— Няма да танцувам.
	— Страхувах се, че непрекъснато ще танцувате и аз ще трябва непрекъснато да се клатушкам като палячо от свирчовина.
	— Не ме посъветвахте кой знае колко.
	— Все още не съм започнал да ви съветвам.
	— Тогава съветвайте ме!
	— Първо трябва да се провери дали можете да вървите.
	— Как ще се провери?
	— Само няма да може да се провери, ще трябва вие да проверите.
	Тогава Аничка Дребосъчето заопитва дали може да върви и тръгна. Вървеше напред-назад и тъй като много добре й потръгна, тя каза:
	— Колко е хубаво да се върви!
	— Не се ли навървяхте достатъчно, моля? — попита Сламения Хуберт и му се дощя да тупне с крак от яд. Но когато поиска да тупне с крак от яд, той загуби равновесие и отново започна да се клатушка като палячо от свирчовина.
	Така както си се клатушкаше, Аничка Дребосъчето пристъпи към него и го прихвана с две ръце, докато престана да се клатушка.
	— Ама вие да не би да сте плакал? — попита тя, защото и се стори, че е плакал.
	— Никога. И на никого не бих желал да…
	— И аз не го желая никому — отговори Аничка.
	— Но ми желаете нещо по-лошо — избухна Сламения Хуберт.
	— Какво ви желая?
	— Желаете ми да съм с прилепнали крака към земята.
	— А защо мислите така?
	— Защото иначе нямаше да танцувате и да се разхождате насам-натам, за да ме дразните.
	— Ама аз дразня ли ви?
	— Да, дразните ме.
	— Но аз не искам да ви дразня.
	— Тогава ми донесете обувки!
	— Ще ги извикам.
	— Не искам да ги викате. Донесете ми ги!
	Понеже Сламения Хуберт не искаше Аничка Дребосъчето да вика обувките, а да му ги донесе, тя не ги извика, а му ги донесе.
	— Коя е дясна и коя — лява? — попита Сламения Хуберт.
	— Двете са десни и двете са леви — отговори Аничка.
	Тъй като двете бяха десни и двете леви, Аничка Дребосъчето обу едната обувка, но само до колене, на десния крак на Сламения Хуберт, а пък другата обувка, но само до колене, на левия му крак.
	Когато му ги обу така — едната на десния, а другата на левия крак, Сламения Хуберт подскочи нагоре — толкова голяма беше радостта му. А когато падна на земята, той отново подскочи нагоре и падна на земята и даже още веднъж подскочи нагоре и пак падна на земята.
	Така както си подскачаше нагоре и си падаше на земята, отнякъде се чу биене на барабан и Сламения Хуберт, който подскачаше нагоре и падаше на земята, започна да подвиква:
P>
	„Имало една футболна топка,
	във топката имало ключ пробит,
	във ключа имало дупчица-клопка,
	във клопката клечка кибрит,
	във клечката имало пламък,
	тоз пламък ударил на камък.“
P$
	След това Сламения Хуберт престана да подскача нагоре и да пада на земята, а щом като престана да подскача нагоре и да пада на земята, престана и да подвиква. Тъй като, докато стоеше и се въртеше около оста си като палячо от свирчовина, не можеше нито да ходи, нито да тропа с крак, сега Хуберт ходеше и тропаше, като същевременно подвикваше:
P>
	„Дъби, дъби, дъби,
	аз набрах пет гъби,
	първата бе мухоморка,
	по-корава и от корка,
	втората бе лишеива,
	с други думи, гъба дива,
	третата, ах, третата една
	гъба чудна — на петна,
	а четвъртата — отровна,
	гъба страшно отговорна,
	петата грънива, бре,
	трябваше да търся по-добре.“
P$
	След това Сламения Хуберт престана да ходи и да тропа с крак, а щом като престана да ходи и да тропа с крак, престана и да подвиква. Той каза:
	— А сега малко ще поритаме.
	— Не е хубаво да се рита. Това боли. Няма да позволя да ме ритат.
	— И аз няма да позволя да ме ритат.
	— Аз не искам да ви ритам.
	— Но аз искам.
	— Кого искате да ритате? Мен ли?
	— Вас не.
	— А кого тогава?
	— Топката.
	— Виж, топката можем да я ритаме.
	— Да си изберем една топка!
	— Да си изберем!
	И Аничка Дребосъчето и Сламения Хуберт почнаха да си избират топка. Тук имаше цяла грамада и всички бяха хубави, само че едни бяха по-малки, а други по-големи. Тъй като Аничка Дребосъчето искаше по-малка, а Сламения Хуберт — по-голяма, те не си избраха нито по-голяма, нито по-малка, а си избраха една средна — толкова много топки имаше тук.
	После Аничка Дребосъчето и Сламения Хуберт почнаха да ритат. Отначало ритаха малко, само така, все едно че не ритаха, а само си подаваха топката. След това заритаха повече, но пак все едно че не ритаха, а само си подаваха топката. Обаче накрая взеха да ритат много, както си се рита, и хич не си подаваха топката.
	Сламения Хуберт риташе особено много. Той толкова високо ритна топката, че тя докосна голямото стъклено кълбо, което изглеждаше като от мляко. Когато топката докосваше това голямо стъклено кълбо, което изглеждаше като от мляко, голямото стъклено кълбо, което изглеждаше като от мляко, светваше, но веднага след това изгасваше.
	След това Сламения Хуберт риташе все повече и повече, така че топката докосваше големите стъклени кълба, които изглеждаха като от мляко. А когато топката докосваше тези големи стъклени кълба, които изглеждаха като от мляко, те винаги светваха, но веднага после изгасваха.
	На Сламения Хуберт му харесваше как големите стъклени кълба, които изглеждаха като от мляко, винаги светваха и изгасваха. Затова риташе все повече и повече и дори не подаваше на Аничка, а си пееше:
P>
	„Аз си ритам, ти си риташ, той…
	Ний ритачи сме безброй.“
P$
	И отново си пееше:
P>
	„Аз си ритам, ти си риташ, той…
	Ний ритачи сме безброй.“
P$
	И пак запяваше:
P>
	„Аз си ритам, ти си риташ, той…
	Ний ритачи сме безброй.“
P$
	Но така както си риташе и си лееше, изведнъж се чу глас като по радиото, но силен, много силен. Това не беше глас, това беше вик, само че силен, много силен. Този вик гласеше:
	— Включете електричеството!
	Нещо щракна и веднага се вдигна шум. Но щом като щракна и щом като веднага се вдигна шум, всички тези обувки, но само до колене, а нагоре нищо, хукнаха да бягат, както и обувките, в които вървеше Аничка Дребосъчето, а и тези, с които риташе Сламения Хуберт. Всички обувки хукнаха да бягат.
	Така че Аничка Дребосъчето хукна да бяга, а Сламения Хуберт също хукна да бяга. Бягаха, без да знаят накъде бягат. Накъде ли бягаха?


>>	Глава петнадесета
>>	в която се появява чудноватият пазач на входа

	Бягаха, сякаш бяха в трамвай. Но както бягаха, те изведнъж спряха. След това пак побягнаха.
	— Защо спряхте? — попита Сламения Хуберт.
	— Не съм спирала — каза Аничка Дребосъчето. — Ами вие? Вие не се ли спряхте?
	— И през ум не ми е минавало! Не съм спирал. Обувките ми се спряха.
	— И на мене ми се спряха обувките.
	— Колко дълго се чака тук! — оплака се Сламения Хуберт. — Това е сигурно някоя възлова спирка.
	Но ето че те пак побягнаха.
	Взеха един завой, след това бягаха по равно, после по стълби, а след това отново взеха един завой. На края на завоя имаше една голяма врата. Тя беше наистина една голяма врата.
	— Тунел! — извика Сламения Хуберт. Помисли си, че идва тунел. Тунел обаче не дойде. Пред голямата врата изглежда имаше спирка. Аничка Дребосъчето изведнъж беше спряла, а Сламения Хуберт също беше спрял изведнъж.
	В този миг голямата врата се отвори и от нея излезе един висок човек. Хем беше човек, хем не беше. Е, беше човек, обаче имаше рачешки щипки, вместо ръце.
	Той каза:
	— Пригответе си входните билети! Ще ги прещипем.
	— Вие имате ли входен билет? — попита Сламения Хуберт.
	— Какво е това входен билет?
	— Билет, с който се влиза през входа.
	— Но къде ще влезем?
	— Не се ли досещате?
	— Не, не се досещам.
	— И аз не се досещам.
	— Пригответе си входните билети! — каза отново високият човек с рачешките щипки.
	— Ще се върнем да си ги вземем — каза Сламения Хуберт.
	— Никой не може да се връща! — каза му чудноватият мъж.
	След това отново извика:
	— Моля пригответе си входните билети за зоологическата градина!
	Сламения Хуберт затърси из джобовете си и не намери билет, а само една носна кърпа.
	— Не задържайте движението, а ми дайте входния билет! — каза този ужа`сен човек.
	Сламения Хуберт му подаде носната си кърпа. Мъжът я проби с щипките.
	— За един или за двама? — попита той.
	— За двама — отговори Сламения Хуберт.
	Тогава мъжът продупчи още веднъж носната кърпа с рачешките щипки и пусна Сламения Хуберт да влезе. Също така пусна и Аничка Дребосъчето.
	Сламения Хуберт беше доволен, че този ужасен човек го пусна, и затова си каза:
P>
	„Бръмбар лази. Виж го хубостника,
	лази той по трепетлика,
	лази, лази той без стон,
	сигур търси си подслон.

	Цялата осика се люлее.
	Казва, аз за себе си милея.
	«Кой си ти — тя пита оня, —
	рицарю в кафява броня?»

	«Аз ли? Рицар бръмбар от Дъба.»
	«Ама здрав ти е гърба!»
	«Нали ида от турнира,
	я налей ми чаша бира!»

	Спадна на осиката гласа:
	«Май че не живееш ти в леса?»
	«Как в леса да не живея?
	Ето замъка ми де е!»

	«Всеки може тъй да каже,
	но разбойник ще го смаже.
	Я махни се от леса!
	Ей сега ще те стреса!»

	Трепетликата трепери,
	в миг листата си разпери,
	бръмбарът и той със нея,
	после вятър го отвея.“
P$
	— Върнете се! — извика човекът с рачешките щипки.
	— Кой, аз ли? — попита Сламения Хуберт и престана да пее.
	— Да, вие!
	— И аз ли? — попита Аничка Дребосъчето.
	— Вие не! — каза човекът с рачешките щипки.
	— Защо трябва да се връщам? — попита Сламения Хуберт.
	— Защото пеехте.
	— Да не би да не може да се пее? Никъде не видях надпис, че пеенето е забранено.
	— Пеенето не е забранено.
	— Тогава защо трябва да се върна?
	— Защото пеехте срещу вятъра.
	— Не знаех, че е забранено да се пее срещу вятъра — защитаваше се Сламения Хуберт.
	— Не казвам, че е забранено. Казах само, че пеехте срещу вятъра.
	— Щом като не е забранено, няма нужда да се връщам.
	— Нужда няма, но ще се върнете!
	— Въпреки че не е забранено, така ли?
	— То не е забранено, ама не се препоръчва.
	— А защо не се препоръчва?
	— Защото от такова пеене боли гърло. Я кажете „аааа“!
	— Защо трябва да казвам „аааа“?
	— За да мога да ви отрежа сливиците — каза човекът с рачешките щипки и затрака с тях.
	— Излишно е. Вече ми ги отрязаха.
	— В такъв случай можете да продължите.
	И Сламеният Хуберт продължи.
	— Върнете се още веднъж! — извика високият човек.
	— Аз ли? — попита Сламения Хуберт.
	— Аз ли? — попита и Аничка Дребосъчето, боязливо мислейки, че мъжът с щипките ще поиска да й извади сливиците.
	— И двамата!
	— Защо?
	— Забравих да ви изключа тока.
	— Не искам да ми изключвате тока! — дърпаше се Сламения Хуберт.
	— Тогава нищо няма да видите!
	— Защо да не видя нищо?
	— Защото непрекъснато ще бягате и непрекъснато ще спирате.
	— На мен ми изключете тока! — каза Аничка Дребосъчето. — Не искам непрекъснато да бягам и непрекъснато да спирам. Искам всичко да видя.
	Тъй като Аничка Дребосъчето искаше всичко да види, човекът с рачешките щипки й изключи тока. Той направи това, като преряза с шипките печата, който беше на подметката на обувката до колене, която Аничка Дребосъчето носеше на десния си крак.
	И тъй като това беше толкова просто — едно щрак-щрак, а пък и Аничка Дребосъчето изобщо не я заболя. Сламения Хуберт поиска от мъжа с рачешките щипки също да му изключи тока. Той направи това, като преряза с щипките печата, който беше на подметката на обувката до колене, която Сламения Хуберт носеше на левия си крак.


>	Втора част
>	В зоологическата градина

>>	Глава шестнадесета
>>	в която Аничка Дребосъчето и Сламения Хуберт влизат в зоологическата градина

	И така Аничка Дребосъчето и Сламения Хуберт влязоха в зоологическата градина. Зад самата врата ги чакаше Камилата. На врата й висеше аспидена табелка, а на нея пишеше: „Разкопчай ми гърбицата!“.
	Сламения Хуберт прочете това три пъти едно след друго отляво-надясно и още три пъти отдясно-наляво. Когато се убеди, че в надписа няма никаква подозрителна скрита картина, той каза на Аничка, че Камилата иска да й разкопчаят гърбицата.
	— Но как? — попита Аничка Дребосъчето.
	— Това вече не е написано — отговори й Сламения Хуберт.
	— С какво се закопчава гърбица? — попита Аничка.
	— С какво мислите, че се закопчава?
	— С копчета.
	— Аз мисля, че с тока.
	— Защо пък с тока?
	— Торбите от камилска кожа се закопчават с токи.
	— Тогава може и гърбицата да е закопчана с тока.
	Наистина камилската гърбица май беше закопчана с тока.
	— Умеете ли да разкопчавате токи? — попита Аничка Дребосъчето.
	— Никога не съм разкопчавал.
	— А пък аз мога да разкопчавам токи.
	— Къде сте се научили?
	— При впрягането на кравите.
	— Но Камилата е огромна. Няма да можем да я достигнем.
	Аничка Дребосъчето плесна три пъти с ръце и Камилата легна.
	— Сега вече не е толкова огромна.
	Камилата наистина не беше вече толкова огромна.
	Аничка Дребосъчето опипа гърба й и затърси къде би могла да бъде токата, с която бе закопчана гърбицата на Камилата.
	— Няма никаква тока — каза Аничка и отново опипа гърба на Камилата, като търсеше с какво би могла да бъде закопчана гърбицата й, след като нямаше тока. И тя намери с какво.
	Камилата имаше на гърба си три големи бодливи топчета.
	— Вижте, има на гърба си три големи бодливи топчета — каза Аничка.
	— Какви са тези бодливи топчета?
	— Бодливите топчета растат на репея — когато вървим покрай пътя, те ни се закачат по полите.
	— Сетих се какви са тези бодливи топчета. Това са едни кълбенца с кукички — каза Сламения Хуберт.
	— Да, бодливото топче е едно кълбенце с кукички по него.
	Тогава Аничка Дребосъчето откъсна от гърба на Камилата трите бодливи топчета и гърбицата се откопча.
	— В гърбицата има едно куфарче! — радостно извика Аничка.
	— Това не е куфарче!
	— Как да не е?
	— Не е! — държеше на своето Сламения Хуберт.
	— Тогава какво е?
	— Радио.
	— Но за какво й е на Камилата радио?
	— Не знам, но го има.
	В този миг обаче се чу глас:
	— Благодаря ви.
	— За какво ми благодарите? — попита Аничка.
	— За нищо не ви благодаря — каза Сламения Хуберт.
	— Казахте, че ми благодарите.
	— Дори и не ми е хрумнало подобно нещо.
	— Благодаря ви — чу се отново.
	Сега вече Аничка Дребосъчето видя, че не благодареше Сламения Хуберт. Гледаше го в устата, за да види дали той благодари, или не. Не благодареше той. Благодареше радиото.
	— Кажете „моля“ — пошепна Сламения Хуберт на Аничка.
	— Моля — каза Аничка.
	— Аз съм Корабът на пустинята — каза радиото.
	— Аз съм Корабът на пустинята — каза то още веднъж.
	— Представя ни се — отбеляза Сламения Хуберт.
	— Трябва и ние да му се представим.
	— Аз съм Сламения Хуберт — каза Сламения Хуберт.
	— Аз съм Аничка Дребосъчето — каза Аничка Дребосъчето.
	— Приятно ми е! — каза радиото.
	— Какъв странен кораб! — пошепна Аничка на Сламения Хуберт. — Та той няма гребла.
	Тогава радиото отново проговори и говори дълго, и говори така тъжно, че от всичко това Сламения Хуберт остана замислен, и от всичко това Аничка Дребосъчето остана замислена. Толкова сериозно и дълго говори то. Ето какво говореше:
P>
	„Аз съм Кораб на пустинята, ида от Сахара,
	аз съм Кораб на пустинята, крал на мен е сядал.
	Аз съм Кораб на пустинята, возих аз товара
	по цялата пустиня, в която съм живял.

	Сто дни и нощи се препъвах в прахоляка,
	а колко килограма пък свалих из Азия.
	Дойдох пак в Африка, сто дни треперах, чаках,
	докато стигна първия оазис.

	Там цял ден пих, вода пих, извинете,
	тъй топла като пясък, като пот зловеща.
	Цял век аз служих само на кралете
	във свойта Етиопия гореща.

	Знам страшните горещини екваториални
	и неумолимите тайфуни африкански знам.
	Какви товари носих на гърба си аз идеално!
	О, като крал корона носих с краля сам.

	Какво пътуване! Цял век в пустинята без виза.
	О, навик стана ходенето там за мен.
	През златните врати на градовете влизах
	аз като крал и като крал бях срещан аз везден.

	Аз съм Кораб на пустинята, помня времената
	на бедуините, там в щастие живях.
	Ах, все си спомням аз оазиса, когато
	веднъж на сянка просто се наспах.“
P$
	Камилата наведе глава и гласът в кутийката замлъкна. И Сламения Хуберт дълго мълча, а и Аничка Дребосъчето дълго мълча.
	После каза:
	— Просълзи се.
	— Наистина се просълзи — потвърди Сламения Хуберт. Камилата наистина се беше просълзила. В очите й се бе настанил цял рояк мухички и затова тя се беше просълзила.
	— Струва ми се, че заспа — каза Аничка.
	На Сламения Хуберт също му се струваше, че Корабът на пустинята спи, затова отиде на пръсти толкова далече, че да не нарушава камилския сън, и каза:
	— Нашият Голям приятел спи.
	— Мислите ли, че това е наш Голям приятел?
	— Да, това е един наш Голям приятел.
	— А защо мислите, че е наш Голям приятел?
	— Защото толкова хубаво ни разказа как е плувал из Сахара.
	— Ама наистина ли е плувал?
	— Да, наистина е плувал.
	— Ако изпаднем в беда, ще се върнем при него.
	— Мислите ли, че ще изпаднем в беда?
	{img:majmuna.png}
	— Сигурно ще изпаднем в беда.
	— Тогава ще се върнем при нашия Голям приятел.
	В същия миг Аничка Дребосъчето си помнели, че вече са в беда, и поиска да се върне при техния Голям приятел, но нещо я сграбчи за ръката. Тя се огледа и съзря една голяма Маймуна, която непрекъснато й правеше разни гримаси и силно я стискаше за ръката.
	— Какво обичате? — попита изплашено Аничка Дребосъчето.
	Маймуната продължаваше да й прави разни гримаси и силно да я стиска за ръката, но не отговори.
	— Не разбира чешки — каза Аничка Дребосъчето и помоли Сламения Хуберт да поговори с Маймуната на чужд език.
	Сламения Хуберт каза:
	— Ка-рга во-рго о-рго би-рги ча-рга те-рге?
	Но Маймуната продължаваше да прави разни гримаси, без да отговаря. С едната лапа държеше Аничка за ръката и силно я стискаше, а с другата лапа сочеше нанякъде.
	— Глухоняма е — отбеляза Аничка Дребосъчето.
	Още преди да може Сламения Хуберт да й отговори, Маймуната го хвана за ръка с тази лапа, с която първо сочеше нанякъде и страшно си кривеше лицето.
	— Изпаднахме в беда! — каза Сламения Хуберт. — Трябва да се върнем при нашия Голям приятел.
	Аничка също смяташе, че трябва да се върнат при своя Голям приятел, но това не беше възможно. Маймуната ги държеше и тичаше, така че им се наложи толкова да тичат, че чак съжалиха.
	— Къде ни води? — изохка Сламения Хуберт.
	— Къде ли ни води? — помисли си Аничка Дребосъчето.
	Маймуната тичаше и ги водеше към дълъг ученически чин, над който висеше голяма клетка и в нея седеше стар разчорлен Папагал. Беше страшно разчорлен, кимаше с глава и непрекъснато ги разглеждаше.
	{img:magare.png}
	Така както дълго и непрекъснато ги разглеждаше, по едно време престана да ги разглежда и изкрещя:
	— Къде е Магарето?
	Сламения Хуберт не можа да сдържи смеха си. И Аничка Дребосъчето се засмя, но само малко, все едно че не се беше засмяла.
	— Къде е Магарето? — изкрещя отново Папагала и страшно се разгневи.
	Сламения Хуберт не знаеше дали да гледа разгневения Папагал, или да се огледа, за да види къде е Магарето. Огледа се.
	Откъм близките храсти се бе задало в тръс Магарето. То толкова бързаше, че два пъти се препъна и по едно време едва не се сгромоляса на земята. И Аничка Дребосъчето се огледа да види как това Магаре се препъва и как по едно време едва не се сгромоляса на земята.
	— Застанете до чина си! — изкрещя Папагала.
	Магарето застана до дългия ученически чин, до който стоеше Маймуната и силно стискаше ръцете на Сламения Хуберт и на Аничка. То застана и наведе глава.
	— Друг път не се скитайте никъде, а си стойте до чина! — изкрещя Папагала.
	Магарето кимна и наведе глава.
	{img:trima.png}
	— Ученици, всички на магарешкия чин*! — викна Папагала.
	[* Магарешки чин (чеш.) — чин на наказаните ученици.]
	При тези думи Маймуната взе да тика Сламения Хуберт и Аничка към магарешкия чин, като непрекъснато правеше своите гримаси.
	— Ще бъдете изпитани! — строго каза Папагала, когато Сламения Хуберт и Аничка вече седяха на магарешкия чин.
	— Сега сме във ваканция, защо ще ни изпитвате? — осмели се да каже Сламения Хуберт.
	— Ваканция-неваканция, зоологическа ваканция няма! — каза Папагала. — Ще бъдете изпитани.
	Така че Аничка Дребосъчето и Сламения Хуберт бяха изпитани.


>>	Глава седемнадесета
>>	в която Аничка Дребосъчето и Сламения Хуберт ги изпитват

	— Колко е едно плюс едно? — попита Папагала, който през това време беше малко пресипнал.
	— Едно плюс едно е равно на две — отговори Сламения Хуберт.
	— Какво? Две ли? — каза учудено Папагала и се изсмя с пълен глас.
	— Да, едно плюс едно е равно на две — отбеляза Аничка Дребосъчето.
	Папагала се смееше с пълен глас. След като се насмя до насита, той каза:
	— Трябва да съобщим на конференцията тази весела новина!
	И пак се разсмя с пълен глас. След като се насмя до насита, той каза:
	— Такива ученици не бяхме имали досега!
	После добави:
	— Едно и едно е равно на чифт жълти обувки.
	Този път Сламения Хуберт не можа да сдържи смеха си. Аничка Дребосъчето също се засмя.
	— Колко прави едно плюс едно?
	— Едно и едно е равно на чифт магарешки уши — отговори Сламения Хуберт.
	Аничка Дребосъчето едва не прихна да се смее.
	— Добре! — каза Папагала и престана да се ежи.
	— Колко прави половин плюс половин?
	— Едно — отговори Аничка.
	Папагала страшно се наежи:
	— Ако направите още петнайсет подобни грешки, ще съжалявате. Това е ужасно, това е ужасно!
	Когато Папагала се наприказва, каза спокойно:
	— Половин плюс половин е равно на чифт половинки обувки. Запомнете това и си седнете!
	Аничка си седна на мястото. Не знаеше дали да плаче, или да се смее.
	— Колко прави половин плюс половин?
	Сламения Хуберт стана и отговори:
	— Половин плюс половин е равно на едно яйце.
	— Отлично! — извика Папагала. — Струва ми се, че все лак сте учили за днес. Преминавате от Аритметика в Астрономия!
	При тези думи Папагала започна да надава страшни викове. Аничка Дребосъчето забеляза, че Магарето спи. — Когато Папагала започна да надава своите страшни викове, Магарето се събуди и виновно наведе глава.
	— Премина от Аритметика в Астрономия! — извика Папагала на Магарето и продължи. — На Магарето изглежда му е все едно, че е преминало от Аритметика в Астрономия.
	Тогава Магарето се опомни и дълбоко се поклони на Сламения Хуберт.
	— Да не се повтаря повече това! — каза строго Папагала и попита Сламения Хуберт:
	— Как мислите, какво са звездите?
	— Звездите са светлини! — каза Аничка Дребосъчето.
	— Госпожицата си мисли, че сме още в Аритметиката и можем да допускаме грешки… Госпожицата обаче се лъже! Вече сме в Астрономията и тук всяка грешка има огромни последици. Тъй като госпожицата направи грешка, падна една звезда. Това никак не е хубаво от страна на госпожицата. Би трябвало да се засрами.
	— Звездите са… — каза Сламения Хуберт и се замисли какво ли могат да бъдат звездите в зоологическото училище.
	— Добре. Звездите са — каза Папагала и добави: — не че това е грешно, звезди наистина има, те са, но какво са те?
	— Звездите са мишки — пошепна Аничка на Сламения Хуберт.
	Папагала изведнъж започна да се кланя на Аничка и каза:
	— Отдавна не бяхме имали толкова скромен учен. Не само че не сте патентовали своя отговор, но и помагате с него на най-силния ученик. Преминавате от Аритметика в Природознание.
	Докато казваше това, Папагала непрекъснато се кланяше на Аничка и от очите му течаха сълзи. Маймуната престана да прави гримаси и се преметна три пъти през глава.
	— Какво е глухарчето? — нежно попита Папагала.
	— Глухарчето е лисица с бяла опашка, от която пада пух — каза Аничка Дребосъчето.
	— Колко хубаво, колко красиво! — казваше нежно Папагала, като от време на време пак се покланяше.
	После той започна да задава въпросите си бързо един след друг. Отговаряше ту Сламения Хуберт, ту Аничка. Отговаряха бързо и Папагала веднага задаваше нови въпроси:
	— Що е мълния?
	— Мълнията е чекмедже, пълно със станиол.
	— Що е къртица?
	— Къртицата е охранено длето.
	— Що е Млечният път?
	— Млечният път е звездна ваканция.
	— Що е залез?
	— Залезът е лампион.
	— Що е грах?
	— Грахът е военен барабан.
	— Що е плъх?
	— Плъхът е опашка плюс набъбнала слива.
	— Що е крастава жаба?
	— Краставата жаба е ръкавица с един пръст.
	— Що е гарван?
	— Гарванът е петно на белия сняг.
	— Що е езерото вечер?
	— Езерото вечер е балон преди отлитане.
	— Що е дървесна жаба?
	— Дървесната жаба е камбанка.
	— Що е сова?
	— Совата е мегафон.
	Ето така бързо задаваше Папагала един след друг своите въпроси и така бързо му отговаряха Сламения Хуберт и Аничка.
	Папагала непрекъснато твърдеше, че всичко това е много красиво, казваше го нежно и все се кланяше. Също така от време на време той отронваше по някоя сълза.
	Така както от време на време отронваше по някоя сълза, той малко се наежваше, но не така, както когато се сърдеше и казваше:
	— Получавате зоологическа грамота!
	След това се обърна към Магарето и му каза:
	— Идете да съобщите на Най-височайшия господар, че двама ученици са получили зоологическа грамота. Да се устрои първокласно тържество. След това Най-височайшия господар ще връчи на учениците диплома. Никой да не отсъства от тържеството! Побързайте!
	И така Магарето побърза и хукна в тръс.
	— А сега да продължим. Къде прекъснахме? Ах, да, при каменната ера. Моля внимавайте! Какво е каменната ера? Каменната ера е една висока къща от тухли. Има четиридесет етажа и във всеки етаж има по дванайсет века. Първият век е векът на намазаните филии. Вторият век е векът на пролетта. Третият век… Не, всичко обърках. Извинете, дами и господа, вятърът ми разбърка лекцията за каменната ера.
	Папагала започна да издава отчаяни крясъци. Докато ги издаваше, долетя Орела и кацна на едно високо дърво. Папагала така се ежеше, че на Орела чак свитки му излязоха пред очите.
	{img:dvama.png}
	— Да знаете случайно — каза Папагала, — че в последно време някои наши служители не изпълняват както трябва своите задължения? Да, за вас се отнася. И не се мръщете толкова, когато началник говори с вас. На ваше място щях да заровя главата си в пясъка. Не сте Щраус, така ли? Много хубаво! Как можете изобщо да се сравнявате с един Щраус? Той поне се засрамва и си пъха главата в пясъка. И не се самозабравяйте! Кой да е чирак в магазина мери по-добре сукно, отколкото вие днес мерихте с вашите двуметрови криле вятъра. Чиракът има само един дървен метър, докато вие имате двуметрови крила, а не сте способен да измерите като хората няколко километра обикновен северен вятър! Сбъркал сте поне с едно триста километра. Какво мога да си мисля за вас? Просто не изпълнявате задълженията си. Откъде-накъде аз да ви подсещам какво трябва да правите? Сигурно сте се нахвърляли по пътя на всеки срещнат пътник, за да му клъвнете шапката, а за вятъра хич и не ви е било грижа. Вие наистина ли си мислите, че някога сте били господар на всички животни? Смешно! Това са слухове, на които не би трябвало да обръщате ни най-малко внимание. Не мога да разбера как може да вярвате на разни измишльотини! Не проумявам как може да не ви интересува вятърът! И мен може нещо да не ме интересува. Ето например каменната ера. Мислите, че каменната ера много ме интересува ли? Но тъй като изпълнявам съзнателно своите задължения, аз я изучих. Я вижте колко дървета има наоколо и колко листа има по тях! Всичко това са моите проучвания на каменната ера. Да не мислите, че съм учил, за да си убивам времето? Сега половината от листата ги няма, а заедно с тях го няма и резултата от моята работа. Да не мислите, че ми е приятно да прекъсвам лекцията си, за да се занимавам с вас? Ако беше друг път — както и да е! Но днес, точно днес не трябваше да ме ядосвате така! Ще дойде Най-височайшия, да, Най-височайшия господар ще дойде! Треперите, нали? Да не би да искате да осведомя Най-височайшия господар какво сте направили? Най-настоятелно ви припомням, че трябва да измерите веднага вятъра, защото иначе лошо ви се пише! Отлитай веднага!
	Орелът трепереше. Когато разтвори крила, той се разтрепери още повече, сякаш не беше сигурен дали ще го издържат. После се издигна и изчезна в далечината. Задуха силен вятър. Веднага обаче престана и в далечината се чу тръбене.
	— Най-височайшия господар се приближава! — каза Папагала и почтително се поклони.


>>	Глава осемнадесета
>>	в която пристига Най-височайшия господар на зоологическата градина със своята свита

	Сламения Хуберт и Аничка Дребосъчето премисляха откъде може да идва това силно тръбене, което се чуваше в далечината и все повече и повече се приближаваше.
	— Сигурно тръби пладне — каза Сламения Хуберт.
	— Не мога да си представя пладнето в шествие — отговори му Аничка Дребосъчето.
	— Може да е извън шествието.
	— Ако беше извън шествието, нямаше да ме интересува.
	— Нима още не сте гладна?
	— О, това не е причината.
	— Ако тръбеше пладнето, щях да съм гладен.
	— Тогава по-добре да не тръби пладне.
	— Наистина, не тръби пладне.
	— А пък аз си мисля, че тръби.
	— Гладна ли сте?
	— Да, гладна съм.
	— Въпреки това не тръби пладне.
	— Какво тръби тогава?
	— Не виждате ли?
	— Виждам два огромни носа.
	— Това са слонски хоботи.
	— Виждам, но кой тръби?
	— Два слона. Я вижте, след тях върви дълго шествие.
	— Не виждам нищо освен двата Слона.
	— Не виждате нищо, защото сте по-малка от мен. Стъпете на чина, може би ще видите повече.
	Аничка Дребосъчето плахо погледна към клетката на Папагала. Той обаче се беше превил и гък не казваше, като че ли бе потънал в дълбок сън. Тогава Аничка събра смелост и се качи на чина.
	— Качете се и вие на чина! Какво дълго шествие и как хубаво се носи!
	Сламения Хуберт също се качи, за да види колко е красиво шествието и как хубаво се носи.
	— Взели са си и ограда — отбеляза Аничка. — Сигурно, за да не може никой да се доближи до шествието.
	— Кое е оградата според вас? — попита Сламения Хуберт.
	— Онова, раираното.
	— Та това не е ограда!
	— Не е ограда ли?
	— Това са зебри.
	— Колко хубаво са раирани — като ограда!
	— Може би Зебрите са зоологическата ограда.
	— Значи все пак имах право. А я вижте, там пък вървят едни качулати войници и над главите им блестят щикове.
	— Виждате една редица Диви кози.
	— А тази креслива музика след тях? Това не са ли Овце?
	— Да, Овце са.
	— Има си хас да не позная Овцете!
	В този миг отнякъде долетя един голям лист и падна на кафеза. Папагала надигна глава, изправи се на един крак върху листа и три пъти се поклони. След това отново се прегърби и си заклока нещо под носа. По едно време долетя пощенският Гълъб, кацна на земята с разперени криле и виновно започна да мига с очи.
	— Сега видяхте ли, Гълъбе, колко лошо се представихте — каза Папагала. — Работата ви не струва колкото и за една троха. Ако всичките ни раздавачи са несериозни като вас, много зле щяхме да свършим. Имахте за задача да доставите дипломата с бърза поща, а вие се бяхте засилили да я изпратите с обикновена. Грешка! Никога не бива да бъркате бързата лоша е обикновената. Вижте, дипломата долетя сама! Няма какво да се чудите! Когато Сокола забелязал, че носите дипломата обикновено, а не с бърза поща, грабнал я от вас и я изпратил телеграфически. Ето, чуйте!
	Пощенският Гълъб слушаше, а и Папагала слушаше. Аничка Дребосъчето и Сламения Хуберт също слушаха. Някъде отдалеч се носеше чукане. Ту по-бързо, ту по-бавно, а после пак по-бързо и по-бавно.
	Папагала каза:
	— Чувате ли? Кълвача е дежурен на телеграфа и ми съобщава за всичко, което се е случило. Най-височайшия господар имал днес много неприятен ден. Вече разкъсал десет министерски декрета. За всичко съм информиран и изобщо не ви очаквах, Гълъбе. Спокойно можехте да се върнете! Не искам да се ядосвам за глупости, защото шествието наближава и никак няма да е приятно, ако Най-височайшия господар забележи, че съм ядосан. Вървете, Гълъбе, и повече не бъркайте бързите писма с обикновените. Някога може много да съжалявате за това. Да ви няма.
	Гълъба се издигна нагоре и се изгуби зад високите дървета.
	Папагала отново се преви и пак се престори на заспал.
	— Знаете ли защо се преструва на заспал? — попита Сламения Хуберт.
	— Изглежда го е страх.
	— И аз си помислих същото.
	— Не го ли е страх?
	— Не знам, май го е страх.
	— Защо се свива толкова?
	— Слуша.
	— Телеграмата от кълвача ли?
	— Познахте.
	В този миг нещо закръжи из въздуха. Това бяха Жерави, които така се бяха наредили, че образуваха клин. Зад тях също летяха Жерави, които също образуваха клин във въздуха.
	— Това е ескадрила — отбеляза Сламения Хуберт.
	— Какво е това ескадрила? — попита Аничка Дребосъчето.
	— Ескадрила — това са няколко военни самолета, добре подредени при полет.
	— Само дано някой не падне!
	— Нали имат парашути.
	— Какво е това парашути?
	— Парашутите са чадъри за падане.
	— Виждала съм само чадъри за дъжд и чадъри за слънце.
	— Чадърите за слънце не са чадъри, а слънчобрани.
	Шествието приближаваше. Тогава Аничка забеляза нещо, което много й хареса, толкава беше красиво. Беше красиво като най-красивата шапка на някоя дворцова госпожица и така хубаво се издигаше, че чак сияеше.
	— Вижте, шапки! Какви хубави шапки се издигат във въздуха! Дори не са шапки, а нещо още по-красиво!
	— Ах, това не са шапки! — каза Сламения Хуберт. — Това са златни Фазани!
	— Наистина са като от злато, но са още по-хубави и от златото. И все пак са като красиви шапки, само че още по-красиви!
	— Казах ви, че това са златни Фазани! И въобще не ми говорете за шапки. Никого не бих съветвал да говори пред мен за шапки.
	— Но тези златни Фазани са като красиви шапки с красиви пера, дори и по-хубави.
	— Не говорете за шапки! Не обичам да ми се говори за шапки!
	— Дори и за шапки с красиви пера ли? — попита Аничка Дребосъчето.
	— Дори и за шапки с красиви пера! — отговори Сламения Хуберт.
	Тогава Аничка Дребосъчето престана да говори за шапки с красиви пера. Само се чудеше. И така както се чудеше, тя видя нещо красиво, ама наистина много красиво.
	— Вижте, дъга! — извика Аничка Дребосъчето от радост и три пъти плесна с ръце.
	— Това е Паун — отговори й Сламения Хуберт.
	— Но той е като дъга!
	— Разперил е опашката си, затова е като дъга.
	— А защо е разперил опашка?
	— Защото сигурно след него върви Най-височайшия господар — каза Сламения Хуберт.
	— Кой е този Най-височайши господар? — попита Аничка.
	Но тъй като Сламения Хуберт не знаеше кой е Най-височайшия господар, тон се повдигна на пръсти, а и Аничка Дребосъчето се повдигна на пръсти и двамата се загледаха, за да видят кой е този Най-височайши господар.
	— Вече като че ли знам кой е този Най-височайши господар — каза Аничка.
	— Кой е?
	— Нашият Голям приятел. Нима не виждате нашия Голям приятел? Върви съвсем близо зад красивата дъга.
	— Вече го виждам.
	— Много е хубаво, че нашият Голям приятел е Най-височайшия господар — каза Аничка Дребосъчето.
	— И все пак не е той — каза разочарован Сламения Хуберт.
	— Кой би могъл тогава да бъде Най-височайшия господар? — попита Аничка.
	— Кой ли? Един смешен дългоушко! На главата си има кралска корона и седи на гърба на нашия Голям приятел.
	— Ама че странен Най-височайши господар си имат тук! Та това е Заек! — каза Аничка Дребосъчето и разочаровано скочи от чина.


>>	Глава деветнадесета
>>	в която Заека приключва с дипломата по най-прост начин

	Шествието наближаваше. Овцете блееха, Мишките цвърчаха, Магаретата ревяха и Слоновете тръбяха. След това шествието спря. Зебрите образуваха дълга ограда, за да не може никой повече да се присъедини към шествието. Златните Фазани кръжаха из въздуха, а Пауна разпери своята дъга.
	Кораба на пустинята, на чийто гръб седеше Заека с коронка от четирилистни детелини, се приближи до клетката и падна на колене. От очите му течаха сълзи — толкова мушици се бяха насъбрали в тях. Овцете престанаха да блеят. Мишките да цвърчат, Магаретата да реват и Слоновете да тръбят.
	— Магарето веднага до магарешкия чин! — извика Папагала.
	Магарето застана до магарешкия чин и наведе глава.
	— Струва ми се, че не всички са се явили! — каза Папагала и веднага добави: — Ще видим!
	Откъсна с човката си един лист със списъка на членовете на зоологическата градина и започна да ги извиква по имена.
	— Антилопата!
	Никой не се обади.
	— Какво? Антилопата отсъства? Още веднъж извиквам Антилопата. Къде е скокливата Антилопа? Много хубаво! Скокливата Антилопа я няма. Значи скокливата Антилопа си мисли, че няма никакви задължения към Най-височайшия господар? Ще имам предвид, че скокливата Антилопа не се е явила и не виждам какво може да я извини.
	Гласът на Папагала трепереше. Ах, как му трепереше гласът! След това той извика:
	— Бълхата!
	Изведнъж толкова много бълхи подскочиха нагоре, сякаш някой беше пуснал ракета. Аничка Дребосъчето и Сламения Хуберт извикаха от ужас. Колко много бълхи подскочиха нагоре само от гърба на техния Голям приятел! А колко други бълхи! А още колко съвсем други бълхи!
	{img:kamila.png}
	Папагала нежно каза:
	— Бълхите са се явили в пълен състав! Отлично, бълхи! — После той взе да срича нещо от своя списък и каза: — Бялата риба, разбира се, пак я няма! Впрочем би искал само да отбележа, че водните обитатели не правят добре, като се откъсват така от нас и системно избягват да посещават нашите събирания. Не можели да дишат на суша! Това съвсем не е оправдание! Гребенестият Тритон, естествено, също го няма! Оставаше и той да е тук! Всъщност аз този Тритон ще го задраскам изобщо от нашия списък! Неговото име се произнася толкова трудно и не виждам защо трябва толкова да се напрягам, за да го произнеса, след като винаги, ама винаги отсъства! Уведомявам Най-височайшия господар, че задрасквам Тритона от нашия списък.
	Заека лежеше на гърба на Камилата и по всичко личеше, че не слуша. Движеше си муцунката и мигаше с очи, сякаш цялото това тържество не го интересуваше.
	— Елена! — извика Папагала.
	Пет Елена излязоха пред строя. На главите си имаха красиви лопатки, ама толкова красиви, че Аничка Дребосъчето чак изръкопляска. За какво ли им служеха тези лопатки? Сламения Хуберт помисли, че Елените имаха лопатки, за да могат да си играят на вятърни мелници. Толкова им бяха красиви лопатките.
	— Само някой да не се радва, че ви извиквам по азбучен ред, за да може например Тюлена да си поспи! Тюлене! Много добре ви виждам! Тюлене! Най-после се съвзехте, стига вече, де! Тюлене, изрично ви повтарям, че няма да извиквам уважаемите присъстващи по азбучен ред. Вие си мислите, Тюлене, че като сте чак на края на списъка по азбучен ред, можете да си поспите. Лъжете се, Тюлене!
	Папагала отново прегракна. На Сламения Хуберт му се стори, че тази проверка е малко дълга, и затова вдигна ръка.
	— Какво има? — попита Папагала.
	— Моля, на мен ми прилоша и ми се иска да се разходя по коридора.
	И на Аничка й прилоша. Шествието така силно миришеше, че й стана лошо.
	— Пуснете вентилатора!
	В този миг от шествието излетя една Гълъбица, а след нея се втурна един Ястреб. Гълъбицата полетя в кръг, а Ястреба я гонеше. Като летеше в кръг, а Ястреба я гонеше, се получи толкова силно течение, че на Аничка веднага й мина, а и Сламения Хуберт вече не искаше да излиза да се разхожда по коридора.
	— Спрете вентилатора! — извика Папагала.
	Тогава Гълъбицата престана да лети, а Ястреба престана да я гони.
	Папагала захвърли листа със списъка на обитателите на зоологическата градина и каза:
	— Струва ми се, че всичко това отегчава Най-височайшия господар.
	— Ама че глупав Най-височайши господар си имат! — пошепна Аничка Дребосъчето на Сламения Хуберт.
	— Чухте ли? — каза Папагала. — Дамата, която има зоологическа диплома, смята, че имаме глупав Най-височайши господар. Щом го казва дама, която има зоологически диплом, сигурно в това има нещо вярно. Маймуната защо прави гримаси? Да не би и вие да си мислите, че имаме глупав Най-височайши господар? Не бих ви съветвал! Нямате зоологически диплом, така че нямате и право да си мислите подобни неща! Какво изведнъж се разшумяхте? А може би и други обитатели на зоологическата градина си мислят, че имаме глупав Най-височайши господар? Никой няма право да мисли така, тъй като никой няма зоологически диплом. Склонен съм да допусна, че имаме глупав Най-височайши господар, но това не е най-важното. Ще запазите ли най-после тишина, или не? Лъва да не си мисли, че не го чух как изръмжа. Господин Лъва е също така надут, както и господин Орела! И двамата смятат, че някога са били господари на всичко живо. При всеки случай ви повтарям, че това е една съмнителна легенда и че господин Лъва, както и господин Орела би трябвало да я забравят. Само си представете, уважаеми присъстващи, какво щеше да стане, ако нашият Най-височайши господар беше Лъв или Орел. Хубаво щяхме да се наредим! Господин Лъва щеше да си разкъсва всеки, който му хареса, а господин Орела също щеше да си кълве всеки, който му хареса. Съзнавате ли какви права щяха да си присвоят господата двуноги и четириноги Хищници, ако ни владееше господин Лъва или господин Орела? Затова бъдете доволни, че имаме глупав Най-височайши господар. Нашият Най-височайши господар никога никого не е удушил или разкъсал. Докато се спазват неговите закони, в зоологическата градина няма нито да се души, нито да се разкъсва. Няма и това е! Да живее нашият Най-височайши господар! Който не е доволен, да мълчи и да си мисли каквото си иска! А сега по въпроса!
	— Моля Най-височайшия господар да предаде дипломата на нашите ученици.
	Папагала подаде на Заека един дебел и сочен лист, а на него беше дипломата на Аничка и на Хуберт.
	Заека го подуши, преобърна го няколко пъти в лапичките си и накрая го изяде.
	Сред шествието се чу шум.
	— Тихо! — извика Папагала. — Никой да не е посмял да осъжда Най-височайшия господар!
	Заека се огледа наоколо, за да разбере коя е причината за шума. Раздвижи муцунка и весело подскочи.
	— Слава на Най-височайшия господар! — извика Папагала.
	Заека отново подскочи. Така както подскачаше, от главата му падна короната от четирилистни детелини. Заека я подуши и отново подскочи. Сред шествието се чу сумтене и мърморене.
	— Веднага да запазите тишина! — крещеше Папагала и блъскаше с клюн по кафеза.
	Веднага се възцари тишина. Настъпи такава тишина, че Аничка Дребосъчето чак се уплаши, толкова тихо стана изведнъж.
	И в тази голяма тишина се чу тих и трогателен звук. Този тих и трогателен звук беше хълцане. Кой хълцаше? Кой ли хълцаше?
	Аничка Дребосъчето се заоглежда, а Сламения Хуберт също се огледа, за да види кой може да хълца. Както се оглеждаха, погледите им се спряха на Заека, който душеше короната от четирилистни детелини и хълцаше. Горкият Заек, така хълцаше! Сигурно защото изяде дипломата на дебелия и сочен лист.
	Отново се дочу сумтене и мърморене. А когато Папагала извика да бъде запазена веднага тишина, сумтенето и мърморенето изведнъж престанаха. Заека отново подскочи. Подскочи, подуши короната от четирилистни детелинки и я изяде.
	В този миг обаче настана такъв адски шум, че въобще не се чуваше Папагала, който крещеше веднага да бъде запазена тишина. Заека ужасен се огледа и хоп, скочи от гърба на Камилата и хукна да бяга. Не бяга дълго. Дотича до малката дупка под дървото, на което седеше в кафез Папагала, и изчезна в тази малка черна дупка.
	Папагала кълвеше с човка по кафеза и викаше веднага да бъде запазена тишина. Когато накрая беше запазена, той извика, но толкова силно, че всички се разтрепераха.
	{img:papagal.png}
	— Обръщам внимание на уважаемите обитатели на зоологическата градина, че грешат. Нашият Най-височайши господар е по-умен, отколкото някои си мислят. Като изяде дипломата, той много добре знаеше какво прави. Просто сметна, че дамата, която го обяви за глупав, няма право на зоологическо свидетелство. Да, госпожо, нямате право на това! Затова, само затова нашият Най-височайши господар се пожертва и изяде дипломата. Всички видяхте каква жертва беше това от страна на нашия Най-височайши господар. Нима той не започна да хълца, след като изяде дипломата? Горкият Най-височайши господар се разхълца! Сигурно ще се разболее. Но това не е всичко! Господин Лъв и господин Орел, това не е всичко! Най-височайшият господар много добре знае, че някой си точи зъбите за неговата корона. Няма да споменавам имена, господин Лъв, господин Орел и т.н., но обръщам внимание на това, че Най-височайшият господар много добре знае кой си точи зъбите за неговата корона. Най-височайшият господар е по-умен, отколкото си мислите, уважаеми присъстващи. Пожертва се и изяде короната. Това не е ли умно от негова страна? Къде е сега короната? В корема на Най-височайшия господар, никой не може да му я отнеме, колкото и да си точи за нея зъбите. А ако искате да знаете, уважаеми присъстващи, как ще се разправя сега с вас, чуйте моята заповед. От името на Най-височайшия господар, всички по клетките.
	Папагала се засмя и извика още веднъж:
	— Всички по клетките!
	А след това извика още веднъж и за последен път:
	— Всички по клетките!
	Настъпи пълно затишие. Всички обитатели на зоологическата градина, които бяха тук, наведоха глави и с бавна крачка се упътиха към клетките си.
	Когато бяха вече заминали, Корабът на пустинята се надигна и тръгна с бавна крачка след останалите. При това от кутията на гърба му излизаше глас, който говореше сериозно и тъжно, така че Сламения Хуберт и Аничка Дребосъчето чак ги заболя:
P>
	„Вече отнесох вързопите тежки, които
	кралят изпрати на годеницата своя в домът.
	Сега на гърба ми седи Заека глупав присвито.
	Как не може да падне и да загине по път!“
P$

>>	Глава двадесета
>>	в която Папагала полудява и издава на Аничка Дребосъчето и Сламения Хуберт една голяма тайна.

	— Добре, че си отидоха! — каза Аничка Дребосъчето.
	— Защо? — попита Сламения Хуберт.
	— Тази Маймуна толкова ми стискаше ръката, че чак болеше.
	— А на мен пък вече не ми се седи на чин! — каза Сламения Хуберт.
	В този миг Папагала започна всячески да си върти главата и беше много смешно да го гледаш как всячески си върти главата.
	— Изглежда, че не може да се примири с нещо — отбеляза Аничка.
	— Аз съм Тигър! — извика Папагала и взе да полайва. Както полайваше и подвикваше, той така се блъскаше о клетката, че чак перушина се разхвърча от него.
	— Полудял е! — каза Сламения Хуберт.
	Папагала легла с краката нагоре и заподвиква:
P>
	„На, на, нааа —
	знаех ябълка една.

	Хица, хица, хица —
	не бе ябълка, а птица.

	Джав, джав, джав —
	бе орел десетоглав!

	Ой, ой, ой —
	как бе тежък той.

	Худра, худра, худра —
	сдъвка кило пудра.

	Дърло, дърло, дърло —
	влезе в кривото му гърло.

	Крааа, крааа, крааа —
	моли докторааа.

	Кво, кво, кво —
	да го мия със какво?

	Щиии, щиии, щиии —
	бърка доктора с клещи.

	Бре, бре, бре —
	вече е добре!“
P$
	Папагала се търкулна на другата страна и продължи да се люлее.
	— Наистина май полудя — каза Аничка.
	А Папагала все така се люлееше, като от време на време пропяваше:
P>
	„В езерото падна
	щука гладна.
	Там шаран един
	я налапа като млин.
	Червей го видял
	и го глътнал цял.“
P$
	После Папагала започна да мърмори още по-луди неща и Аничка го съжали. Той крещеше, че е научен речник, а също така и аритметика. Накрая пък изкрещя, че е симпатично мастило и че трябва да го сгреят над печката, за да се появи на хартията, където е написано как човек може да попадне от зоологическата градина в царството на куклите.
	— Бих искала да съм в царството на куклите — каза Аничка Дребосъчето.
	— Не бих имал нищо против царството на куклите, ако знаех как се отива там.
	— Папагала знае как — каза Аничка Дребосъчето.
	— Нима не виждате, че е полудял?
	— Може би знае, въпреки че е луд.
	— Знам! — крещеше Папагала.
	— Тогава ни кажете как се отива в царството на куклите! — помоли го Аничка.
	— Няма да ви кажа, не бива да го казвам, това е голяма тайна.
	— Тъй като сте полудял, можете да ни издадете тази голяма тайна — каза Сламения Хуберт.
	— Няма да ви кажа! — съпротивляваше се Папагала.
	— Но ние искаме да знаем — държеше на своето Сламения Хуберт.
	— Щом като искате да знаете, ще го узнаете — каза Папагала.
	— Ще ни кажете ли? — попита Аничка.
	— Няма да ви кажа! — отговори Папагала.
	— Тогава как ще научим тайната?
	— Много просто — каза лудата птица.
	— Как много просто?
	— Така, че нищо няма да ви кажа, а вие все пак всичко ще научите.
	— Какви налудничави неща приказва! — отбеляза Сламения Хуберт.
	— Само ми откъснете едно перо и ще видите, че това перо веднага ще ви напише как се отива в царството на куклите.
	Но изобщо не стана нужда Сламения Хуберт да къса перо от полуделия Папагал. Докато подскачаше и се люлееше в клетката, от него се откъсна едно красиво цветно перо. И докато Папагала подскачаше и се люлееше, красивото цветно перо се хлъзна от кафеза и падна на дългия училищен чин, където седяха Сламения Хуберт и Аничка и се чудеха откъде ли ще могат да минат за царството на куклите.
	Когато перото падна на дългия училищен чин, Сламения Хуберт го хвана и зачака перото само` да започне да пише.
	Наистина перото започна да пише с едно красиво цветно мастило. То написа:
P>
	„Ще намерите вий тих кът благодарствен,
	дето глас на звяр не ще ехти —
	в този тих кът ще откриете врати,
	а зад тях е кукленото царство.“
P$
	— Какво чудотворно перо! — извика Аничка.
	— Да, но къде е този тих кът? — навъсено каза Сламения Хуберт.
	— Ще трябва да го намерим — помисли Аничка.
	— Търсете в такава огромна градина някакъв си тих кът! — каза сърдито Сламения Хуберт.
	Но Аничка Дребосъчето не мислеше колко е трудно да намериш в такава огромна градина едно кътче, където да има врата, а все гледаше към красивото чудотворно перо, което само пишеше с такова красиво цветно мастило. И тъй като Сламения Хуберт разсъждаваше в каква посока трябва да тръгнат, за да намерят оня тих кът с вратата към царството на куклите, Аничка Дребосъчето взе в ръка красивото чудотворно перо. Но щом като го взе в ръка, красивото чудотворно перо написа:

	„Вървете все по този пясък близко.
	Там, дето ниското фонтанче плиска,
	там е и оня тик кът благодарствен
	с врати към кукленото царство.“

	Сламения Хуберт се зарадва, че няма да има нужна да мисли повече в каква посока трябва да тръгнат, за да намерят онова кътче, а и Аничка Дребосъчето се зарадва, защото красивото чудотворно перо й издаде посоката, в която трябва да тръгнат.
	И те тръгнаха по ситния пясък.


>>	Глава двадесет и първа
>>	в която е доказано правилото, че всяко шушу-мушу е дяволска работа

	Както си вървеше Аничка Дребосъчето и както си вървеше Сламения Хуберт, гласовете на животните взеха да се губят, докато съвсем изчезнаха. Когато изчезнаха съвсем, отнякъде се дочу силен шепот. Все едно че шепнеше цял клас ученици, само че още повече — толкова силен беше този шепот.
	Докато Аничка Дребосъчето се оглеждаше, за да види откъде би могъл да идва този силен шепот, Сламения Хуберт забеляза нещо блестящо и обърна вниманието на Аничка Дребосъчето към него. Какво беше това? Какво ли беше това? Беше блестящо като коледна елха, чиито клони се извиват под тежестта на красиви и бляскави неща, а същевременно толкова много шепнеше!
	— Какво ли е това? — попита Аничка Дребосъчето Сламения Хуберт.
	— Не искате ли сама да познаете?
	— Защо трябва сама да познавам?
	— Защото вече сте достатъчно голяма.
	Аничка Дребосъчето се зарадва, че е вече достатъчно голяма, и затова поиска да познае сама каква е тази бляскава красота.
	— Това е май стъклена елха — каза тя.
	— Гледайте по-добре и ще видите, че не е стъклена елха.
	Аничка Дребосъчето взе да гледа по-добре и видя, че не е стъклена елха.
	— Това е храст от вода — поправи се тя.
	— Можеше да бъде храст от вода, но въпреки това е фонтан — каза й Сламения Хуберт.
	Наистина беше фонтан.
	Водата бликаше нагоре на дълги струи, тези струи се огъваха и тя падаше долу на малки капчици. И това непрекъснато се повтаряше — водата бликаше нагоре на тънки струи, а когато те се огъваха, тя падаше долу на малки капчици. От всичко това на човек чак свят му се завиваше и се чуваше силен шепот, по-силен от шепота на цял клас ученици и по-силен от шепота на дърветата.
	На Аничка й се стори, че шепне:
P>
	Шия, шия звездни облекла
	и ще ги пошия със игла,
	цялата от злато със конец,
	който е от перлички венец,
	като го пошия,
	аз ще се напия
	със водица чиста, със водица чиста,
	във която светят златните мъниста,
	капчиците златни, ето —
	златните звездички на небето.
P$
	{img:fontan.png}
	Когато Аничка Дребосъчето каза на Сламения Хуберт, че чува тези думи от фонтана, Сламения Хуберт каза:
	— Всяко шушу-мушу е дяволска работа. Но ще видим.
	— Какво ще видим?
	— Дали е дяволска работа.
	— Това, което шепне фонтанът ли?
	— Да, и изобщо дали шепне.
	— Нима не чувате този силен шепот?
	— Как да не го чувам! Само че не чувам думи.
	— Струва ми се, че съжалявате за това.
	— Разбира се. Аз много държа на думите.
	— Аз ги чух — отбеляза Аничка Дребосъчето.
	— На такива думи не държа.
	— А на какви държите?
	— На думи, които ще ми кажат нещо за моята сламена шапка.
	— Мислите, че фонтанът се интересува от сламената ви шапка?
	— Да, мисля.
	— А защо си мислите?
	— Фонтанът е все пак вода. А моята сламена шапка падна във водата. След като фонтанът е вода, би трябвало да знае какво става с моята сламена шапка.
	— Много ще се радвам, ако фонтанът знае какво става с вашата сламена шапка.
	— Защо?
	— За да не мислите непрекъснато за нея.
	— Хубаво щеше да бъде, ако не трябваше непрекъснато да мисля за нея.
	— Тогава ще слушаме, ама много отблизо, какво си шепне фонтанът — каза Аничка.
	И те се заслушаха. Но слушаха от много близо.
	— Мисля, че вече чух нещо — каза Аничка.
	— Какво чухте?
	— Чух думите: суши се, суши се.
	Сламения Хуберт се заслуша, но от много близо, за да види дали и той ще чуе думите „суши се, суши се“.
	— Чувам нещо съвсем друго — каза навъсено той.
	— Какво чувате?
	— Чувам думата „шишарка“.
	— А аз чувам думата „шипка“.
	— А пък аз чувам думата „шикалка.“
	— А аз чувам думата „шиле“.
	— Аз пък чувам „мишка, мишка, мишка.“
	— А аз — „шалче, шалче, шалче“.
	— Аз пък чувам думата „шимпанзе“ — каза Сламения Хуберт. След том добави: — Нищо няма да научим!
	— Защо няма нищо да научим? — попита Аничка Дребосъчето.
	— Защото всяко шушу-мушу е дяволска работа!
	Така че Аничка Дребосъчето и Сламения Хуберт нищо не научиха, защото всяко шушу-мушу е дяволска работа.


>	Трета част
>	Царството на куклите

>>	Глава двадесет и втора
>>	в която Сламения Хуберт и Аничка Дребосъчето встъпват в царството на куклите

	— Ето вратата, за която ни писа вълшебното перо — каза Аничка Дребосъчето.
	— Това е много хубаво! — каза й Сламения Хуберт. — Но тя сигурно ще бъде заключена, а ние нямаме ключ.
	— Опитайте да я отворите!
	Сламения Хуберт се беше вече понамръщил. Беше намръщен, тъй като фонтанът не му каза какво става с неговата шапка. И както бе така намръщен и си мислеше, че вратата към царството на куклите е заключена, Хуберт рязко се опря о нея, сякаш искаше да я нападне.
	Но когато се опря така рязко о вратата, тя изведнъж се отмести и Сламения Хуберт изчезна. Изчезна, обаче само за малко, защото пак се появи. А после пак изчезна и пак се появи.
	— Ама че странна врата! — рече Аничка Дребосъчето, когато Сламения Хуберт пак се появи. — Та тя не се отваря и затваря, ами се върти.
	И наистина. Вратата не се отваряше и не се затваряше, а само се въртеше. И тъй като Аничка Дребосъчето искаше да опита какво е, когато една врата не се отваря и не се затваря, а само се върти, и тя се опря о нея, сякаш искаше да я нападне. Тогава по същия начин изчезна, но само за малко и после се появи отново. След това пак изчезна и пак се появи.
	Когато изчезваше и пак се появяваше и когато достатъчно се наигра с тази чудна врата, тя каза на Сламения Хуберт, че биха могли да погледнат какво има от другата страна на вратата.
	И те погледнаха какво има от другата страна на вратата. От другата страна на вратата имаше един тъмен коридор, а на края на тъмния коридор имаше една светлинка. Тази светлинка беше ту червена, ту зелена, ту жълта.
	— Това е светофар — каза Сламения Хуберт и беше доволен, че е все пак като на улицата.
	— Какво е светофар? — попита Аничка.
	— Светофарът е светлина, която показва дали пътят е свободен.
	— Как го показва?
	— С цветове.
	— Сега пътят свободен ли е?
	— Да, сега пътят е свободен.
	— Откъде знаете?
	— Ами, щом светлината е зелена, значи пътят е свободен — каза Сламения Хуберт.
	Аничка Дребосъчето беше доволна, че пътят е свободен. След като направиха няколко крачки, зелената светлина изгасна и светна червена.
	— Я вижте, зелената светлина изгасна и светна червена — каза Аничка.
	— Това значи, че пътят не е свободен.
	— А защо не е свободен?
	— Защото свети червената светлина.
	— Жалко, че пътят не е свободен — рече Аничка. — А защо ли не е свободен?
	— Не знам, сега ще видим — отговори Сламения Хуберт.
	— Как ще видим, след като пътят не е свободен?
	— Той пак ще се освободи.
	Като направиха още няколко крачки, червената светлина изгасна и светна жълта.
	— Виждате ли? — рече Сламения Хуберт. — Пътят пак се освобождава. Светна жълтата светлина!
	— А сега вече е напълно свободен — каза Аничка. — Пак свети зелената светлина.
	Светеше зелената светлина. После светеше червената, а накрая жълтата. След това отново зелената, после червената и накрая пак жълтата.
	Когато Аничка Дребосъчето и Сламения Хуберт съвсем се доближиха до светлинката, която сменяше цвета си, те видяха едни релси. Тъкмо светеше червената светлина и по релсите се движеше голяма, много голяма кутия, поставена върху една количка с четири колела. Както гледаха как тази голяма, много голяма кутия се движи по релсите, от хубавия, боядисан на черти стълб изникна една ръка и посочи вляво.
	— Трябва да тръгнем наляво — каза Сламения Хуберт.
	Тогава Аничка Дребосъчето и Сламения Хуберт тръгнаха наляво. Както си вървяха, те съгледаха пред себе си една стъклена врата, зад която имаше такава силна светлина, сякаш там светеше нещо бяло. А над тази голяма врата, зад която светеше силната бяла светлина, имаше надпис: ГАРДЕРОБ.
	— Трябва най-напред да отидем в гардероба — отбеляза Сламения Хуберт.
	— Защо трябва най-напред да отидем в гардероба? — попита Аничка Дребосъчето.
	— Защото тук така е написано!
	— Ами да идем първо в гардероба — съгласи се Аничка.
	И те отидоха в гардероба.
	Беше много странен гардероб. В него нямаше никакви дрехи, само няколко огледала и голямата бяла светлина. Пред всяко от огледалата беше поставен по един стол с голяма облегалка, която ту се вдигаше нагоре, ту се смъкваше надолу.
	— Седнете! — каза Сламения Хуберт на Аничка.
	— Нима има някъде надпис да седнем?
	— Никъде няма такъв надпис.
	— Тогава защо трябва да сядам?
	— Защото тук има столове — каза Сламения Хуберт.
	Аничка Дребосъчето седна. Седна на най-ниския стол с най-ниската облегалка. Когато седна на него, облегалката се уголеми и целият стол се издигна високо нагоре, така че Аничка Дребосъчето се озова като че ли между небето и земята.
	— И вие ли сте като че ли между небето и земята? — попита Аничка Сламения Хуберт.
	— Да, и аз — отговори й той.
	В този миг Аничка забеляза нещо толкова странно, че чак се изплаши. Беше една висока кукла на високи кокили. Висока беше чак до тавана и вървеше на високите си кокили към Аничка, която направо се разтрепера от ужас. Когато куклата се доближи съвсем до Аничка, започна да я пръска с нещо ухаещо на рози. Докато куклата пръскаше в лицето на Аничка нещо ухаещо на рози, тя не каза нито дума, а непрекъснато гледаше втренчено напред и Аничка много се учуди.
	Когато цялото лице на Аничка бе изпръскано с нещо ухаещо на рози, куклата престана да я пръска и започна да духа в нея някакъв прах, който също ухаеше на нещо необикновено.
	Когато куклата престана да духа прах в лицето на Аничка, тя й капна в очите нещо студено и много лъскаво.
	Като й капна в очите от това студено и много лъскаво нещо, куклата на дългите кокили се отдръпна, започна да се смалява, като че ли потъваше в земята, докато се смали дотолкова, че остана да се вижда само главата й. После тя изчезна напълно.
	След като куклата изчезна напълно, столът, на който седеше Аничка Дребосъчето, започна да се спуска, а и облегалката му също започна да се спуска. Така че хем столът се спускаше, хем и облегалката му се спускаше. Изведнъж Аничка усети, че се допира с крака до земята. Пак си седеше на стола, но съвсем ниско, почти на земята.
	След като вече седеше така ниско, почти на земята, а не между небето и земята, Аничка стана, за да провери какво става със Сламения Хуберт.
	Когато стана, за да провери какво става със Сламения Хуберт, оказа се, че той много се е променил. Уж беше Сламения Хуберт, а всъщност не беше Сламения Хуберт.
	Съвсем приличаше на себе си, но очите му вече не играеха така лукаво. Очите му си бяха неговите, но бяха втренчени, неподвижни и гледаха все в една посока. И лицето му беше едно такова особено, неподвижно и вцепенено, също като лицето на оная кукла с високите кокили. Хем беше Сламения Хуберт, хем не беше Сламения Хуберт. Беше си Сламения Хуберт, а всъщност беше кукла.
	— Вие Сламения Хуберт ли сте, или не? — попита Аничка Дребосъчето.
	— Има си хас да не съм Сламения Хуберт! Но коя сте вие?
	— Коя мога да бъда?
	— Не съм съвсем сигурен коя сте.
	— Как може да не сте сигурен?
	— Наистина приличате малко на Аничка Дребосъчето, обаче сте кукла.
	— Аз ли съм кукла? — попита Аничка и й се доплака.
	— Разбира се, че сте кукла.
	— Аз съм Аничка Дребосъчето, а вие сте кукла.
	— Аз да съм кукла? — защитаваше се Сламения Хуберт. — Никого не бих съветвал!
	— Вярно е, че казвате като Сламения Хуберт „никого не бих съветвал“, обаче сте кукла.
	— Вие сте кукла!
	— Вие сте кукла!
	— Това, че вие сте кукла, е ясно. Виждам го — рече Сламения Хуберт, — но след като см мислите, че съм кукла, изглежда, че и аз съм кукла.
	И това беше вярно. Аничка Дребосъчето беше кукла, но и Сламения Хуберт беше кукла. Огледаха се в огледалото и се убедиха, че и двамата са кукли.
	— И вас ли ви пръскаха по лицето с нещо ухаещо на рози? — попита Аничка.
	— И мен.
	— А духаха ли ви с един такъв ситен прашец?
	— Духаха — отговори Сламения Хуберт. После добави: — Накрая ми капнаха в очите нещо лъскаво.
	— И на мен също — добави Аничка.
	В този миг се чу някакво звънене. Същевременно над вратата се появи табелка с надпис:
C>
	ЗАБАВЕН ЕКСПРЕС — КАЧВАЙТЕ СЕ!
C$
	Когато се появи табелката с надписа, Сламения Хуберт изрази мнението, че трябва бързо да се върнат При релсите и бързо да се качат на забавния експрес.
	Така че те бързо се върнаха при релсите.
	На релсите обаче нямаше никакъв забавен експрес. Там имаше само две големи, много големи отворени кутии. На тях бе написано: ЗАБАВЕН ЕКСПРЕС.
	Тъй като на кутиите пишеше така. Сламения Хуберт изрази мнението да се качат.
	— Качвал ли сте се някога в кутия? — попита Аничка Дребосъчето.
	— Никога! — отговори Сламения Хуберт.
	— Тогава май ще бъде по-добре, да не се качваме в кутиите.
	— Че защо да не се качваме?
	— Ако се сблъскаме, няма да можем да слезем — рече Аничка.
	— Няма да се сблъскаме.
	— Откъде знаете?
	— Не може да се сблъскаме! — настояваше Сламения Хуберт и обясни: — Не може да се сблъскаме, понеже на линията има сигнали.
	— Значи да се качваме? — попита Аничка.
	— Разбира се, аз вече се качвам — каза Сламения Хуберт и се качи.
	Щом като Сламения Хуберт се качи и Аничка Дребосъчето се качи.
	Веднага след като се качиха, кутията на всеки от тях се затвори, като едната затвори Сламения Хуберт, а другата — Аничка Дребосъчето. Когато кутиите се затвориха, забавният експрес потегли и замина, но никой не знаеше накъде. Сламения Хуберт не знаеше и хич даже не предполагаше накъде пътува, а Аничка Дребосъчето също не знаеше и хич даже не предполагаше накъде пътува.
	Закъде пътуваше забавният експрес? Закъде ли пътуваше?


>>	Глава двадесет и трета
>>	в която Аничка Дребосъчето и Сламения Хуберт несъмнено слизат на спирка, на която не трябва

	По всяка вероятност влакът минаваше през тунел — толкова беше тъмно. Когато експресът най-после спря, капакът на кутията изхвърча, сякаш вече бе дошъл краят на пътуването. Щом капакът на кутията изхвърча, Сламения Хуберт се ослуша дали ще извикат името на гарата, а също дали няма да викат: „Топли кренвирши, моля!“, „Лимонада, моля!“, „Екстра пиво!“.
	Не викаха нито името на гарата, нито „Топли кренвирши, моля!“, нито „Лимонада, моля!“, нито „Екстра пиво!“. Странна гара трябваше да е това, щом дори името й не съобщаваха. Сламения Хуберт се надигна, за да види що за странна гара е това, но едва надигнал се, той веднага изскочи от кутията си — толкова чудно и необикновено нещо видя, че остана изненадан.
	И Аничка Дребосъчето слезе.
	Едва слезли, влакът се раздвижи и замина. Те дълго се оглеждаха и много се чудеха. На какво се чудеха? На какво ли се чудеха?
	Учудваше ги, че не са на перон и че наоколо не се вижда нито гара, нито град, та дори и село. Навсякъде около тях имаше само скали — голи и изпръхнали, а под тях бучеше нещо много странно.
	— Изглежда сме слезли на спирка, на която не трябва.
	— А коя е спирката, на която трябваше да слезем? — каза намръщено Сламения Хуберт.
	— Не зная — призна си Аничка Дребосъчето.
	В този миг се чу гърмеж, а след него втори и трети. После се чуха още няколко гърмежа.
	— Имахме щастие! — отбеляза Сламения Хуберт.
	— Защо да сме имали щастие?
	— Вижте какво става!
	— Какво става? — попита Аничка Дребосъчето.
	— Стрелят по забавния експрес.
	Наистина стреляха по забавния експрес. Аничка не знаеше откъде стреляха по него, но все пак стреляха по него. Забавният експрес подскачаше от една релса на друга. При всеки гърмеж леко се отклоняваше, а после пак подскачаше от една релса на друга. След като подскача така известно време, се чу още един силен, много силен гърмеж и забавният експрес се прекатури.
	— Наистина имахме щастие, че слязохме на спирката, на която не трябваше! — каза Аничка.
	— Имахме адско щастие! — каза Сламения Хуберт.
	— Не споменавайте ада! — помоли Аничка.
	— Защо да не го споменавам?
	— За да не ни се случи нещо лошо.
	— Случи ни се най-лошото, което можеше да ни се случи — рече Сламения Хуберт и се присви.
	Аничка Дребосъчето също се присви. Искаше да попита кое е най-лошото, което им сее случило, но в този миг забеляза как към линията се приближи групичка малки черни човечета, които се нахвърлиха върху голямата кутия, в която пътуваше Сламения Хуберт, и я разкъсаха на парчета.
	— Негри! — каза Сламения Хуберт и сви юмруци.
	— Какво ще правим? — попита Аничка.
	— Ще изчакаме! — хладнокръвно обяви Сламения Хуберт.
	И те изчакаха. А докато изчакваха, Аничка Дребосъчето разглеждаше групичката Негърчета. Те бяха полуголи и държаха в ръцете си дълги копия. Някои от тях носеха пушчици, а останалите стояха ей тъй, с голи ръце, и късаха голямата кутия на парчета.
	След като я разкъсаха, хванаха се всички за ръце и взеха да скачат, като същевременно си пееха:
	{img:pesen.png}
	След като си попяха и след като поскачаха, те седнаха на земята, вдигнаха някакви тръби и изсвириха точно това, което бяха изпели.
	{img:skali.png}
	Така хубаво го изсвириха, че Аничка Дребосъчето едва се въздържа да не заподскача също — толкова хубаво го изсвириха.
	— Сигурно не са лоши, щом свирят така хубаво! — рече Аничка на Сламения Хуберт.
	— Ще видим!
	— Кога ще видим?
	— Когато ни открият.
	— Мислите ли, че ще ни търсят?
	— Разумно е!
	— За мен не е разумно! Аз бих отишла при тях, след като свирят така хубаво.
	— Отивайте! — каза обидено Сламения Хуберт.
	— А на вас къде ви се иска да идете?
	— Аз бих отишъл да си търся скривалище в скалите, а след това ще тръгна да търся корени.
	— Какви корени?
	— Корени на растения. С какво ще се храним тук?
	— Ял ли сте някога корени от някакво растение?
	— Никога.
	— А пък аз съм яла.
	— Как изглеждаше този корен?
	— Дебел и зачервен. Нарича се морков.
	— Значи морковът е корен? Затова не го обичам. Никога не съм знаел защо не го обичам. Е, щом морковът е корен, вече разбирам защо не го обичам.
	— Морковът е вкусен корен. Тук може и да няма по-вкусни корени от него.
	— Тогава няма да събирам корени.
	— Ас какво искате да се храните, ако не с корени?
	— Не искам да се храня! По-скоро ще умра от глад, отколкото да ям моркови.
	— Няма да ви оставя да умрете от глад!
	— Какво смятате да направите?
	— Ще отида при Негрите и ще ги помоля да ни дадат нещо за ядене.
	— Тези Негри нещо много ви харесват — каза засегнат Сламения Хуберт.
	— Да, харесват ми, харесват ми!
	— Тогава край с вас!
	— Защо да е край с мен?
	— Защото ви харесват.
	— Не ви разбирам.
	— Щом като ви харесват, вие ще отидете при тях и те ще ви опекат на скара.
	— Не вярвам! — каза Аничка Дребосъчето.
	— Не вярвате, защото ви харесват.
	— Щом като те ми харесват, може би и аз ще им се харесам и няма да ме опекат на скара.
	— Тогава вървете при тях! — каза Сламения Хуберт и легна на една скала.
	— Ще отида, щом толкова се мръщите — каза Аничка Дребосъчето и тръгна.


>>	Глава двадесет и четвърта
>>	в която Аничка Дребосъчето отива при Негрите

	Аничка Дребосъчето няколко пъти се обърна и махна с ръка на Сламения Хуберт. Той обаче се мръщеше и не и обръщаше внимание.
	Аничка тръгна по голите и изпръхнали скали, после се спусна в една долина, след това отново вървя по голите и изпръхнали скали, а накрая отново се спусна в една долина. Когато накрая се спусна в долината, съгледа една голяма палатка, около която тичаха множество малки черни хора и странно подскачаха. Тези, които свиреха и се харесваха на Аничка Дребосъчето, все още свиреха и й харесваха.
	Аничка се присви и не тръгна към палатката, около която тичаха множество малки черни хора, а тръгна към музиката, дето така хубаво свиреше и толкова й харесваше.
	В този миг обаче я забеляза този, който движеше ръце, за да показва на останалите как трябва да свирят. Когато я съгледа, махна така чудновато с ръце, че тези, които свиреха, престанаха да свирят, а той извика:
	— Пристигнаха туристите!
	Когато извика, че са пристигнали туристите, от палатката изскочиха толкова много малки черни хора, че Аничка Дребосъчето чак се изплаши, защото всички тези малки черни хора бягаха към нея.
	А пък този, който показваше на останалите как трябва да свирят, отново махна с ръце, но този път малко по-иначе и тези, които свиреха, отново започнаха да свирят, но също малко по-иначе. Свиреха така бързо, както малките черни хора бягаха от палатката.
	Те бягаха като мравки и когато стигнаха до Аничка, наобиколиха я в кръг, като танцуваха така бързо, както свиреше музиката.
	Като се натанцуваха, този, който показваше на останалите как трябва да свирят, пак махна с ръце, музиката престана да свири и от палатката изскочи Заека. Аничка го позна. Как нямаше да го познае! Та това беше същият онзи Заек, който седеше на гърба на техния Голям приятел и изяде дипломата.
	Аничка се зарадва, че това беше същият онзи Заек, който изяде дипломата, и понеже той се изправи пред Аничка на задните си лапи, тя го вдигна за ушите и го притисна към себе си.
	{img:negyrcheta.png}
	Когато го вдигна и притисна към себе си, до Аничка пристъпи този, който показваше на останалите как трябва да свирят, и каза:
	— Добре дошли! Ваши Негърчета.
	След като така хубаво я посрещна, Аничка му отговори по най-хубавия начин, който успя да измисли:
	— Благодаря ви! Ваша Аничка.
	— Очаквахме, че ще пристигнете със забавния експрес.
	— Значи затова го разкъсахте!
	— Не сме го разкъсали затова.
	— А защо го разкъсахте?
	— Защото никой не пристигна с него.
	— А откъде знаехте, че ще пристигнем?
	— Научихме.
	— Откъде научихте?
	— От дипломата.
	— Как се е озовала дипломата тук?
	— Заека я изплю.
	Аничка Дребосъчето притисна Заека до сърцето си, а той я гледаше мило и целият се тресеше.
	— Никой да не му причинява зло! — каза тя, като го погали.
	Този, който показваше на останалите как трябва да свирят, каза:
	— Нито косъм да не падне от главата му!
	От множеството малки Негърчета изскочи един и каза:
	— Ето един косъм от главата му. Аз обаче не съм го отскубнал!
	— Тогава кой му го е отскубнал? — каза този, който показваше на останалите как трябва да свирят.
	— Може би все пак някой му го е отскубнал — каза Аничка — и не иска да си признае.
	— Ако го беше отскубнал, сигурно щеше да си признае. При нас всеки всичко си признава.
	— Добре, но защо тогава има отскубнат косъм?
	— Кой от вас знае защо тогава има отскубнат косъм? — попита този, който показваше на останалите как трябва да свирят.
	— Аз знам защо — каза този, който донесе отскубнатия косъм.
	— Как се случи това?
	— Случи се така — каза малкото Негърче. — Тъкмо бях на пост при дупките. Минавах от дупка на дупка и внимателно следях дали някой не се готви да ни нападне. Така както следях, дочух силно пръхтене. „Стой или ще стрелям!“ — извиках аз, но в този миг от дупката изникнаха два дълги мустака. След тях от дупката се появи Заека. Никога не бях виждал Заек, който да се суети така, както се суетеше този Заек. Така се суетеше, че беше чак смешно, при това толкова много скимтеше. Понеже скимтеше така, аз се уплаших да не е болен, отдръпнах се зад една скала и наблюдавах какао ще прави Заека. Той се посуети още малко и така, както се суетеше, нещо му се подаде от устата. Това нещо беше голямо и Заека изглежда се суетеше, защото не можеше нито да го глътне, нито да го изплюе. Най-накрая го изплю. Но като го изплюваше, голямото нещо изскубна мустака му и той падна на земята. Ето този косъм.
	— Значи никой не му е отскубнал косъм — каза този, който показваше на останалите как трябва да свирят.
	— Много се радвам — каза Аничка, — че никой не е изскубнал косъма на Заека. Но кой сте вие?
	— Аз съм Най-големия брат — отговори й този, който показваше на останалите как трябва да свирят.
	— А кои са останалите?
	— Останалите са моите По-малки братя — каза Най-големия брат.
	— Ами този мъничкият, който е бил на пост край дупките?
	— О, това е нашият Най-малък брат.
	— Много ли братя имате?
	— След малко ще пристигне товарният влак и ще докара още десет.
	— А откъде ще ги докара?
	— От работилницата.
	— Ами вие откъде сте?
	— И аз съм от работилницата — каза Най-големия брат.
	Аничка Дребосъчето беше много доволна, че Най-големия брат й обясни всичко така хубаво. Тя каза:
	— Радвам се, че съм сред вас!
	— А къде е вашият брат? — попита Най-големия брат.
	— Аз нямам брат.
	— Как така нямате брат?
	— Родила съм се без брат.
	На Най-големия брат му беше чудно, че Аничка Дребосъчето се е родила без брат. Попита я:
	— Тогава кой е този брат, който трябваше да пристигне с вас?
	— Той не е брат.
	— Тогава какъв е?
	— Това е Сламения Хуберт.
	Най-големия брат подсвирна с уста — толкова голямо беше учудването му. Неговият Най-малък брат, онзи който бе на пост край дупките и намери заешкия косъм, също си подсвирна — толкова голямо беше и неговото учудване.
	— Добре, къде е тогава Сламения Хуберт? — попита Най-големия брат.
	— Той е сред скалите!
	— Защо е сред скалите?
	— Беше го страх от вас.
	Щом Аничка Дребосъчето каза, че Сламения Хуберт се е страхувал от Негърчетата, всички подсвирнаха — толкова голямо беше учудването им. Но едва подсвирнали от учудване, те отново се учудиха, при това много повече, така че пак подсвирнаха. Защо се учудваха? Защо ли се учудваха?
	Те се учудиха на едно много чудновато нещо. От една скала скочи Сламения Хуберт, изправи се на ръцете си и побегна към тях. Аничка вече се изплаши, че отново са пуснали тока и Сламения Хуберт ще трябва да бяга на ръце като с крака. Скоро обаче позна, че не бяха пуснали тока, защото Сламения Хуберт изведнъж се преметна, изправи се на крака и каза:
	— Не съм се страхувал от вас! Ако някой си мисли, че съм се страхувал, ще му обявя дуел!
	Всички малки Негърчета подсвирнаха, а Сламения Хуберт каза:
	— Да се обадят всички, които си мислят, че ме е страх от тях! Веднага ще им обявя дуел!
	Никой не се обади. И все пак някой се обади. Това бе Аничка Дребосъчето:
	— Мислех си, че ви е страх!
	— Още ли си мислите така?
	— Вече не си мисля така.
	Аничка Дребосъчето се радваше, че Сламения Хуберт няма да и обяви дуел, а и Негърчетата се радваха, че Сламения Хуберт няма да обяви на Аничка дуел. Също се зарадваха, че Най-големия брат веднага каза на Сламения Хуберт:
	— Добре дошли! Ваши Негърчета.
	А Сламения Хуберт му отговори:
	— Благодаря ви! Ваш Сламен Хуберт.
	Тогава Най-големия брат отново замаха с ръце, По-малките братя засвириха, а Най-малкия брат запя:
P>
	Най-младият съм аз,
	най-младият съм аз,
	аз съм най-малкият брат,
	щом съм най-малкият,
	значи съм най-млад,
	така че съм най-малкият брат,
	затуй диря дупки като каци,
	а тях растат сега мустаци,
	щом съм най-млад,
	значи съм най-млад,
	за всички съм Най-малкия брат!
	Хау, хау, хау, и мустаци там!
	Хау, хау, хау, пушката насам!
	Хау, хау, заповядвам аз!
	Хау, хау, стрелям аз във вас!
	Хау, хау, хау,
	ха мустаци там!
	Хау, хау, хау, пушката насам!
	Празни гилзи, пачки!
	Само на три крачки
	не улучих аз!
P$
	Докато Най-малкия брат пееше, Заека изведнъж взе да трепери от ужас и преди Аничка Дребосъчето да се е усетила, той скочи на земята и хукна да бяга.
	Най-големия брат престана да маха с ръце, По-малките братя престанаха да танцуват, а Най-малкия брат престана да пее. Всички хукнаха след Заека. Аничка Дребосъчето хукна след тях, а Сламения Хуберт също хукна след тях.


>>	Глава двадесет и пета
>>	в която Негърчетата са обхванати от голяма тъга

	Колко странно търчаха тези малки Негърчета!
	Търчаха така, че последните прескачаха първите и след като бягаха известно време, първите прескачаха последните.
	— Жалко, че не мога да ви прескоча — каза Аничка Дребосъчето, която беше отзад.
	— Никого не бих съветвал! — отговори й Сламения Хуберт, който бе отпред.
	Но не стана нужда Аничка Дребосъчето да прескача Сламения Хуберт и Сламения Хуберт да прескача Аничка Дребосъчето. Малките Негърчета, които търчаха и се прескачаха, като последните прескачаха първите, а първите — последните, изведнъж престанаха да търчат и да се прескачат.
	Най-големия брат зарови пръсти в къдравата си коса и взе да нарежда:
	— Изчезна ни добрият дух! Изчезна ни добрият дух!
	— Кой е добрият дух? — попита Аничка Дребосъчето.
	— Добър дух е всеки наш гост — отговори й Най-големия брат.
	— За Заека ли плачете? — попита Аничка.
	— Засега не плачем, засега само нареждаме — каза Най-големия брат.
	Наистина засега те не плачеха, а само нареждаха. Ето как нареждаха:
P>
	Добър дух, яко дим,
	не оставяй да скърбим,
	кажи една дума блага,
	щастието да не бяга,
	тука, тука ти ела,
	за да се развеселя!
P$
	Най-големия брат взе да чертае кръгове по пясъка.
	— Защо чертае кръгове по пясъка? — попита Аничка Дребосъчето Сламения Хуберт.
	— Сигурно прави заклинание — отговори й Сламения Хуберт.
	Най-големия брат наистина правеше заклинание. Заклинаше добрия дух. Ето как го заклинаше:
P>
	На море ли си, или на суша,
	о, върни се, добър дух, послушай,
	о, ела, ела сред нас,
	да не гасне огънят ни час,
	добър дух, върни се в нас!
	О, заклевам те за пръв път аз!
P$
	После Най-големия брат взе да чертае нови кръгове по пясъка и отново да заклина добрия дух. Ето как го заклинаше:
P>
	На море ли си, или на суша,
	О, върни се, добър дух, послушай,
	о, ела, ела сред нас,
	да не гасне огънят ни час,
	добър дух, върни се в нас!
	О, заклевам те повторно аз!
P$
	После Най-големия брат пак взе да чертае кръгове по пясъка и пак заклинаше добрия дух. Ето как го заклинаше:
P>
	На море ли си, или на суша,
	О, върни се, добър дух, послушай,
	о, ела, ела сред нас,
	да не гасне огънят ни час,
	добър дух, върни се в нас!
	О, за трети път кълна те аз!
P$
	Но Заека не се върна.
	— Добрият дух не се върна — занарежда Най-големия брат. Като занарежда той, занареждаха и По-малките братя, а накрая занарежда и Най-малкия брат.
	След като се нанареждаха достатъчно, Най-големия брат измъкна от джоба си едно шишенце и заплака. Плачеше така, че пускаше в шишенцето по една сълза първо от дясното око, а след това от лявото. После втора сълза от дясното и втора от лявото, а после трета, четвърта и пета. Толкова дълго рони в шишенцето сълзи, докато то цялото се напълни.
	По-малките братя също плачеха и ронеха сълзи в шишенцата си. Рониха ти толкова дълго, докато шишенцата им целите се напълниха. Накрая плака и рони сълзи в шишенце и Най-малкия брат. Тъй като имаше малки сълзи, той дълго ги рони, защото шишенцето все още не беше пълно, така че Най-малкия брат трябваше дълго да плаче и дълго да рони сълзи, за да напълни шишенцето.
	На Аничка й стана жал за тези Негърчета, които ронят толкова сълзи и толкова много плачат. И тя отрони една сълза, само че не в шишенце, а върху скалата.
	— Не си струва да се ронят сълзи по скалите! — каза Най-големия брат и със съжаление гледаше отронената от Аничка сълза.
	Както я гледаше, сълзата взе да се разлива и да се издига към небето. Когато се издигна чак до небето, слънцето се опря в нея и на небето светна малка дъга, ама толкова малка, просто като малко гребенче от дъга. Когато дъгата светна, Най-големия брат се засмя и каза:
	— ДОБРИЯТ ДУХ СЕ ПОМИРИ С НАС.
	Когато Най-големия брат се засмя на малката дъга, всички малки Негърчета също се засмяха, и то така, че чак зъбите им лъснаха. След това взеха да се смеят все повече и повече. Белите им зъби проблясваха, а големите им устни правеха клап! клап!
	Така както се смееха, Най-големия брат им каза, че е време да се хванат за работа.


>>	Глава двадесет и шеста
>>	в която Негърчетата се хващат за работа

	Аничка Дребосъчето беше любопитна за каква работа ще се хванат тези Негърчета. Попита Най-големия брат:
	— За каква работа ще се хванете?
	— Трябва да засадим острова с чудотворна растителност.
	— За какво служи чудотворната растителност? — попита Аничка Дребосъчето.
	— За да ухае приятно — отговори й Най-големия брат.
	— А не дава ли чудотворната растителност плодове?
	— Не, не! — отговори й Най-големия брат.
	— С какво тогава се храните? — попита Аничка, като леко пребледня. Щом като тяхната растителност не дава никакви плодове, може би се хранят с нещо ужасно. Аничка Дребосъчето се страхуваше да си помисли с какво ли се хранят. Кого пекат на скара, след като чудотворната им растителност не дава никакви плодове.
	Най-големия брат й отговори:
	— Храним се с уханието на чудотворната растителност!
	— Но как можете да се храните с ухание?
	— По време на сън!
	— А как се храните по време на сън?
	— Заспиваме, чудотворното ухание ни упойва и както сме така упоени, при нас пристигат храни и питиета, а ние се храним с тях.
	— Ще дойдат ли и при мен храни и питиета, за да мога да утоля глада си с тях?
	— Разбира се, но едва когато заспите.
	— Само дали ще заспя? — каза Аничка.
	— Цъфне ли чудотворната растителност, веднага ще заспите.
	— Нека тогава да цъфне веднага!
	— Най-напред трябва да засеем острова.
	— А имате ли трактори?
	— Какво е това трактори?
	— Нещо по-голямо от локомотив.
	— А какво е локомотив?
	— Локомотивът тегли влака.
	— Нямаме трактори — каза Най-големия брат, като се чудеше защо пък трябва да имат трактори.
	— А плугове имате ли?
	— Какво е това плугове?
	— Плуговете са железни рала, с които се обръща земята.
	— Значи нямаме плугове — каза Най-големия брат, като се чудеше защо пък трябва да се обръща земята.
	— Нима земята е наопаки, че трябва да я преобръщаме?
	— Разбира се, че е наопаки! — каза Аничка. — Семената са горе, а трябва да попаднат долу, за да могат да покълнат. Имате ли поне мотика?
	Но Негърчетата нямаха дори мотика.
	— Исках да ви помогна, но като нямате дори мотика, не знам как мога да ви помогна.
	— Въпреки това можете да ни помогнете — каза Най-големия брат.
	— С какво мога да ви помогна?
	— С това, че ще ни гледате и ще се усмихвате!
	Аничка Дребосъчето се зарадва, че може да помогне на Негърчетата в работата им. Гледаше ги и се усмихваше — толкова странно работеха.
	Работеха така:
	Първо правеха с пръст ямичка в скалата. След като я направеха, те запяваха:
P>
	Плодовита е земята ни
	чак до свойте дълбини,
	дава ни тя всичко на света
	заедно със радостта!
P$
	Като си попяваха така над ямичката в скалата, всеки от тях изваждаше шишенцето си със сълзи и внимателно капваше в ямичката една сълза.
	През това време всички пееха:
P>
	Избуи ти, болко, покълни,
	в щастие ти се превърни,
	разцъфти в хиляда цвята,
	нека сме щастливи на земята!
P$
	Негърчетата пееха и правеха с пръсти ямички в скалите. После лак пееха и внимателно капваха по една сълзичка във всяка ямичка, след което отново запяваха.
	На Аничка това много й харесваше. Гледаше ги и се усмихваше. Когато се усмихваше, небето беше чисто и синьо, като само тук-таме плуваше по някое облаче.
	— Вие май се мръщите? — попита Аничка Дребосъчето Сламения Хуберт.
	— Да, мръщя се — отговори Сламения Хуберт.
	— Не бива обаче да се мръщите. Нима не виждате тези облачета по небето? Те са там, защото се мръщите.
	— Как няма да се мръщя?
	— Защо ще се мръщите?
	— Никога не бях виждал Негри да отглеждат зеленчуци — каза Сламения Хуберт.
	— Те отглеждат чудотворна растителност!
	— Чудотворната растителност също е зеленчук!
	— Ас какво тогава да се прехранват?
	— С риболов, с лов на китове и на диви животни. Също биха могли да водят войни.
	— Много се радвам, че не се занимават с риболов, с лов на китове и диви животни, както и че не водят войни!
	— Иска ми се да водят воини!
	— Вие сте лош! — рече Аничка Дребосъчето. — И как се мръщите! Вижте колко облачета има по небето! Това е само защото толкова се мръщите.
	— Изглежда, че не ми обръщат много внимание — каза Сламения Хуберт.
	— Какво? Не ви обръщат внимание ли? Нима не ви казаха: „Добре дошли! Ваши Негърчета.“
	— Аз пък им отговорих: „Благодаря! Ваш Сламен Хуберт.“
	— Да, но нищо не ги питахте.
	— Ами като все вие говорите с тях!
	— Можете да ги питате какаото искате.
	— Ще ги попитам за риболова. Може би все пак се занимават с риболов — допълни Сламения Хуберт и се усмихна.
	Едва усмихнал се, и едно облаче на небето се разтопи. После второ и трето. Накрая се разтопиха всички облачета по небето.
	Докато облачетата се топяха. Негърчетата довършиха работата си и запяха:
P>
	Грейни, слънце, в този край,
	нека се превърне в рай,
	нека блика в него аромат,
	да не страда никой в този свят!
P$
	Когато изпяха песента си, о, чудо!
	От земята поникнаха хиляди малки цветчета и колкото повече се усмихваше Аничка Дребосъчето, толкова повече растяха цветята, докато станаха големи, много големи, кажи-речи огромни. Бяха толкова чудновати, че Аничка не издържа и се впусна да бяга, само и само да бъде по-близо до тези огромни цветя. Сламения Хуберт също не издържа и той се впусна да бяга, само и само да бъде по-близо до тази красота — толкова голяма и прелестна бе тя.
	— Никога не бях виждала такива цветя! — рече Аничка Дребосъчето.
	— А имат ли си имена? — попита Сламения Хуберт Най-големия брат.
	— Как да си нямат! Имат си, и то какви! — отговори му Най-големия брат. После каза на Най-малкия брат да назове всяко цвете с името му.
	Най-малкия брат много се зарадва, че именно той ще може да назове тези красиви огромни цветя с имената им. Той каза:
	— Това чудотворно цвете, което прилича на чук, се нарича Див обущар.
	— А защо се нарича така? — попита Аничка Дребосъчето.
	— Защото непрекъснато се върти, сякаш кове пирончета.
	— А как се нарича това червено цвете, което има две рогчета и си мята главата? — попита Сламения Хуберт Най-малкия брат.
	— О, това е нашето Бодливо дяволче! Я го помиришете!
	Сламения Хуберт помириса Бодливото дяволче. Когато се доближи до него. Бодливото дяволче надигна рогна и бодна Сламения Хуберт.
	— Боли ли? — попита Аничка Дребосъчето.
	— Никак даже! — каза Сламения Хуберт и бодна Бодливото дяволче. После Бодливото дяволче бодна Сламения Хуберт и така играта продължи.
	Негърчетата се радваха, че на Сламения Хуберт толкова му хареса Бодливото дяволче, и подскачаха високо от радост.
	— Мирише на свежи ягоди, дори и по-хубаво — каза Сламения Хуберт, когато се наигра с Бодливото дяволче.
	— А как се казва тази светлосиня панделка, която така хубаво се развива и завива? — попита Аничка Дребосъчето Най-малкия брат.
	— О, това е нашата Дантелена панделка! — отговори й Най-малкия брат, като прибави: — Пристъпете към нея и ще видите!
	Тогава Аничка Дребосъчето пристъпи към Дантелената панделка. Когато се доближи до нея. Дантелената панделка започна да се увива около нея, докато я обви цялата, от главата до петите.
	— Колко ви отива! — каза Сламения Хуберт.
	И Негърчетата бяха на мнение, че Дантелената панделка отива на Аничка Дребосъчето и че дори много й отива. Така че Аничка Дребосъчето беше много доволна, че Дантелената панделка й отива.
	— Как мирише Дантелената панделка? — попита Сламения Хуберт.
	— Мирише на гардероб със сватбена рокля — каза Аничка Дребосъчето.
	После Дантелената панделка взе да се размотава, докато се размота цялата, а пък Аничка Дребосъчето отиде със Сламения Хуберт да гледа разни други цветя.
	А колко много бяха те!
	Тук беше Снежнобялото отвориустенце, което все си отваряше голямата уста, сякаш се прозяваше. Миришеше на горчиви бадеми, но според Сламения Хуберт на сладко дърво, което Аничка Дребосъчето не познаваше. Може би наистина миришеше на сладко дърво.
	Тук беше също и Сърбящото ухапване от бълха, което имаше косъмца като копривата, само че не пареше, а само малко сърбеше и същевременно миришеше като свещичка.
	Тука беше и Астматичната кифла, напоена с кафе, и непрекъснато дишаше, при което от нея излизаше мирис на пържени филии.
	Тук беше и Рошавия чибук. Той особено много се хареса на Сламения Хуберт. Изглеждаше наистина като чибук и когато Сламения Хуберт смукна от него, той изпусна един пискюл, който дълго вита из въздуха.
	{img:chibuk.png}
	Освен това Най-малкия брат обърна внимание на Аничка Дребосъчето и на Сламения Хуберт върху чудотворното цвете на име Кънки без крака, което мирише на шоколадов бонбон. Когато Сламения Хуберт се качи на Кънките без крака, те веднага тръгнаха и започнаха да правят красиви кръгове, така че Сламения Хуберт хубаво се попързаля.
	{img:tsvetq.png}
	Аничка Дребосъчето също се попързаля едно хубаво и пише още да пита за други чудотворни цветя, например за Твърдоглавия дърводелец и за Гологлавата мида, но не можа да вземе думата. Сламения Хуберт я изпревари и попита Най-големия брат:
	— Вие градинарство ли сте завършили?
	— О, не! — отговори му Най-големия брат. — Ние сме завършили алпинизъм.
	— Забелязах — каза Сламения Хуберт. — Учудва ме все пак, че не се занимавате с риболов, с лов на китове, на диви зверове и че не водите войни.
	Най-големия брат подсвирна — толкова голямо беше учудването му. По-малките братя също подсвирнаха — и тяхното учудване бе много голямо. И Най-малкия брат подсвирна — неговото учудване беше също така голямо. След като подсвирнаха и толкова много се учудиха, Най-големия брат каза:
	— Всичко това са го правили нашите прадеди. Защо трябва да го правим и ние?
	— Откъде знаете, че са го правили вашите прадеди? — попита Сламения Хуберт.
	— Как да не знаем? В палатката имаме Хроника от нашия прадядо, в която всичко пише.
	— Бих искал да се запозная с вашата Хроника — каза Сламения Хуберт.
	— Тогава ще ви прочета нещо от нея — каза Най-големия брат. Един от По-малките братя хукна към палатката за Хрониката и когато я донесе, Най-големия брат започна да чете. Ето какво прочете той:


>>	Глава двадесет и седма
>>	в която Най-големия брат чете от Хрониката

	{img:pero.png}
	В началото имаше едно голямо черно перо. Това голямо черно перо направи едно голямо черно петно.
	Така се родил светът.
	Тъй като светът се родил от едно голямо черно петно, хората, които се родили, също били черни. На света имало само черни хора. Тези черни хора имали черна кръв. Само при нараняване кръвта им почервенявала. Това много ги плашило. Някои пребледнявали от страх. След като пребледнявали, те вече оставали бели и веднага се преселвали в други земи.
	{img:hora.png}
	Тези, които не побледнели, били по-сърцати и станали воини.
	Където и да отидели, те все се занимавали с риболов, с лов на диви зверове и водене на войни.
	{img:lov.png}
	Когато водели войни, те пеели бойни песни. Най-много обичали да пеят тази бойна песен:
	{img:boyna_pesen.png}
	{img:kit.png}
	А обичали да пеят и тази бойна песен:
	{img:boyna_pesen_2.png}
	Дивите зверове дотичали и разкъсали всички.
	{img:zverove.png}
	Те обаче пеели и тази бойна песен:
	{img:boyna_pesen_3.png}
	Дошъл неприятелят и пленил всички.
	Тогава те отишли при магьосника и му казали:
	— Дойде китът и погълна всички ни!
	— Щом като ви е глътнал, трябва да останете в него. Чувствайте се там като у дома си! — отвърнал магьосникът.
	Тогава те се почувствали като у дома си и направили от кита един голям кораб. Направили в него много прозорчета и толкова дълго плували в морето, докато накрая станали моряци.
	— Какво да правят обаче тия от нас, които ги разкъса дивият звяр? — попитали тези, които били разкъсани от дивия звяр.
	Магьосникът им отговорил:
	— Щом ви е разкъсал дивият звяр, няма как. Трябва да подскачате на един крак и да търкаляте главите си пред себе.
	Тогава те започнали да скачат на един крак и да търка, лят главите си пред себе си. Като ги търкаляли така пред себе си, те се научили да играят на кегли.
	{img:korab.png}
	{img:baloni.png}
	— Е, да — казали на магьосника пленените от неприятеля, — но какао да правим ние, след като неприятелят ни плени?
	Магьосникът им отговорил:
	— Щом ви е пленил неприятелят, няма как! Ще трябва да се научите да летите и да отлетите от Неприятеля.
	— Как ще летим, като не сме птици?
	— Летете както знаете!
	— Как да летим както знаем, след като изобщо не можем да летим? — отговорили му те.
	— А защо не си направите балон? — посъветвал ги магьосникът.
	— Ама че сме глупаци! — казали си те. — За малко щяхме да забравим за балона.
	{img:pero_2.png}
	Тогава си наловили мехури от водата и полетели с балони.
	Както си летели с балоните, те си казали, че е по-добре да летят с балони, отколкото да водят войни, сключили помежду си мир и заживели добре. Живейте си и вие добре! Пиша ви с голямото черно перо, което беше в началото, и завършвам с петно. Край!


>>	Глава двадесет и осма
>>	в която Аничка Дребосъчето се досеща защо Негърчетата имат толкова чудновата Хроника.

	Когато Най-големия брат дочете Хрониката, Сламения Хуберт му каза:
	— Вашият прадядо не е ли бил случайно шегобиец?
	— Защо случайно?
	— Ами например като си е пийвал.
	— Какво да си пийва?
	— Какво ли? Например горчиви сълзи.
	— Ако си беше пийвал горчиви сълзи, щеше много зле да свърши.
	— Какво щеше да му стане?
	— Щеше да се превърне в Незабравка-шишко.
	— Какво е Незабравка-шишко? — попита Сламения Хуберт.
	Най-големия брат помоли Най-малкия брат да обясни на Сламения Хуберт какво е Незабравка-шишко. Най-малкия брат каза:
	— Незабравката-шишко е чудотворно цвете, което прилича на буренце със сини точици и мирише като изгоряла къдрица.
	— Има ли тук някъде Незабравка-шишко? — попита Сламения Хуберт.
	— О, не! — каза Най-малкия брат. — Никой от нас не е пил горчиви сълзи и затова тук няма Незабравка-шишко.
	— А пил ли е някой някога горчиви сълзи? — попита Сламения Хуберт.
	— Никой никога! — отговори му Най-малкия брат.
	— Тогава откъде знаете, че Незабравката-шишко е чудотворно растение?
	— Знам го във ваша чест.
	— Защо пък точно в моя чест?
	— Защото вие измислихте горчивите сълзи.
	— Наистина ги измислих — каза Сламения Хуберт, доволен, че ги беше измислил. Той каза: — Ако някой си пийне, ще се превърне ли в Незабравка-шишко?
	— Разбира се — каза му Най-малкия брат.
	— Значи вашия прадядо не е бил случайно шегобиец — каза Сламения Хуберт на Най-големия брат.
	— Сигурно не случайно — отговори Най-големия брат.
	— Може все пак да е бил шегобиец, макар и не случайно.
	— Защо мислите така? — попита Най-големия брат.
	— Защото тази ваша Хроника е нещо чудновата. Не е ли нещо чудновата тяхната Хроника? — попита Сламения Хуберт Аничка Дребосъчето.
	— И на мен ми се струва, че Хрониката им е нещо чудновата — отговори Аничка Дребосъчето.
	— Защо ви се струва нещо чудновата? — попита Най-големия брат.
	— Как са могли да отидат при магьосника онези, които били глътнати от кита?
	— Сигурно строени по двама — каза Най-големия брат.
	— Единствено така! — каза Сламения Хуберт и добави: — Помислих, че са вървели в колона по един, а тогава китът нямаше да ги пусне. Щеше да си затвори устата и нямаше да ги пусне. Когато са вървели по двама, изглежда единият му е отварял устата, а другият е минавал. Когато вече е минавал, взимал е и първия със себе си.
	— Разбира се, сигурно е било така — каза Най-големия брат.
	— И все пак не ви ли е малко объркана Хрониката? — попита Сламения Хуберт.
	— Как да не е объркана! — отговори Най-големия брат и добави: — Нашата Хроника е объркана, защото прадядото ни се е казвал Обърков.
	— Значи и вие се казвате Обърков — поиска да узнае Сламения Хуберт.
	— Казвам се, но само понякога.
	— Кога например?
	— Например сега.
	— Защо пък точно сега?
	— Защото обърках Хрониката, докато я четях.
	— Обърканата Объркова Хроника трябва да е чудновата, няма как! — каза Сламения Хуберт.
	Аничка съжаляваше, че точно сега Най-големия брат трябва да се казва Обърков, и тъй като съжаляваше, каза:
	— Аз мисля, че точно сега не се казвате Обърков!
	— А защо точно сега не се казвам така? — попита Най-големия брат.
	— Защо точно сега да не се казва така? — попита Сламения Хуберт.
	— Защото не е по-объркан от всички нас.
	— Дали пък не сме всички объркани? — попита Сламения Хуберт.
	— Разбира се, че всички сме объркани. Нима сега не сте объркан? — каза Аничка Дребосъчето на Сламения Хуберт.
	— Струва ми се, че точно сега съм малко объркан.
	След като си призна това, Сламения Хуберт леко се прозина. Както се прозина, той попита По-малките братя:
	— Не ви ли се струва. По-малки братя, че и вие сте малко объркани?
	— Да, струва ни се, че и ние сме малко объркани.
	След като По-малките братя си признаха, че са малко объркани, всички се прозяха. Така се прозяха, че всичко наоколо порозовя — толкова им бяха розови езиците, когато се прозяваха.
	После Сламения Хуберт попита Най-малкия брат дали не мисли, че и той е малко объркан. Най-малкия брат си мислеше така и когато си го призна, също се прозина, но така, сякаш гълташе пламък — толкова му бе червен езикът, когато се прозяваше.
	Когато всички си признаха, че са малко объркани, и когато всички се прозяха, на Аничка също й се прииска да се прозее. Тя обаче се засрами при мисълта, че трябва да се прозява пред Сламения Хуберт, пред Най-големия брат, пред толкова По-малки братя, че и пред Най-малкия брат. Тогава тя прикри с ръка устата си, за да не се прозее, и не се прозя.
	Вместо да се прозее, тя каза:
	— Знам защо всички сме малко объркани.
	— Защо? — попитаха всички и се прозяха.
	— Защото чудотворните цветя малко ни опияниха — каза Аничка Дребосъчето.
	Всички се зарадваха, че знаят защо са малко объркани, а Сламения Хуберт попита Най-големия брат:
	— Когато ни мине объркването, ще ни прочетете ли още веднъж Хрониката на вашия прадядо, но не объркано?
	— Ще ви я прочета отзад напред — каза Най-големия брат.
	— Радвам се! — каза Сламения Хуберт.
	След това всички се прозяха. И Аничка Дребосъчето също се прозя, но се засрами и каза:
	— Защо ли човек се прозява?
	— Не знаете ли? — каза Най-големня брат.
	— Наистина не знам.
	— Кой знае? — попита Най-големия брат.
	— Аз! — каза Най-малкото Негърче и три пъти се прозя.
	— Защо?
	Най-малкия брат каза:
	— Човек се прозява, за да може езикът му да покаже, че се готви за ядене.
	И той се прозя.
	— Значи успях да дочакам яденето — каза Аничка Дребосъчето.
	Усети, че клепачите й натежават. Тъй като езикът й все повече се готвеше за ядене, тя няколко пъти се прозя и вече не се срамуваше.
	Чудотворните цветя миришеха. Колко хубаво миришеха! Миришеха така хубаво, че чак започна да се смрачава. В здрача обаче светеше някаква бяла светлина, толкова бяла, че заслепяваше очите. На тази бяла светлина Дивия обущар ковеше пирончета, Дантелената панделка се развиваше и навиваше, Снежнобялото отвориустенце отваряше голямата си уста, Сърбящото ухапване от бълха миришеше на свещичка и Астматичната кифла непрекъснато дишаше. Беше толкова хубаво, че Аничка Дребосъчето на моменти хич и не мислеше, а само виждаше светлината и чудотворните цветя, усещаше опияняващия мирис.
	Най-големия брат замахна с ръка, но някак несигурно, все едно че изобщо не махна, и всички тези малки Негърчета, които бяха тук, се приготвиха да изпеят нещо за лека нощ, но също така несигурно, все едно че изобщо не се бяха приготвили.
	И все пак те се приготвиха и запяха. Този път тяхното пеене не беше по ноти. И тъй като не беше по ноти, то не беше и в ритъм. Те пееха:
P>
	Лека нощ, всичко!
	Лека нощ, цял свят!
	Лека нощ, милиони гласчета на птици!
	Лека нощ, бълхо, време е за сън!
	Свирят звездите като клюнчета птичи.
	Месец гърми като тъпан.
	Всичко хубаво, топче!
	Само не се търкулвай много далече!
	Всичко хубаво, копчета мои!
	Нека утре да ви намеря на място!
	Всичко хубаво, твърда коричке!
	Канят ни на голямо угощение.
	Целият свят ще замине със влак.
	Новият свят ще дойде по всички релси.
	Всичко хубаво, овче звънче!
	Лека нощ, всичко!
P$
	Сламения Хуберт седна на една скала, а тази скала взе да става все по-мека и по-мека, сякаш бе пухен юрган. Както Сламения Хуберт си седеше на тази скала, която ставаше все по-мека и по-мека, сякаш бе пухен юрган, той усети, че очите му се затварят.
	Когато очите му се затвориха почти напълно, ненадейно му хрумна нещо, което беше толкова ненадейно, че Сламения Хуберт отвори очи и каза:
	— Заключихте ли?
	— Кой? — попитаха всички тези малки Негърчета и отвориха очи.
	— С ключ!
	— Къде?
	— Вчера!
	— Как?
	— Случайно!
	— Кого?
	— Два пъти превъртяхте с ключа!
	— Ама че работа!
	{img:syn.png}
	— Естествено!
	— Кое, какво?
	— Тогава всичко е наред.
	Сламения Хуберт беше доволен, че всичко е наред. Аничка Дребосъчето се бе сгушила, отворила леко уста, сякаш искаше още нещо да каже, но не каза нищо и заспа като къпана.
	И Сламения Хуберт заспа като къпан. И малките Негърчета заспаха като къпани.
	Всички спяха. А какво ставаше с тях, докато спяха? Какво ли ставаше с тях?


>>	Глава двадесет и девета
>>	в която ще научим какво става с Аничка Дребосъчето, Сламения Хуберт и Негърчетата, докато спят

	Аничка Дребосъчето отново леко отвори уста. Отвори я съвсем мъничко. И както я отвори съвсем мъничко, в нея изневиделица се появи една бучка захар. О, това беше една вкусна бучка захар, много вкусна. Не само че беше толкова вкусна, но и не намаляваше. Аничка Дребосъчето смучеше от нея уханието, онова прекрасно, упойващо ухание.
	Когато Аничка Дребосъчето смучеше през бучката захар онова упойващо ухание, тя усещаше вкус на мед, след това на горски ягоди със сметана и накрая на газиран ментов сироп. Аничка Дребосъчето добре си хапна, наистина много добре!
	След като Аничка Дребосъчето си хапна, бучката й се разтопи върху устните и тя спа сладко като в люлка.
	Когато Сламения Хуберт заспа и започна да вдишва упойващото ухание, изведнъж почувства, че към него се спуска нещо, което му покрива лицето, сякаш иска да го предпази от светлината.
	Какво беше това леко и уханно нещо, което се спусна над лицето на Сламения Хуберт? О, Сламения Хуберт знаеше какво е това леко и уханно нещо. Беше неговата сламена шапка. Сега обаче неговата сламена шапка беше от марципан, Сламения Хуберт я държеше между зъбите си и отхапваше от полите й. Колко вкусни бяха марципанените поли на шапката! Толкова вкусни бяха, че Сламения Хуберт отхапваше от тях като от сърцевината на нарязана диня — толкова вкусни и свежи бяха!
	Когато огриза всичките й поли, от сламената шапка остана една малка сламена паничка, в която искреше газирана оранжада. Тя искреше и бе студена, много студена — чак ледена! Сламения Хуберт я пиеше на големи глътки и както я пиеше и тя изчезваше, така изчезваше и паничката, от която Сламения Хуберт пиеше. Когато изпи и последната глътка, сламената паничка се разтопи като вафлена фунийка, от която сме облизали и последната хапка сметанов сладолед и тя се е разтопила в устата ни.
	След това Сламения Хуберт спа сладко като на английско канапе.
	Когато Най-големия брат заспа, той помаха още малко с ръце сякаш показваше на малките Негърчета как трябва да пеят. При това отвори уста като че ли пееше „мак“, а когато я отвори, и малките Негърчета отвориха уста като че ли пееха думата „мак“ — толкова много отвориха те устата си.
	Като отвориха толкова много устата си, отнякъде се появи цяло ято печени рибки, които сякаш бяха изскочили от морето. Всяка една рибка от това голямо спускащо се ято падна във всяка една от отворените уста на Негърчетата, които сякаш пееха думата „мак“.
	След това като че ли всички тези малки Негърчета престанаха да пеят думата „мак“, затвориха големите си уста и се чу „клап, клап“ — толкова им се бяха усладили рибките, че те направиха „клап, клап“ с големите си дебели устни.
	После всички Негърчета пак отвориха уста, като че ли пееха думата „красота“, и когато ги отвориха, към тях се спусна ято печени мушитрънчета — за всеки по едно. На Най-големия брат се падна най-голямото, на По-малките братя — по-малките, а на Най-малкия брат — най-малкото мушитрънче. Когато печените мушитрънчета им се спуснаха в устата, всички Негърчета направиха „ам, ам“ и ги глътнаха, та чак се чу нещо като „клап, клап“ — толкова им бяха вкусни!
	След това те глътнаха още много вкусни неща, толкова изгладнели бяха малките Негърчета!
	Всеки излапа по една печена къртица, по една печена сладка с мравешки мармалад и по едни пудинг от детелинки, а дебелите им устни правеха „клап, клап“ — толкова им беше вкусно!
	Докато така си угаждаха, изведнъж пристигна забавният експрес и от него слязоха десет нови Негърчета от племето на Зулушараните. Веднага щом слязоха, те започнаха толкова много да дрънкат с капачета, че малките Негърчета веднага се събудиха и скочиха на крака. И Сламения Хуберт се събуди и скочи на крака, а Аничка Дребосъчето също се събуди и скочи на крака.
	Когато Най-големия брат видя, че са дошли Негърчета от рода на Зулушараните, а не от рода на Обърковците, той си подсвирна — толкова много се учуди. По-малките братя също си подсвирнаха — и те бяха много учудени, а и Най-малкия брат си подсвирна — и него го беше учудило много всичко това.
	— Добре дошли, Зулушарани! Ваши Негърчета — каза Най-големия брат.
	— Благодарим ви, Негърчета! Ваши Зулушарани — отговориха Зулушараните.
	— Не сте ли сбъркали номера на забавния експрес? — попита Най-големия брат.
	— О, не! — отговориха Зулушараните.
	{img:zulusharani.png}
	— Значи са сгрешили в работилницата — каза Най-големия брат.
	— Защо да са сгрешили в работилницата? — попитаха Зулушараните.
	— Сгрешили са, защото имат лоша карта.
	— Защо пък да имат лоша карта?
	— Защото у нас е суша, а вие сте Зулушарани.
	— Само си мислите, че сме Зулушарани — казаха Зулушараните.
	— Ако сте Зулушарани, няма да можете да дишате у нас — каза Най-големия брат.
	— Ние ще можем да дишаме! — казаха Зулушараните и като се усмихнаха крадешком, добавиха: — Но вие няма да можете да дишате.
	— Ние ще си дишаме добре! Имаме си бели дробове. Но и вие с тези хриле! С хриле ще ви е доста трудно да дишате у нас.
	— Тъкмо обратното! С нашите хриле ще се диша чудесно при вас! Но вие с тези бели дробове ще сте толкова зле, че чак ни е страх за вас.
	— Откъде-накъде ще ни е трудно да дишаме тук с бели дробове, след като досега си дишахме така свободно? — попита Най-големия брат.
	— Защото още не е имало наводнение! Затова сте си дишали свободно с бели дробове.
	— Какво? Ще има наводнение ли? — попитаха и По-малките братя, а след това и Най-малкия брат.
	— Какво? Наводнение ли? — попита Сламения Хуберт.
	— Наводнение? — попита учудено Аничка Дребосъчето.
	— Да, ще има наводнение! Затова сме тук! — отговориха Зулушараните.
	— Как може да има наводнение, когато така добре сме запушили дупките в морския бряг? — каза Най-големия брат и попита Най-малкия: — Добре ли запушихме дупките в морския бряг?
	— Да, добре ги запушихме! — отговори Най-малкия брат.
	— Не вярваме, да сте ги запушили добре — казаха Зулушараните.
	— Елате да се убедите, че сме ги запушили добре! — повика ги Най-големия брат.
	— Ще дойдем да се убедим.
	Зулушараните и всички Негърчета тръгнаха да се убеждават, че дупките в морския бряг са добре запушени. И Сламения Хуберт отиде да се убеди, а Аничка Дребосъчето също отиде да се убеди.
	Така както се убеждаваха, че всички дупки в морския бряг са добре запушени, те се убедиха, че всъщност те не са добре запушени. Не бяха добре запушени и от тях вече започваше да нахълтва вода на острова.
	— Кой е отпушил всички тези дупки? — попита Най-големия брат и взе да нарежда:
P>
	Ах, беда! Неверен,
	облакът е черен
	като валма дим.
	Иде буря, да мълчим
	или да плачем, братя!
P$
	А пък Зулушараните добавиха:
P>
	Пада ви се, пада!
P$
	— Защо да ни се пада? — попита Най-големия брат.
	— Защото сте отпушили дупките!
	— Не сме ги отпушили! — извикаха в един глас малките Негърчета и взеха да нареждат:
P>
	Мръква вече без съмнение.
	Иде, иде наводнение.
	По пътеките — лапавица,
	а над нас блести светкавица,
	ще вали четиридесет дни,
	кой къде ли ще се настани?
	Ах, да плачем, да нареждаме, момчета!
P$
	А пък Зулушараните добавиха:
P>
	О, плачете! Пада ви се, пада!
P$
	— Защо да ни се пада? — попита Най-големия брат.
	— Пада ви се, защото не ни вярвахте, че дупките в брега са отпушени.
	— Ние не сме ги отпушвали и затова не ви вярвахме — казаха По-малките братя.
	— Отпушвали ли сме ги? — попитаха те Най-големия и Най-малкия брат.
	— Не сме ги отпушвали! — казаха Най-големия и Най-малкия брат.
	— Да не би вие да сте ги отпушил? — попита Аничка Дребосъчето Сламения Хуберт.
	— Нищо не съм отпушвал. Никого не бих съветвал!
	— Тогава кой ги е отпушил? — попитаха Зулушараните.
	— Да вдигне ръка този, който ги е отпушил! — извикаха с гръмотевичен глас всички малки Негърчета, а с тях и Сламения Хуберт. Аничка Дребосъчето толкова се ядосваше на тези отпушени дупки, че също извика, и то също с гръмотевичен глас.
	Когато извикаха с гръмотевичен глас, отнякъде изскочи Заека. Той ужасно трепереше. Главата му бе наведена, а ушите — увиснали.
	— Значи ти си отпушил всички дупки в морския бряг! — извика Аничка и се надвеси над треперещия Заек.
	В този миг блесна светкавица и над острова се разнесе оглушителен гръм.
	— Виждаш ли какво направи! Виждаш ли! — занарежда Аничка Дребосъчето.
	— Ще бъде екзекутиран! — извика Сламения Хубрет.
	Заека трепереше. Както трепереше, изведнъж от него падна нещо като сачма. После от него падна още едно нещо като сачма. Сачмите бяха зеленикави и бяха шест на брой. Странни сачми бяха това! Бяха обли като сачми, но бяха зеленикави и на всяка от тях имаше по една буква. На първата беше буквата Д, на втората буквата И, на третата буквата И, на четвъртата — Л, на петата — О, а на шестата — М.
	— Прочетете тези букви! — помоли Най-големия брат Сламения Хуберт.
	Сламения Хуберт прочете:

	ДИПЛОМ

	— Виждаш ли! Виждаш ли! — каза Аничка Дребосъчето на Заека. — Какво направи! Как не те е срам! Ама че крал имаха в зоологическата градина!
	Аничка Дребосъчето говореше с толкова укорителен тон, че Заекът трепереше все повече и повече. Както трепереше, от него паднаха още няколко сачми, но този път малки. На всяка от тях имаше по една буква, но също така малка.
	Сламения Хуберт беше много любопитен да разбере какво значат тези малки буквички и затова ги прочете. Ето какво значеха те:
C>
	простете ми!
C$
	— Да му простим ли? — попита Аничка Дребосъчето Най-малкия брат.
	— Щом е подал писмена молба да му бъде простено, ще трябва да му простим — каза Най-малкия брат.
	И те му простиха.
	Аничка Дребосъчето пак се наведе над Заека и каза:
	— Виждаш ли! Виждаш ли! Ние ти прощаваме!
	Докато му казваше това, Заека ужасно трепереше, като че ли му беше студено или плачеше. Така както плачеше, от него падна върху купчинката сачми коронката от детелинови листа.
	— Виждаш ли! — каза Аничка Дребосъчето. — Вече не си Най-височайши господар. Вече си съвсем обикновен домашен Заек. Няма повече да седиш на гърба на нашия Голям приятел.
	— Имам една идея! — каза Сламения Хуберт.
	— Каква идея имате? — попитаха всички малки Негърчета, всички Зулушарани, че дори и Аничка Дребосъчето.
	— Имам чудесна идея!
	— Кажете ни я! — казаха всички като един.
	— Щом питате всички като един каква е моята идея, ще ви я кажа — рече Сламения Хуберт.
	И той им я каза.
	Ето какво им каза:
	— Нима не сме в беда?
	— Да, в беда сме — това вече не го казаха всички като един. Казаха го всички, с изключение на Зулушараните, които не казаха, че са в беда.
	— А към кого да се обърнем, след като сме в беда? — попита Сламения Хуберт Аничка.
	— Ще се обърнем към нашия Голям приятел.
	— Кой е вашият Голям приятел? — попитаха всички като един с изключение на Сламения Хуберт.
	— Корабът на пустинята! — казаха Аничка Дребосъчето и Сламения Хуберт като двама.
	— Кораб ще ни е нужен — казаха всички малки Негърчета.
	— Но как да го докараме тук? — попита Сламения Хуберт.
	— Знам как ще го докараме тук.
	— Как?
	— Така! — каза Аничка и вдигна коронката от детелинени листа.
	Като я вдигна, тя се наведе над Заека и му каза:
	— Виждаш ли! Сега трябва да ни помогнеш, глупаво зайче! Ще те направя отново Най-височайши господар, но не мисли, че току-тъй ще те направя Най-височайши господар, за да ни помогнеш.
	При тези думи Аничка Дребосъчето постави на главата на Заека коронката от Детелинови листа и му каза:
	— Сега, глупав дългоушко, си отново Най-височайши господар. Ще отидеш в зоологическата градина и ще се оставиш да те доведат на гърба на Кораба на пустинята. Разбираш ли?
	Щом усети на главата си коронката от детелинови листа, Заека престана да трепери и ушите му престанаха да висят. Навири глава и надменно започна да върти муцунка.
	— Я го виж как се възгордя веднага! — каза Аничка Дребосъчето.
	Заека наистина важничеше. Когато Аничка му направи забележка, той извърна глава, все едно че не я чува — толкова важен беше станал.
	— Не се сърдете, Най-височайши господарю! Вие не сте глупав дългоушко! Вие сте мъдър Най-височайши господар, толкова мъдър, че това е просто ужасно — каза Аничка Дребосъчето и добави: — Много ви моля, Най-височайши господарю, заповядайте на Кораба на пустинята да ви доведе тук.
	При тези думи Заека тържествено се поклони и като завъртя надменно муцунка, взе да се кланя на всички страни. Като се кланяше на всички страни и надменно въртеше муцунка, всички като един му се поклониха: малките Негърчета, Зулушараните, Сламения Хуберт, че дори и Аничка Дребосъчето.
	След като всички му се поклониха като един и Най-височайшия господин Заек им се поклони още веднъж, той тържествено се запъти към дупката си. После тържествено мина през нея и още веднъж се поклони, когато се озова на другия й край.
	Когато Най-височайшия господин Заек изчезна в дупката, от която така тържествено се поклони, Зулушараните изведнъж започнаха да се оплакват, че дишането им се е затруднило.
	— Нещо взе да ни се затруднява дишането — казаха те и направиха няколко прости упражнения, за да си оправят дишането.
	В този миг на острова започна да нахлува вода. Нахлуваше на големи вълни, ама толкова големи, че беше просто страшно. И както водата се носеше на такива огромни вълни, Зулушараните, които трудно дишаха, хукнаха право насреща им. А когато ги достигнаха, те весело наскачаха сред тях и дишането веднага нм се оправи. Те взеха да дишат все по-добре и по-добре, докато накрая задишаха съвсем свободно.
	— Задръжте вълните, да не плуват толкова бързо към нас! — викаше им Сламения Хуберт.
	Тогава Зулушараните се опитаха да задържат вълните. Не беше лесна работа да задържиш такива вълни! Когато Зулушараните хванеха някоя вълна, тя така се мяташе, че изобщо не можеха да я задържат. Въпреки това те държаха вълните и геройски се бореха с тях.
	— Ще ги задържите ли още малко? — попита ги Сламения Хуберт.
	— Още малко ще ги удържим, но не за дълго — отговориха Зулушараните, като държаха вълните колкото можеха.
	— Задръжте ги още малко! — викаше Сламения Хуберт. — Още малко ще ги задържим, но наистина само малко! После вече не можеха да задържат вълните и завикаха: — Не можем повече да задържаме вълните!
	— Пуснете ги тогава! — каза Сламения Хуберт, защото видя как от една голяма дупка, която бяха изгризали мишките, на острова пристига техният Голям приятел — Кораба на пустинята.
	Зулушараните пуснаха вълните и те се разляха на острова, Аничка Дребосъчето, Сламения Хуберт и всичките малки Негърчета си плюха на петите и хукнаха към Кораба на пустинята, за да ги вземе на гърба си.
	{img:kamila_2.png}
	Колко голям гръб имаше Кораба на пустинята!
	Той се люлееше бавно, като че ли плуваше. Като се доклатушка така бавно до Сламения Хуберт, до Аничка и до всички малки Негърчета, които се бяха устремили към него, Корабът на пустинята легна, а очите му много сълзяха.
	Когато легна, на него подскочи нещо малко и омърлушено. Това беше Заека. Толкова малък и унил беше сега. Вече нямаше на главата си коронка от Детелинови листа. И не само че нямаше на главата си коронка от четирилистни детелини, но и мустаците му бяха оскубани.
	— Виждаш ли! Виждаш ли! Пак не си Най-височайши господар! — каза Аничка Дребосъчето и добави: — Знаех си аз, че няма дълго да бъдеш Най-височайши господар, но не се притеснявай! При нас ще бъдеш като домашен Заек и пак нито косъм няма да падне от главата ти.
	Заека беше доволен, че нито косъм няма да падне от главата му. Гледаше Аничка Дребосъчето и очите му бяха толкова червени, като че ли дълго бе плакал — толкова червени бяха очите му.
	През това време на острова връхлитаха такива вълни, че беше просто ужасно. Когато тези вълни така ужасно връхлитаха, Сламения Хуберт се наведе, за да може Аничка Дребосъчето да се качи по гърба на техния Голям приятел. Тъй като Сламения Хуберт й предложи това много мило, Аничка Дребосъчето хич не я досрамя и се покачи по гърба му на гърба на техния Голям приятел. Когато вече седеше удобно на гърба, тя подаде ръка на Сламения Хуберт и понеже му я подаде толкова мило, Сламения Хуберт въобще не го досрамя да се хване за тази ръка и също да се изкачи на гърба на техния Голям приятел.
	И така Сламения Хуберт седеше до Аничка Дребосъчето, а тя държеше в скута си Заека. Но колко унил бе той и колко оскубани му бяха мустаците!
	След това Най-големия брат замахна с ръце, както когато даваше на малките Негърчета знак, че ще пеят. Като даде този знак, той се засили и с двата крака заедно скочи право на врата на легналата Камила. Всички малки Негърчета скочиха с него, също с двата крака заедно и не само на врата на легналата Камила, но и навсякъде другаде, където имаше място.
	Тъй като нямаше вече къде да се скочи. Най-малкия брат, който също скочи с двата крака заедно, удобно се настани зад ухото на Камилата.
	Когато се настаниха удобно, Кораба на пустинята се изправи и хубаво се разлюля.
	Разлюля се толкова бавно и хубаво, сякаш плуваше.
	И накъде плуваше? Накъде ли плуваше?


>>	Глава тридесета
>>	в която Кораба на пустинята плува покрай брега на голямото море

	Кораба на пустинята плуваше покрай брега на голямото море, което се разливаше. Аничка Дребосъчето никога не бе виждала нещо да се разлива така странно като море. Първо се разливаше към брега, а след това обратно, сякаш някой го люлееше.
	Докато се разливаше първо към брега, а след това обратно, то толкова блестеше, че всички бяха заслепени. Ту ставаше розово като поляна, на която цъфтят диви карамфили, ту ставаше синкаво като горила от щраусови пера, ту пожълтяваше, сякаш слънцето беше току-що залязло в него.
	И Сламения Хуберт не беше виждал досега нещо толкова красиво. Той каза на Аничка Дребосъчето, че блестящото море му прилича най-много на газ, разляна във вода, и че това е най-точно.
	— Наистина морето блести като газ, разляна във вода — съгласи се Аничка Дребосъчето със Сламения Хуберт и добави: — Откъде ли се е взела толкова газ в морето, за да може цялото така да блести?
	— Това е газта, която са прекарвали корабите, претърпели корабокрушение.
	— Как са могли корабите, претърпели корабокрушение, да прекарват газ? — попита Аничка Дребосъчето.
	— Прекарвали са я, преди да претърпят корабокрушение — каза Сламения Хуберт.
	— А как са претърпявали корабокрушение?
	— Появявала се буря, корабът се заклатушквал като коркова тапа и след това се преобръщал. Пълнел се с вода в претърпявал корабокрушение — обясни Сламения Хуберт.
	Докато обясняваше на Аничка Дребосъчето, Най-големия брат замахна с ръце и всички малки Негърчета започнаха да пеят. Най-малкия брат, който седеше зад ухото на техния Голям приятел, запя. Ето какво запяха те:
P>
	Морска шир и лодка в нея плува
	все към неизвестни светове.
	Вятър свеж платната й издува,
	пей сирена нейде и зове:

	„Да сте живи, да сте здрави вие,
	мореплавци, в цялата вода,
	но пазете се от тази, де се крие
	в мойто царство морско! Ами да!“

	„О, сирено, туй е светотатство,
	знаем ние твоя чародеен глас.
	Знаем ние де е твойто царство.
	Нас ли искаш да измамиш, нас?“

	„Да сте живи, да сте здрави вие,
	избегнете този скален път,
	морските акули ще ви свият
	и веднага ще ви изядат!“

	„Щом заплуваме насам в морето,
	все желаеш подло да ни спреш.
	Знаехме, че твоите съвети
	са измамен някакъв брътвеж!“

	С песен мореплавците пътуват
	към безименните брегове —
	ту отдясно, ту отляво плува
	морската сирена и зове.

	Плуват вече те и през водите й,
	плуват те със песен на уста
	и не подозират, че пробита е
	лодката на петдесет места!

	Виж, от дъното на океана
	към небето се издига дим
	и им бият морските камбани:
	Бим-бам! Бим-бам! Бим-бам-бим!
P$
	И понеже малките Негърчета пееха толкова хубаво, а пък Най-младия брат пееше песента на ухото на Камилата, от кутията, която се намираше на камилския гръб, се чу глас, който каза:
	— Ще ви разкажа приказката за търговеца Абаба и трите Сирени, за да не усетите кога ще стигнем!
	— Разкажете ни приказката за търговеца Абаба и трите Сирени, за да не усетим кога ще стигнем! — каза Аничка Дребосъчето и се зарадва.
	Сламения Хуберт също се зарадва, а и малките Негърчета също се зарадваха, че Кораба на пустинята ще им разкаже приказката за търговеца Абаба и трите Сирени, за да не усетят кога ще стигнат.
	Тогава Кораба на пустинята започна да разказва:


>>	Глава тридесет и първа
>>	в която Кораба на пустинята разказва приказката за търговеца Абаба и трите Сирени

	По времето на цар Балтазар живял един търговец на име Абаба. Този търговец имал толкова пръчки злато, колкото косъма на главата си. Винаги когато при ресане от главата му паднел един косъм, веднага една пръчка злато почернявала и се превръщала в камък.
	Търговецът на име Абаба много съжалявал за това, защото бил алчен и обичал златото. Затова разгласил по земята да му се яви най-добрият фризьор, който да умее така да реши, че нито един косъм да не падне от главата му. След като се разнесла тази вест, пред търговеца се явил фризьор на име Ива Ива и казал:
	— О, Абаба, аз съм най-добрият фризьор на цялата земя!
	— Щом като си най-добрият фризьор на цялата земя, среши ме така, че нито един косъм да не падне от главата ми. Ако ли не, ще ядеш голям бой.
	— Добре — казал Ива Ива и захванал да реши търговеца Абаба.
	Както го ресал обаче, той видял на главата му една въшка. Страшно се изплашил и рекъл:

	„Ива Ива,
	трагедия жива!“

	— Какво стана? Да не си ми откъснал някой косъм? — попитал търговецът Абаба.
	— О, не, господарю мой! — отговорил фризьорът Ива Ива. — Нито един косъм не съм ти изтръгнал. Трябва обаче да ти кажа, че ти имаш един голям неприятел.
	— Кажи ми името му, за да го унищожа! — рекъл търговецът Абаба.
	— С удоволствие ще ти кажа името му, но не зная дали ще успееш да го унищожиш!
	— Аз имам голяма власт! Толкова голяма, че и цар Балтазар държи на приятелството си с мен. Кой може да бъде толкова силен, че да не мога да го унищожа?
	— Искаш ли да знаеш, господарю мой, името на този силен враг?
	— Кажи ми го, и то веднага! — казал търговецът Абаба.
	— Твоят най-силен враг е една въшка! — рекъл му фризьорът Ива Ива.
	— За какво си мой фризьор, след като не можеш да ме избавиш от една жалка въшка? — разгневил се търговецът.
	— Не съм обещавал, господарю мой, че ще ловя въшките ти. Обещах само да те изреша така, че от главата ти да не падне нито един косъм. Така и направих. Смяташ ли, че не си добре сресан, господарю мой?
	Търговецът Абаба се погледнал в огледалото и видял, че е добре сресан. И наистина бръснарят Ива Ива го беше сресал толкова внимателно, че от главата му не бе паднал нито един косъм.
	За всеки случай търговецът Абаба наредил да извикат слугата, който пазел склада с неговото злато, и го попитал:
	— Не почерня ли днес някоя от моите пръчки злато, за да се превърне в камък?
	— Не, господарю мой! — отговорил слугата.
	— Предупреждавам те, обаче, господарю мой, че още преди да си изял последния залък от закуската си, от твоята глава ще падне един косъм — казал бръснарят Ива Ива.
	— Как смееш да вещаеш такива неща, проклети бръснарю? — извикал търговецът Абаба и много се разгневил.
	— Аз не ти желая злото, господарю мой, но виждам как твоята въшка се опитва да прегризе един твой косъм. Уви, вече го откъсна! — рекъл фризьорът Ива Ива и наистина от главата на търговеца Абаба паднал един косъм.
	В същия миг дошъл слугата, за да извести на своя господар, че една пръчка злато е почерняла и се превърнала в камък.
	— Заповядвам ти — казал тогава търговецът Абаба на бръснаря Ива Ива — веднага да ми изрешиш от главата тази гадна въшка!
	— Не мога да изпълня заповедта ти, господарю мой, тъй като нямам гребена, с който може да се отстрани твоята въшка — отговорил бръснарят Ива Ива.
	— Донеси всички гребени от цялата земя на цар Балтазар! — наредил търговецът Абаба на своя слуга.
	Но още преди слугата да послуша господаря си, Ива Ива го задържал и му казал:
	— С нито един от гребените в земята на цар Балтазар няма да успееш да отстраниш въшката на твоя господар!
	— Трябва да притежавам гребена, с който може да се махне въшката ми! — казал властно търговецът и добавил: — Някъде по света трябва да има такъв гребен!
	— Имаш право, господарю мой! — рекъл фризьорът. — Има такъв гребен, но той не се намира в земята на цар Балтазар, нито в някое от съседните царства.
	— Където и да се намира, трябва да го имам! — казал търговецът.
	— Ако искаш да го имаш, господарю мой, приготви се за дълъг път. Нека подготвят твоя най-голям кораб и ще заплуваме към вълшебния гребен.
	— Това пътешествие ще ми струва поне десет пръчки злато! — изстенал търговецът.
	— Какво са десет пръчки злато в сравнение с цялото ти богатство! — отговорил бръснарят Ива Ива.
	— А къде чак ще ходим за този гребен? — попитал Абаба.
	— В морето Харакири — рекъл Ива Ива. — Там, където са трите Сирени, за които сигурно си чувал, господарю мой.
	— Как да не съм чувал за тях! — отговорил търговецът Абаба и казал: — Много моряци са платили с живота си пътя до морето Харакири, в което живеят трите Сирени!
	— Имаш право, господарю мой, но никой друг на света не притежава гребена, с който може да се отстрани твоята въшка. Имат го само трите Сирени — казал бръснарят Ива Ива.
	{img:korab_2.png}
	— Тогава не ми остава нищо друго, освен да заплувам натам.
	И търговецът Абаба се качил на най-големия кораб, който бил на пристанището. Тъй като бил скъперник, побоял се да остави своите пръчки злато в ръцете на слугите си и наредил да ги натоварят на кораба.
	— Не правиш добре, господарю мой, като взимаш със себе си цялото си злато! — рекъл Ива Ива и добавил: — Корабът ще натежи и ще трябва да плуваме много дълго, за да стигнем морето Харакири!
	Но търговецът Абаба не искал и да чуе за такова нещо и потеглил с цялото си злато. Корабът излязъл от пристанището и тъй като бил много тежък, заплувал съвсем бавно.
	Бръснарят Ива Ива тръгнал също с кораба на търговеца и всяка сутрин го решел. Решел го много внимателно, за да не падне нито косъм от главата му. Но още преди търговецът Абаба да изяде и последния залък от закуската си, въшката му прегризвала един косъм и слугата идвал да му извести, че една пръчка злато е почерняла и се е превърнала в камък.
	— Ако мога да те посъветвам, господарю мой — казал бръснарят Ива Ива, — нареди да хвърлят в морето камъка, в който се превърна твоето злато.
	Търговецът обаче бил толкова стиснат, че не искал да пожертва златото си дори и след като се било превърнало в камък. Затова корабът плувал все така бавно както в началото и разстоянието не намалявало.
	След като пътували четирийсет дни и четирийсет нощи и от главата на търговеца паднали четирийсет косъма, мрачно настроение обзело Абаба. Не искал с никой да говори и непрекъснато се вайкал.
	Докато се вайкал, неговият бръснар го посъветвал:
	— Ако искаш да си спестиш този дълъг път, господарю мой, промени уговорката между нас! Видя, че съм най-добрият фризьор в царството на цар Балтазар и че не ти отскубнах нито един косъм. Разреши ми тогава, макар и против уговорката ни, да ти изтръгна косъма, на който е въшката и тогава ще можем да се върнем в къщи.
	Но търговецът-скъперник не искал и да чуе, че трябва доброволно да пожертва косъма, на който е въшката, и по този начин да се лиши от една пръчка злато. Тогава Ива Ива внимателно го сресал, така че нито косъм да не падне от главата му, а косъмът, който търговецът Абаба не искал доброволно да пожертва, му паднал сам още преди да изяде и последния залък от закуската си.
	Когато корабът доплувал до морето Харакири, търговецът Абаба вече бил плешив. Пътували толкова дълго и той изгубил толкова косми, че накрая му останал само един.
	Косъмът стърчал на голото му теме, а на него стояла въшката.
	{img:ababa.png}
	— Сирените! — радостно извикал търговецът, когато видял на една скала три девойки, които решели с един черен гребен своите руси коси.
	— Дайте ми гребена си — казал Ива Ива, — аз съм най-добрият фризьор в царството на цар Балтазар.
	Сирените дали гребена си на Ива Ива и фризьорът го предал на своя господар.
	Търговецът алчно го грабнал и го прекарал по голото си теме, на което стърчал един-единствен косъм с въшката на него. Като го прекарал по главата си, той изтръгнал с гребена косъма и голямата надута въшка заблестяла на гребена на трите Сирени.
	Дошъл слугата и известил на стиснатия търговец, че и последната пръчка злато е почерняла и се е превърнала в камък.
	Така алчният търговец Абаба станал просяк. Когато една сутрин той се навел над морето, за да провери дали случайно няма още някое косъмче на главата си, паднал сред вълните и се удавил.


>>	Глава тридесет и втора
>>	в която Аничка Дребосъчето се чуди колко бързо са пристигнали

	Когато Корабът на пустинята завърши разказа си за търговеца Абаба и трите Сирени, приказката свърши, а пътуването — също. Колко бързо пристигнаха! Аничка Дребосъчето чак се учуди колко бързо бяха пристигнали.
	— Знае ли някой откъде сме минали? — попита Аничка Дребосъчето.
	— Пътувахме покрай голямото море — каза Сламения Хуберт.
	— А къде е това голямо море? — попита Аничка.
	— Слънцето го изпи! — отговори Най-големия брат.
	— А къде е това слънце?
	— Скри се зад един облак — казаха По-малките братя.
	— А къде е този облак? — попита Аничка Дребосъчето.
	— Недалече пред нас — каза Най-малкия брат.
	— Дали това е облак? — запита се Аничка.
	— Аз мисля, че не е облак — каза Сламения Хуберт.
	— А какво мислят По-малките братя? Облак ли е, или не е облак?
	— Ние мислим, че това е един разпердушинен юрган!
	— О, не! — каза Сламения Хуберт. — Това е замък, обгърнат в облаци.
	— Или по-скоро ято чапли — извика Най-малкия брат и пронизително изсвири, за да изплаши чаплите.
	— Аз мисля, че това е една огромна пола с волан — каза Аничка.
	— А пък аз си мисля, че това е моята сламена шапка! — каза Сламения, Хуберт.
	Кораба на пустинята се люлееше и кутията на гърба му мълчеше. Изглежда беше уморен. Сигурно беше изморен след дългия път. След като се полюля още малко така, той се добра до четири двойки релси. И четирите двойки релси сякаш водеха към този облак, за който никой не успя да каже какво може да е: дали разпердушинен юрган, или замък, обгърнат в облаци, ято чапли или огромна пола с волан, а може би и сламена шапка.
	— Накъде да тръгнем? Накъде ли да тръгнем? — каза Сламения Хуберт и беше готов да хвърли петачето и като се падне ези или тура, да тръгне по някоя от двойките релси. Не щеш ли обаче забеляза, че над всяка двойка релси има по един надпис.
C>
	ПЪТ ЗА ЧЕРНИ
C$
	беше надписът над първата двойка релси.
C>
	ПЪТ ЗА БЕЛИ
C$
	беше надписът над втората двойка релси.
C>
	ПЪТ ЗА ДА
C$
	беше надписът над третата двойка релси.
C>
	ПЪТ ЗА НЕ
C$
	беше надписът над четвъртата и последна двойка релси.
	— Ще трябва да се разделим! — каза Сламения Хуберт.
	— Защо ще трябва да се разделим? — попита Аничка Дребосъчето.
	— Защото тук така е написано!
	Аничка Дребосъчето не беше доволна, че трябва да се разделя със Сламения Хуберт. Тя каза:
	— Жалко, че трябва да се разделим! Толкова хубаво ни беше заедно!
	Малките Негърчета също си мислеха, че е жалко да се разделят, след като на всички им беше толкова добре заедно. Но надписът си е надпис! Щом надписите заповядваха да се разделят, трябваше да се разделят.
	— Непременно ще се видим отново! — каза Аничка Дребосъчето. — Мисля, че пак ще се срещнем случайно! Та нали всички тези пътища водят към чудноватия облак, за който не знаем какво би могъл да бъде.
	— По кой път ще тръгне всеки от нас? — попита Сламения Хуберт и добави: — Аз ще поема пътя за НЕ!
	— А пък аз ще поема пътя за ДА — каза Аничка и попита Негърчетата: — Вие по пътя за ЧЕРНИ ли ще тръгнете, или по пътя за БЕЛИ?
	— Ще тръгнем по пътя за БЕЛИ! — каза Най-малкия брат.
	— Щом като Най-малкия брат казва, че пк поемем пътя за БЕЛИ — казаха По-малките братя, — значи ще поемем пътя за БЕЛИ.
	— И аз мисля — каза Най-големия брат, — че бихме могли да поемем пътя за БЕЛИ.
	— Тогава нашият Голям приятел и Заека ще бъдат така добри да поемат пътя за ЧЕРНИ — каза Аничка Дребосъчето и добави: — Ще бъдете ли така любезни да поемете пътя за ЧЕРНИ?
	Тогава техният Голям приятел и Заека поеха пътя за ЧЕРНИ. Най-отпред тръгна Заека, а след него техният Голям приятел. Тръгнаха така, че едновременно вървяха и пътуваха.
	Вървяха по килима, който беше постлан на релсите, а килимът пък се движеше по релсите.
	След това всички малки Негърчета поеха пътя за БЕЛИ. Най-отпред вървеше Най-малкия брат, а най-отзад — Най-големия брат. Тръгнаха така, че едновременно вървяха и пътуваха. Вървяха по килима, който беше постлан на релсите, а килимът пък се движеше по релсите.
	После Сламения Хуберт пое пътя за НЕ Тръгна така, че едновременно вървеше и пътуваше. Вървеше по килима, който беше постлан на линията, а килимът се движеше по релсите.
	Накрая Аничка пое пътя за ДА. И тя вървеше и едновременно пътуваше. Вървеше по килима, който беше постлан на линията, а килимът се движеше по релсите.
	— Довиждане! — извика Аничка Дребосъчето на Заека и на техния Голям приятел, но те вече бяха толкова далече, че нищо не чуха.
	— Довиждане! — извика Аничка Дребосъчето на всички ония малки Негърчета, но те тъкмо влизаха в завоя и нищо не чуха.
	— Довиждане! — извика Аничка Дребосъчето на Сламения Хуберт, който бе потеглил като експрес и едва ли щеше да има време да се обърне. Въпреки това той се обърна и извика на Аничка:
	— Не!
	При това така го извика, че Аничка Дребосъчето много се натъжи.
	Но колкото и да беше натъжена, тя не можа да се въздържи и извика:
	— Да!
	След това тръгна по килима, който бе постлан на линията и се движеше.
	Накъде се движеше? Накъде ли се движеше?


>>	Глава тридесет и трета
>>	в която научаваме накъде се движи килимът, по който върви Аничка

	Килимът, по който вървеше Аничка Дребосъчето, се движеше покрай зелената, червената и жълта светлина, които се сменяха непрекъснато, докато стигна до една голяма врата с надпис над нея. Аничка Дребосъчето дълго не можа да прочете надписа на тази голяма врата. Отначало го четеше като ЦИК, след това като ЦИР и чак накрая, когато беше почти до самата врата, успя да го прочете правилно. Има си хас да не го прочете правилно! Прочете го правилно, защото се досети какво е този облак, за който смятаха, че е разпердушинен юрган, огромна пола, замък, обвит в облаци, че дори и сламена шапка. Това не беше нито разпердушинен юрган, нито огромна пола, нито замък, обвит в облаци, още по-малко пък сламена шапка. А беше една висока колиба със заострен връх. Тъй като това беше една висока колиба със заострен връх, надписът над вратата не можеше да бъде нито ЦИК, нито ЦИР, а единствено ЦИРК.
	Да, над огромната врата беше написано с големи букви:
C>
#	ЦИРК
C$
	Едва Аничка Дребосъчето бе пристигнала до огромната ерата, над която пишеше с големи букви ЦИРК, едва бе прочела надписа и едва килимът бе спрял да се движи, когато отнякъде се чу силен пукот, като че ли някой стреляше по врабци.
	Но никой не стреляше по врабци. Този пукот идеше от плющене на камшик. Както овчарят плющи, когато кара стадото на паша. Но никакъв овчар не караше стадото си на паша и не плющеше. Плющеше някой друг. Плющеше един малък господин с големи засукани мустаци и с лъскави накъдрени коси. Той стоеше пред огромната врата, беше с високи ботуши, имаше дълги засукани мустаци, лъскави накъдрени коси и плющеше с един дълъг камшик.
	Аничка Дребосъчето се питаше защо ли този малък господин плющи така с дългия си камшик. Не караше стадо на паша, а и Аничка нищо не му бе направила, за да плющи така по нея. Ама как плющеше само! И непрекъснато я гледаше втренчено, ама така втренчено, че Аничка дори се уплаши.
	Гледаше я така втренчено, както се гледат хора, които не могат да се познаят, но я гледаше и другояче, не само като хора, които не могат да се познаят. Гледаше я така, сякаш не можеше да й се нагледа, и Аничка Дребосъчето се поуплаши от това чудновато и втренчено гледане.
	Така както я гледаше втренчено, изведнъж той престана да плющи и проговори:
	— Вие ли сте госпожица Анна?
	— Да — изплъзна се на Аничка Дребосъчето от устата.
	Аничка Дребосъчето се учуди как можа да й се изплъзне такова нещо от устата, след като не е госпожица Анна, а Аничка Дребосъчето. Как можа да й се изплъзне подобно нещо от устата, как можа! Това й се случи сигурно, защото този малък господин със засукани мустаци и лъскави накъдрени коси така втренчено я гледаше.
	— И вие ли сте от племето на лилипутите? — попита малкият господин със засуканите мустаци.
	— Да! — изплъзна се пак от устата на Аничка.
	Как можа да й се изплъзне от устата, след като дори не знаеше какво значи лилипут? Това й се случи сигурно, защото този малък господин със засукани мустаци и лъскави накъдрени коси така втренчено я гледаше.
	— Имате ли шестнайсет навършени години? — попита този странен мъж, като все така втренчено гледаше Аничка.
	— Да! — каза Аничка Дребосъчето, сигурно защото все така втренчено я гледаха.
	— Умеете ли да ходите по въже?
	— Да! — отговори Аничка Дребосъчето.
	— А можете ли да яздите права?
	— Да!
	— А можете ли да ходите на ръце?
	— Да!
	Аничка Дребосъчето вече не знаеше какво да мисли за себе си. Казваше непрекъснато „да“, като че ли беше принудена независимо от това дали искаше, или не искаше. Изглежда трябваше да отговаря така, защото този малък господин със засукани мустаци и лъскави накъдрени коси все така втренчено я гледаше. Сигурно затова.
	— Тогава ви приемам за циркова ездачка. Съгласна ли сте?
	— Да! — каза Аничка Дребосъчето и чак я прободе в сърцето. Толкова се страхуваше, толкова беше учудена и толкова втренчено я гледаше този странен човек.
	— Аз съм господин Антонио — директорът на цирка. Ще ме наричате ли само господин Антонио? — попита господин Антонио.
	— Да! — каза Аничка Дребосъчето.
	— И аз ще ви наричам госпожица Анна. Харесва ли ви?
	— Да! — каза Аничка.
	— Тогава, госпожице Анна, разрешете мк да ви подам ръка — каза господин Антонио и стисна ръката на Аничка Дребосъчето, но някак меко, като все така втренчено я гледаше.
	— Госпожице Анна, ще дойдете ли с мен до следващата голяма врата? — попита господин Антонио и добави: — Ще дойдете ли с мен?
	— Да! — каза Аничка Дребосъчето и още докато казваше това, я хвана страх.
	— Моля! — каза господин Антонио и пусна Аничка пред себе си.
	Не вървяха дълго. Само до голямата врата, където свършваха релсите, по които водеше пътят за НЕ. Когато стигнаха до релсите, на Аничка й се сви сърцето — толкова се стъписа. На релсите под голямата врата стоеше Сламения Хуберт и отдалече я премерваше с намръщен поглед. Защо толкова й се мръщеше? Защо ли й се мръщеше толкова, след като Аничка Дребосъчето му се усмихваше и дори му махна с ръка.
	Господин Антонио изпляска с камшика и каза на Сламения Хуберт:
	— Вие ли сте господин Хуберт?
	— Не! — каза Сламения Хуберт рязко и страшно се намръщи.
	— Но и вие сте лилипут, кали? — попита господин Антонио така, сякаш си мислеше, че и Сламения Хуберт е лилипут.
	— Не! — отсече Сламения Хуберт.
	— А да можете да ходите по въже?
	— Не!
	— А можете ли да яздите?
	— Не! — каза Сламения Хуберт и страшно се намръшн на Аничка Дребосъчето.
	— И на ръце ли не можете да ходите?
	— Не!
	— А не искате ли да водите коня за юздата?
	— Не, не, не! — извика Сламения Хуберт, а очите му страшно заблестяха.
	— Тогава не мога да го пусна, госпожице Анна — каза господин Антонио на Аничка Дребосъчето.
	Аничка тъжно гледаше надолу, толкова се измъчвали, че Сламения Хуберт е такъв странен и че така се мръщи и че господин Антонио не може да го пусне.
	— А може би да го пусна, а? — попита господин Антонио Аничка Дребосъчето.
	Аничка вдигна очи към него, но веднага след това ги наведе отново надолу — така я гледаше господин Антонио. Чувстваше колко я гледа господин Антонио, а същевременно чувстваше колко й се мръщи Сламения Хуберт. Тогава тя наведе очи и каза:
	— Да!
	— Заповядайте! — каза господин Антонио на Сламения Хуберт.
	— Не! — отговори Сламения Хуберт и добави: — Не, не, не!
	— Ще влезете ли, или няма да влезете?
	— Не!
	— И все пак ще влезете! Ще видите, че ще влезете.
	{img:cirk.png}
	При тези думи господин Антонио пристъпи към Сламения Хуберт, хвана го здраво за ръката и се опита да го вмъкне през голямата врата.
	Сламения Хуберт се съпротивляваше, и то толкова упорито, че господин Антонио не можа да го помести нито крачка. Докато се опитваше, по челото му изби пот и той каза:
	— Мисля, че от вас може да излезе добър борец класически стил.
	— Не! — отсече Сламения Хуберт.
	— Мислите ли, че ще влезе тук? — попита господин Антонио Аничка Дребосъчето.
	— Да — каза Аничка и се приближи до вратата. Тогава Сламения Хуберт й се намръщи, но Аничка Дребосъчето не наведе очи и дори не се обърна с гръб към него. Тя просто му протегна ръка и му каза:
	— Подайте ми ръка!
	— Не! — каза Сламения Хуберт.
	— О, да, подайте ми ръка, защото иначе ще бъда обречена да казвам на всичко „да“ и ще трябва да правя всичко, каквото поискат другите.
	Сламения Хуберт се изплаши. Той й подаде ръка и когато Аничка Дребосъчето го помоли да тръгне след нея, още веднъж каза не, след това да, после пак не, а накрая да и тръгна.
	— Изморихте ли се? — попита господин Антонио Аничка.
	Аничка първо каза да, след това не и накрая пак не. Радваше се, че не трябва вече да казва само да, а и Сламения Хуберт се радваше, че вече не трябва да казва само не.
	Когато ръцете им се докоснаха, изглежда, че пътят за ДА се беше кръстосал с пътя за НЕ и това беше добре.
	После господин Антонио, Аничка Дребосъчето и Сламения Хуберт отидоха при вратата, където свършваше пътят за БЕЛИ и при вратата, където свършваше пътят за ЧЕРНИ. Какво беше обаче учудването им, когато под вратата, където свършваше пътят за БЕЛИ, те видяха вместо всички тези малки Негърчета, малки Бели. Бял Най-голям брат, бели По-малки братя и бял Най-малък брат.
	— Заповядайте! — каза господин Антонио на белите Негърчета и те влязоха.
	Какво беше обаче учудването на всички тези бели Негърчета, на Сламения Хуберт и на Аничка Дребосъчето, когато под вратата, където свършваше пътят за ЧЕРНИ, те видяха вместо техния пъстър Заек и кафявия нм Голям приятел, черен Заек и черен Голям приятел.
	— Моля заповядайте! — каза господин Антонио.
	Черният Заек и черната Камила влязоха.
	След това господин Антонио каза:
	— Всички по местата!
	Но къде им бяха местата? Къде ли им бяха местата?


>>	Глава тридесет и четвърта
>>	в която всички са по местата си в цирка

	Мястото на малките бели Негърчета беше на пейките под голямата палатка, която отдалече изглеждаше като облак и като още много други неща: като голям разпердушинен юрган, като замък, обвит в облаци, като огромна пола с волан, като ято чапли и като сламена шапка. Малките бели Негърчета насядаха по пейките. На първата, на втората, на третата, на четвъртата, на петата, на шестата и на последната, така че под палатката вече нямаше нито едно свободно място освен едно-единствено в средата на първия ред. Там седна Сламения Хуберт.
	Тъй като под палатката не остана нито едно свободно място, Кораба на пустинята остана отвън и спокойно легна на земята — толкова бе уморен след дългия път.
	Къде обаче изчезна черният Заек и къде изчезна Аничка Дребосъчето? Сламения Хуберт много се безпокоеше къде бяха изчезнали.
	— Къде ли изчезна черният Заек? — попита Сламения Хуберт Най-големия брат, който седеше от лявата му страна.
	Най-големия брат, който седеше от лявата страна на Сламения Хуберт, попита Най-малкия, който седеше от дясната страна на Сламения Хуберт, дали не знае къде е изчезнал черният Заек.
	— На мястото си е! — каза Най-малкия брат.
	— Но къде е неговото място? — попита Сламения Хуберт.
	— Само той си знае — отговори Най-малкия брат и добави: — Знаехте ли къде е моето място?
	— Не знаех — призна си Сламения Хуберт.
	— Сигурно обаче сте знаел къде е вашето място — каза Най-малкия брат.
	— Знаех — каза Сламения Хуберт, — че моето място е в средата на първия ред.
	— Откъде знаехте?
	— Наплюнчих си пръста и вървях дотогава, докато не разбрах, че съм на своето място.
	— А по какво разбрахте?
	— Познах по безветрието. Като си наплюнчих пръста, духна вятър и едва когато бях в средата на първия ред, вятърът престана да духа, а аз познах, че съм на мястото си.
	Тогава Най-малкия брат си наплюнчи пръста и провери дали духа вятър.
	— Усещам, че духа вятър — каза Най-малкия брат и добави: — Изглежда не съм на мястото си, щом като духа вятър.
	И Най-големия брат си наплюнчи пръста и взе да опитва дали духа вятър. Духаше. Тогава Най-големия брат също каза, че не седи на мястото си, щом като духа вятър.
	Сламения Хуберт посъветва По-малките братя и те да наплюнчат пръстите си и да проверят дали духа вятър. Той каза:
	— По-малки братя, наплюнчете пръстите си и проверете дали духа вятър. Ако духа, значи не седите на местата си.
	По-малките братя наплюнчиха пръстите ся и взеха да проверяват дали седят на местата си, или не.
	— Ако не духа вятър, значи По-малките братя седят на местата си — каза Сламения Хуберт и добави: — Най-малкия брат трябва да седне на мястото на Най-големия, а Най-големия — на мястото на Най-малкия.
	Когато размениха местата си и отново наплюнчиха пръсти, вятърът вече не духаше.
	— Значи седите на местата си — каза Сламения Хуберт.
	Всички бяха доволни, че са на местата си, само Сламения Хуберт се страхуваше, че Аничка Дребосъчето не си е наплюнчила пръста, не е проверила дали духа вятър, или не духа и може би не е на мястото си. Ами ако е на мястото на Заека, а пък той на мястото на Аничка Дребосъчето? Сламения Хуберт каза това на всички малки бели Негърчета, а като им го каза, те всички започнаха да се страхуват да не би Аничка Дребосъчето да седи на мястото на Заека, а Заека — на мястото на Аничка Дребосъчето.
	— Всички ли седят на местата си? — чу се от големия кръг пред тях.
	Господин Антонио със засукани мустаци и лъскави накъдрени коси стоеше в средата на този голям кръг и питаше дали всички са по местата си.
	— Всички сме на местата си! — казаха малките бели Негърчета заедно със Сламения Хуберт, който каза същото.
	— Тогава представлението започва! — каза господин Антонио и добави: — Следете много внимателно всяко мое движение! Ето! Ръцете ми са празни. Виждате ли, или не виждате, че ръцете ми са празни?
	— Вашите ръце са празни!
	— Радвам се, че се съгласихте с това. Сега ще свирна. Вече свирнах, чухте ли? Да, разбира се, че сте чули! А какво извиках с това изсвирване? Какво държа в ръце?
	— Сега държите в ръце една черна пръчица! — каза Сламения Хуберт.
	— Да, добре сте забелязал! — каза господин Антонио. — Сега държа в ръце една черна пръчица. Внимание! Три пъти ще тропна с пръчицата по земята и нещо ще се появи. Внимавайте какво ще се появи! Какво се появи?
	— Появи се една малка масичка — каза Най-малкия брат.
	— Добре сте забелязал! Появи се масичка. А сега гледайте колкото се може по-внимателно! Какво правя?
	— Отваряте чекмеджето на масичката.
	— А какво има в чекмеджето?
	— То е празно! — каза Най-големия брат.
	— Всички ли виждате, че чекмеджето е празно? — попита господин Антонио.
	— Да, всички виждаме, че е празно.
	— Сега отново ще го пъхна в масата. Пазете тишина, защото ще се случи нещо велико!
	Господин Антонио пъхна чекмеджето в масата, скръсти ръце, загледа втренчено масичката и изрече:

	„Окус, фокус, врът, врът, врът —
	зъбите ви да ви заболят!“

	Дочу се силен вик. Всички малки Негърчета извикаха, че ги боли зъб. И Сламения Хуберт извика, че го боли зъб.
	— Зъб ли ви боли? — попита господин Антонио.
	— О, да, боли ни зъб! И още как! — казаха всички и Сламения Хуберт — толкова ги болеше зъб.
	— Подула ви се е бузата! — каза Най-малкия брат на Сламения Хуберт.
	— Никого не бих съветвал! — каза Сламения Хуберт и добави: — Подула ви се е бузата!
	— Чувствам, че ми се е подула бузата — занарежда Най-малкия брат, като се държеше за бузата, която беше стекла като кървавица.
	— Всички да отворят уста! Ще извадя на всеки зъба, който го боли — каза господин Антонио, като продължаваше да стои със скръстени ръце.
	Какъв ужас! Всички отвориха уста и зачакаха.
	Господин Антонио седеше със скръстени ръце и както гледаше втренчено, каза:
P>
	„Ако духна от дланта си косъм,
	зъб да ви окапе ще ви омагьосам!“
P$
	Той сложи на ръката си едно малко косъмче и го духна.
	Когато го духна, се чу вик. Извикаха всички малки бели Негърчета, защото бяха изгубили по един зъб. Сламения Хуберт извика с тях, защото също бе загубил един зъб.
	— Хвърлете ми тези зъби! — каза господин Антонио.
	Те му хвърлиха зъбите. Но когато му ги хвърлиха, зъбите взеха да се преобразяват, докато се превърнаха в бели пеперуди, които отлетяха. Когато отлетяха, господин Антонио плесна три пъти с ръце и каза:
P>
	„За нищо вий не ме молете,
	а зъба си погледнете!“
P$
	— Порасна ми зъб! — каза Най-малкия брат.
	— И на мен! — каза Сламения Хуберт.
	— Също и на мен! — каза Най-големия брат.
	— На нас също! — казаха По-малките братя.
	— Значи никой от нищо не се оплаква? — попита господни Антонио и когато никой не се обади, той каза:
P>
	„Задето толкоз болка аз ви причиних,
	ще извълшебствам Заек тих.“
P$
	Господин Антонио чукна три пъти със своята черна пръчица по масата и на нея се появи един черен Заек.
	— Какво виждате? — попита господин Антонио.
	— Виждаме черния Заек — отговориха всички.
	— А сега гледайте колкото се може по-добре! Какво правя?
	— Държите Заека в ръце — каза Сламения Хуберт.
	— А сега?
	— Сега го завъртяхте.
	— А сега?
	— Сега го разтегляте. О, внимавайте да не му откъснете крачетата — каза Сламения Хуберт.
	— Не се бойте! — отговори господин Антонио и така бързо заподмята черния Заек, че дори на Сламения Хуберт му се зави свят.
	— Ще искате ли да гледате от по-близо? — каза господин Антонио на Сламения Хуберт.
	Тогава Сламения Хуберт отиде да погледне от по-близо.
	— Ето ви го Заека! — каза господин Антонио и хвърли черния Заек на Сламения Хуберт.
	Ама как се уплаши Сламения Хуберт, когато хвана в ръце черния Заек! Та това не беше черен Заек! Това изобщо не беше черен Заек! Това беше черна кърпа и ужасеният Хуберт го размаха с думите:
	— Черният Заек се превърна в черна Кърпа!
	Всички се учудиха, че черният Заек се беше превърнал в черна кърпа. И всички съжалиха черния Заек. Горкият черен Заек! Това сигурно нямаше да му се случи в зоологическата градина или на острова. Не, никъде не би могла да му се случи толкова неприятна работа — да бъде превърнат в черна кърпа.
	Докато всички съжаляваха черния Заек, задето му се случи толкова неприятна работа, господин Антонио взе черната кърпа, изтри потта от челото си и го пъхна в джоба си.
	— Колко съм се изпотил! — каза господин Антонио и добави: — Ще трябва още веднъж да изтрия потта си, толкова много съм се изпотил!
	Като каза това, той бръкна в джоба си, за да извади черната кърпа, но когато го изваждаше, кърпата изведнъж подскочи, озова се на масата и се превърна в черен Заек.
	Всички се радваха, че черният Заек е отново на бял свят, защото всички имаха голямо желание да видят отново на бял свят черния Заек.
	Когато всички толкова се радваха, господин Антонио каза, че още веднъж ще превърне черния Заек в кърпа а кърпата отново в черен Заек. И той превърна още веднъж черния Заек в кърпа, а кърпата — отново в черен Заек. И всички много се зарадваха, че черният Заек е отново на бял свят. А и когато се превърна в черна кърпа, всички се радваха, защото с нетърпение очакваха тя отново да се превърне в черен Заек.
	Когато всички толкова се зарадваха, че чак изръкопляскаха, господин Антонио се изправи и опъна мустаците си, така че те не бяха вече засукани, а дълги, ама много дълга. Единият стърчеше надясно като рог, а другият — наляво като рог. И така както единият мустак стърчеше надясно като рог, а другият — наляво като рог, господин Антонио се поклони, но дълбоко, ама много дълбоко, така че мустаците му стигнаха до земята. А когато мустаците му стигнаха до земята, господин Антонио отново се изправи и така хубаво си засука мустаците, че те вече не стърчаха наляво и надясно като два рога, а бяха добре засукани.
	Колкото и пъти да се покланяше господин Антонио, той винаги се теглеше за мустаците и ги развиваше в цялата им дължина, а колкото и пъти да се изправяше, все така хубаво ги засукваше и те не стърчаха нито надясно, нито наляво, а бяха добре засукани.
	Когато господин Антонио се поклони за последен път, като същевременно си засука добре мустаците, той каза, че ще има почивка, обаче предупреди никой да не напуска мястото си, тъй като ще бъде кратка.
	Когато господин Антонио каза, че ще има почивка, той още веднъж се поклони, но този път не си опъна мустаците. Поклони се съвсем леко и тръгна по някакви стълби надолу, като напусна големия кръг.
	Започна почивката.
	{img:antonio.png}


>>	Глава тридесет и пета
>>	в която ще разберем какво ставаше с Аничка Дребосъчето по време на почивката в цирка

	Аничка Дребосъчето също седеше на мястото си и чакаше. Къде обаче седеше? Къде ли седеше?
	Седеше в един хубав цирков фургон, който бе скрит зад голямата колиба, в която бяха всички малки Негърчета, а и Сламения Хуберт.
	Цирковият фургон бе наистина хубав. Вътре имаше много огледала и красиви рамки, а също и много картинки. На всички тях бе нарисуван господин Антонио, който все така втренчено гледаше. Аничка Дребосъчето дори се боеше да погледне към картинките — толкова втренчено гледаше господин Антонио от тях. Затова Аничка Дребосъчето предпочиташе да не гледа картинките и гледаше в огледалото. Когато се погледна в огледалото, тя едва успя да се познае — толкова беше променена. Беше като кукла, но сега бе нещо още повече от кукла. Имаше много големи очи, което доста я учуди, и беше облечена в красива пола, съвсем къса, но хубава — разноцветна.
	А когато не гледаше в огледалото, Аничка гледаше през вратата на този хубав цирков фургон към Змея, който бе впрегнат в него, а от ноздрите му излизаше дим — толкова беше страшно и толкова красиво.
	Като гледаше така през тази врата на хубавия цирков фургон към ужасния Змей, който бълваше от ноздрите си пламък и дим, Аничка си каза, че седи на мястото си и чака.
	Откъде знаеше Аничка, че седи на мястото си? Нима и тя си бе наплюнчила пръста и бе проверила дали духа вятър? Аничка Дребосъчето не си бе наплюнчила пръста и не бе проверила дали духа вятър, но въпреки това знаеше, че седи на мястото си. Тя знаеше къде е мястото й, понеже господин Антонио й каза да го почака в този красив цирков фургон и да си облече тази красива, къса, но много хубава разноцветна пола.
	Но ето че господин Антонио вече идваше. Той идваше и плющеше с камшик. Като плесна с камшика си, той погледна втренчено Аничка Дребосъчето и й каза:
	— Госпожице Анна, забравила сте да си сложите шапчицата!
	— Каква шапчица?
	— Шапчицата на циркова ездачка!
	— Но аз не съм циркова ездачка, господин Антонио! Аз въобще не умея да яздя кон!
	— Изненадан съм, госпожице Анна, че ми съобщавате това едва сега, по време на представлението. Нима не ми казахте одеве при вратата, че можете да яздите?
	— Тогава трябваше да казвам на всичко „Да“, господин Антонио!
	— Жалко, че толкова сте се променила! — каза господин Антонио и добави: — Ако и сега казвахте на всичко „да“, щяхте да умеете всичко.
	— Сега не мога да казвам на всичко „да“, господин Антонио!
	— Защо не можете да казвате на всичко „да“?
	— Защото докоснах ръката на Сламения Хуберт!
	— За наказание ще направя от него палячо! — извика господин Антонио и заплашително си засука мустака.
	— Ще го направя на палячо и край! — каза господин Антонио, когато Аничка Дребосъчето пък му каза, че никак няма да е хубаво от негова страна, ако направи Сламения Хуберт на палячо.
	— Ще видите колко смешен палячо ще излезе от него! — продължи господин Антонио и отново засука заплашително мустак.
	— Много ще ми е мъчно, ако Сламения Хуберт бъде смешен — каза Аничка Дребосъчето.
	— Няма защо да ви е мъчно. Ще му се смеете и толкова!
	— Няма да му се смея и толкова! — каза Аничка Дребосъчето.
	Господин Антонио пак загледа втренчено Аничка и като я загледа така втренчено, Аничка наведе глава — толкова втренчено я гледаше господин Антонио. Като я гледаше така втренчено, той каза тихо и вече не така рязко като преди:
	— Моля ви, госпожице Анна, представлението ще започне и вие ще се съгласите да яздите!
	— Но аз не умея! — каза Аничка Дребосъчето.
	Този път обаче не го каза така дръпнато, а тихо и почти тъжно.
	— Ще ви гледам много втренчено, госпожице Анна, и ще видите, че ще можете да яздите. Ще можете да правите всичко, което пожелая, и ще станете отлична ездачка! Вярвате ли ми, госпожице Анна, че ще станете отлична ездачка?
	— Вярвам ви, господин Антонио — каза тихо, почти тъжно Аничка Дребосъчето.
	— Тогава си сложете шапчицата, госпожице Анна — каза господин Антонио и когато Аничка си я сложи, той добави:
	— Колко ви отива! Вие сте очарователна, госпожице Анна!
	— Радвам се! — каза Аничка Дребосъчето, като се поклони, но съвсем малко — мъничко.
	— Е, госпожице Анна, моля слезте от фургона, представлението започва! Нали ще можете да скочите хубаво от фургона? — каза господин Антонио, когато Аничка скочи хубаво от фургона. Около палатката препускаше един красив кон. И понеже господин Антонио изключително втренчено гледаше Аничка, тя скочи на гърба на красивия кон, сякаш той беше играчка и се впусна заедно с него към големия кръг под палатката.


>>	Глава тридесет и шеста
>>	в която Сламения Хуберт става палячо

	Когато Аничка Дребосъчето се появи на гърба на красивия кон в големия кръг на палатката, където седяха Сламения Хуберт и всички малки Негърчета, това бе толкова неочаквано, че Сламения Хуберт каза „ах“ и всичките малки Негърчета казаха „ах“ — толкова неочаквано беше всичко това!
	Всичко това беше неочаквано!
	— Очаквахте ли това? — попита Най-малкия брат.
	— Не го очаквах! — сговори Сламения Хуберт и много се чудеше, че Аничка Дребосъчето може толкова хубаво да язди.
	Как хубаво яздеше Аничка! Как хубаво Аничка Дребосъчето яздеше този кон!
	Отначало го яздеше така, като че ли седеше на маса, а той препускаше. И докато конят препускаше, Аничка подскачаше по него като на пружина и всички се страхуваха за нея. Поне да не подскачаше така! Поне да не подскачаше така като на пружина!
	Докато Аничка подскачаше като на пружина и Сламения Хуберт подскачаше на пейката си като на пружина, а малките бели Негърчета също — толкова се бояха всички за Аничка Дребосъчето.
	В този миг на средата на големия кръг, по който Аничка Дребосъчето яздеше коня, застана господин Антонио с огромен камшик в ръце. Както го държеше, той така втренчено гледаше Аничка Дребосъчето, като че ли й беше ядосан и като че ли искаше да я перне с камшика.
	— Не ви ли се струва, че му се иска да я перне с камшика? — попита Сламения Хуберт.
	{img:kon.png}
	— Струва ми се, че му се иска да я перне с този огромен камшик — отговори Най-малкия брат.
	— Не бих го съветвал! — каза Сламения Хуберт и добави: — Веднага ще му обявя дуел!
	— Защо веднага? Засега все още не я е пернал — каза Най-малкия брат.
	— Веднага щом я перне! — каза Сламения Хуберт.
	Господин Антонио замахна с камшика, но не перна Аничка Дребосъчето. Не перна дори и коня. Перна ей тъй, из въздуха, колкото да изплющи. А когато изплющя, всички се учудиха и как нямаше да се учудят?
	Учудиха се, защото Аничка Дребосъчето подскочи и остана права на гърба на този красив кон, а той препускаше, сякаш Аничка не стоеше права върху него, а беше седнала като на маса.
	И както Аничка Дребосъчето стоеше права на гърба на коня, а той препускаше, на По-малките братя изведнъж толкова много им хареса, че те изръкопляскаха. Когато По-малките братя изръкопляскаха, изръкопляскаха също и Най-големия и Най-малкия брат. Само Сламения Хуберт не изръкопляска — толкова много се страхуваше за Аничка Дребосъчето.
	Но когато Аничка Дребосъчето взе да се кланя, за да поблагодари за ръкопляскането и взе да описва полукръгове с ръце, сякаш имаше мустаци и ги теглеше, тогава вече и Сламения Хуберт изръкопляска. Толкова хубаво се покланяше Аничка, като че ли хич и не се страхуваше за себе си.
	— Знаех си аз, че не е на мястото си! — каза Сламения Хуберт на Най-големия брат, като си мислеше, че Аничка Дребосъчето не си е на мястото.
	— А на чие място е? — попита Най-големия брат.
	— На мястото на черния Заек! — отговори Сламения Хуберт и добави: — Така е, когато човек не си наплюнчи пръста. Тогава е много лесно ла си сбъркаш мястото. На гърба на коня трябваше да бъде Заека!
	— Но ако беше на своето място, то трябваше да бъде там, където беше Заека, и да се превърне в кърпа.
	— Никого не бих съветвал! — каза Сламения Хуберт.
	— Нима черният Заек не се превърна в черна кърпа? — каза Най-големия брат.
	— И да се е превърнал, и да не се е превърнал, Аничка Дребосъчето в нищо няма да се превръща — сърдито каза Сламения Хуберт.
	— Откъде знаете, че няма да се превърне в нищо? — попита Най-големия брат.
	— Няма да позволя! — каза Сламения Хуберт.
	— Как няма да позволите?
	— Така! — каза Сламения Хуберт и извика: — Наплюнчете си пръста!
	Аничка Дребосъчето стоеше права на коня и още се покланяше. Когато Сламения Хуберт й извика да си наплюнчи пръста, тя го наплюнчи, но залитна и изгуби равновесие.
	Когато Аничка залитна и изгуби равновесие, Сламения Хуберт скочи от пейката, преметна се и седна целият разперен сред кръга, в който стоеше Аничка Дребосъчето на гърба на препускащия кон и губеше равновесие. Когато съвсем изгуби равновесие, тя падна цялата разперена в ръцете на Сламения Хуберт, който седеше целият разперен в този утъпкан кръг, където препускаше конят, но вече без Аничка Дребосъчето.
	Като попрепуска така още малко без Аничка, конят се отегчи и избяга някъде надолу по стъпалата.
	— Ударихте ли се в ръцете ми? — попита Сламения Хуберт, когато Аничка Дребосъчето падна в ръцете му.
	— Никак даже не се ударих — каза Аничка Дребосъчето и попита: — Защо искахте да си наплюнча пръста?
	— Защото не си бяхте на мястото! — отговори Сламения Хуберт.
	— А сега на мястото ли съм си? — попита Аничка.
	Още преди Сламения Хуберт да може да й отговори той забеляза, че господин Антонио гледа втренчено Аничка Дребосъчето и тъй като му беше противен, задето за щяло и не щяло гледаше така втренчено Аничка, Сламения Хуберт наду бузи и удари по тях с ръце, като че ли изпращаше на господин Антонио някакво зло съобщение.
	Но както си бе надул бузите и удари с ръце по тях като че ли изпращаше някакво зло съобщение на господин Антонио, той замахна с огромния си камшик и хвърли на Сламения Хуберт една островърха шапка със звънче, като му каза:
	— Хей, палячо!
	Когато Аничка Дребосъчето чу как господин Антонио каза на Сламения Хуберт „Хей, палячо!“, тя пребледня, толкова се натъжи и опечали. Тя гледаше с крайчеца на окото си какво ще каже Сламения Хуберт.
	Сламения Хуберт скочи, сложи си островърхата шапка със звънчето, преметна се и се засмя до ушите. Когато се засмя до ушите, всички малки бели Негърчета също се засмяха до ушите и заръкопляскаха — толкова им хареса.
	Когато малките бели Негърчета се засмяха до ушите и заръкопляскаха, Сламения Хуберт взе да се кланя, но така, че с едната ръка дръпна господин Антонио за засукания мустак, докато не го разсука, а с другата щракна с пръсти. Когато малките бели Негърчета се засмяха до ушите и отново заръкопляскаха, Сламения Хуберт толкова силно дръпна господин Антонио за разсукания мустак, че той напусна мястото си под носа му и остана в ръцете на Сламения Хуберт.
	През това време господин Антонио гледаше втренчено Сламения Хуберт, всички малки бели Негърчета и Аничка Дребосъчето. Той погледна Аничка особено втренчено, но колкото по-втренчено я гледаше, толкова по-смешно й ставаше, докато и тя се засмя, но не много. Само малко, а не до ушите.
	Сламения Хуберт разсука докрай откъснатия мустак на господин Антонио и взе да скача с него като на въже. Докато скачаше, той си пееше:
P>
	„Откъсна се големият мустак,
	спокойствие и мир ще има пак!“
P$
	— Нима досега нямаше спокойствие и мир? — попита свирепо господин Антонио.
	— Нямаше! — каза Сламения Хуберт и тропна с крак. — А защо нямаше? — попита пак господин Антонио. — Защото вие сте омагьосаният търговец Абаба!
	— Откъде знаете?
	— Знам, защото сте плешив!
	— Аз да съм плешив? — отричаше господин Антонио. После каза: — Та нали имам лъскави и къдрави коси!
	— Тъкмо защото имате лъскави и къдрави коси!
	— След като имам лъскави и къдрави коси, значи не съм плешив!
	— Въпреки това сте!
	— Докажете ми! — злостно каза господин Антонио.
	— Веднага ще ви докажа!
	Сламения Хуберт свали палячовската си шапка със звънчето и започна да звъни. Когато чуха звъна, всички малки бели Негърчета притихнаха и Сламения Хуберт им каза:
	— Всички да си сменят местата!
	— Защо трябва да си сменяме местата? — попита Най-малкия брат.
	— Разменете си всички местата, защото ви моля! — каза Сламения Хуберт.
	Когато Сламения Хуберт помоли всички малки бели Негърчета да си разменят местата, те си ги размениха. Но щом като си ги размениха, се появи такъв вятър, че за малко не отнесе цялата палатка. Но вятърът, който се появи, когато всички малки бели Негърчета си размениха местата, бе толкова силен и така задуха по гладките черни коси на господин Антонио, че тези гладки и черни коси се отлепиха от главата му и паднаха на земята като отлепения мустак.
	— Видяхте ли? — попита Сламения Хуберт.
	— Да, видяхме! — казаха всички малки бели Негърчета.
	— Какво видяхте? — попита Сламения Хуберт Най-малкия брат, който беше разменил мястото си с Най-големия.
	— Видях как вятърът отнесе косата на господин Антонио — каза Най-малкия брат.
	— Мислите ли, че това е коса? — попита Сламения Хуберт.
	— Да, мисля, че е коса.
	— Тогава погледнете добре дали е коса, или не е — каза Сламения Хуберт и подаде на Най-малкия брат косата, която може би не беше коса.
	— О, това не е коса! — каза Най-малкия брат. — Прилича на едно наше чудотворно цвете, което се нарича Гладкокосместа перука и мирише като хаванче за черен пипер.
	— Наистина това не е коса, а нещо, което прилича на нашата Гладкокосместа перука! — каза Най-големлия брат.
	Всички малки бели Негърчета потвърдиха, че това не е коса, а нещо, което прилича на тяхната Гладкокосместа перука. Когато всички потвърдиха, че това не е коса, плешивият господин Антонио каза:
	— Не е Гладкокосместа перука, а просто перука и това е!
	— Тогава вие търговецът Абаба ли сте, или не? — попита Сламения Хуберт плешивия господин Антонио.
	— Аз съм търговецът Абаба — отговори плешивият господин Антонио и поиска да се дръпне за отскубнатия мустак.
	— Но нали сте се удавил? — каза Най-малкия брат.
	— Къде съм се удавил?
	— В приказката.
	— В приказката се удавих, но в действителност само потънах.
	— И какво стана, като потънахте?
	— Искате ли да узнаете?
	— Искаме да узнаем! — казаха всички малки бели Негърчета.
	И Сламения Хуберт искаше да узнае, а Аничка Дребосъчето — също. Щом като всички искаха да узнаят, плешивият господин Антонио рече, че ще им разкаже, но при едно условие.
	— При какво условие?
	— При условие, че ще ми върнете мустака и перуката.
	— Ще ви върнем мустака и перуката! — каза Сламени Хуберт и Аничка Дребосъчето се зарадва, че на господин Антонио ще му бъдат върнати мустака и перуката, защото без мустаци и перука той изглеждаше така ужасно, че на Аничка й стана чак мъчно.
	— Тогава ще ви кажа какво се случи с мен след като потънах — каза плешивият господин Антонио и започна да разказва какво се бе случило с него след като потъна.


>>	Глава тридесет и седма
>>	в която господин Антонио разказва какво се бе случило с него след като потъна

	— Когато се потопих, започнах дълго да потъвам. Както си потъвах, чух над главата си шум. О, какъв шум беше това! Все едно че се срутваше цял златен дворец. Заедно е този шум чух и един заплашителен глас. Той казваше:
	— Ето ти богатството, търговецо Абаба. Сигурно ще се обърнеш в гроба си, ако не виждаш край себе си своето греховно богатство!
	Заплашителният глас бе на моите моряци, а заедно с него чух и един тъжен глас, който ми каза:

	„Ива Ива,
	трагедия жива!“

	Говореше бръснарят Ива Ива, а шумът над мен непрекъснато се засилваше. Какво шумеше? Какво ли шумеше?
	Шумеше моето бивше богатство, шумяха моите бивши пръчки злато, които бяха почернели и се бяха превърнали в камъни. Те шумяха и с ужасен тътен се спускаха към морското дъно.
	Когато моите почернели и превърнали се в камъни пръчки паднаха на дъното, аз седнах и горко заплаках. Както си плачех така горко, при мен доплуваха трите Сирени и рекоха:
	— Колко искрено плаче! Рони истински перли!
	Наистина ронех перли от очите си. И тъй като знаех цената на перлите, рекох си, че отново ще забогатея, ако плача по-дълго. Но как можех да роня перли, след като вече не плачех искрено?
	Тъй като вече не плачех искрено, аз започнах да плача неискрено и пак зароних перли. Плаках толкова дълго, докато навсякъде около мен не се напълни с перли. А Сирените, като видяха колко перли пророних, хвърлиха първите, от искрения ми плач, и засъбираха тези, които бяха от неискрените ми сълзи. Тъй като перлите бяха много, Сирените взеха да вият и извикаха Тритона, който теглеше един красив комедиантски фургон и го помолиха да им откара перлите от моите лъжливи сълзи.
	И понеже Сирените бяха щастливи, че имат толкова перли и от радост непрекъснато се прегръщаха, оставиха поводите в мои ръце, така че управлявах Тритона аз, а не Сирените. Те само се радваха и непрекъснато се прегръщаха от радост, че имат толкова перли.
	Радваха се, като си представяха как хубаво ще украсят с перлите своя подводен дворец. И тъй като много се радваха, те не забелязаха, че карам наляво, вместо надясно и че не се движим към техния палат, а към морския бряг.
	Молех се само Сирените да продължават да си се радват и да не забелязват, че ги карам към брега. За да се радват още повече, взех да роня отново неискрени сълзи и те се превръщаха на перли. Сирените толкова се радваха, че не забелязваха накъде ги карам.
	Така ги докарах на брега. Когато стигнахме до сушата, техният Тритон не искаше повече да върви — толкова се изплаши от това, че не е в морето. Тогава грабнах големия камшик, който една от Сирените държеше в ръка и най-много от всички се радваше, и взех да шибам с него Тритона, за да продължава да тича.
	Тритона се отбраняваше. Беснееше и искаше да преобърне хубавия фургон с перлите, но когато го шибнах още веднъж с камшика, той така се разяри, че се превърна в Змей и се впусна в бесен галон.
	Така пътувахме три дни и три нощи и чак когато стигнахме до чужда земя, Сирените престанаха да се радват и взеха да се вайкат и да се чудят къде са.
	— Вие сте в чужда земя и в мой плен! — казах на Сирените, а те бяха много нещастни и много нареждаха, че не са в двореца си, а в чужда земя и в мой плен.
	И така в тази чужда земя аз отидох при първия срещнат търговец, за да му продам перлите. А той се чудеше. Страшно се чудеше, че на света има такъв богаташ, който да притежава толкова перли. Каза, че ще извика още десет търговии, защото сам няма толкова богатство, за да купи всички перли.
	Когато извика другите десет търговци, те взеха да се чудят, че на света има такъв богаташ, който да притежава толкова перли, и извикаха още десет търговци.
	И чак когато извикаха още десет търговци, те започнаха да взимат една по една перлите и да проверяват дали са истински, или не. Като попроверяваха достатъчно дали тези перли са истински, или не, установиха, че не са истински и ми казаха да се засрамя, задето предлагам за продан фалшиви перли.
	— А всички ли са фалшиви? — попитах ги аз.
	Всички бяха фалшиви с изключение на една, която бе останала под нокътя на най-красивата Сирена. Но тя бе толкова малка, че търговците не ми дадоха нищо за нея.
	Колко бях тъжен! Тази малка перла сигурно беше от моите искрени сълзи, от тези, дето Сирените ги изхвърлиха. А пък тези фалшиви перли сигурно бяха от моите лъжливи сълзи. Бях толкова тъжен, че след като търговците си отидоха, аз искрено заплаках, но тъй като вече не бях на морското дъно, не ронех перли, а само сълзи. Като видях, че няма да изплача нито една перла, аз си избърсах очите, а за малката перличка, която се беше задържала под нокътя на най-красивата Сирена, си купих мустаците и перуката, за да не бъда толкова стар и плешив, и станах господин Антонио. Така от мен стана господин Антонио!


>>	Глава тридесет и осма
>>	в която Сламения Хуберт иска да види трите Сирени

	Когато господин Антонио довърши разказа си. Сламения Хуберт каза:
	— Моля всички да се върнат по местата си!
	Тогава всички се върнаха на местата си и вятърът утихна. Когато вятърът утихна, се чу песен:
P>
	Да сте живи, да сте здрави вие,
	мореплавци в цялата вода,
	но пазете се от тази, де се крие
	в мойто царство морско! Ами да!

	Да сте живи, да сте здрави вие,
	избегнете този скален път,
	морските акули ще ви свият
	и веднага ще ви изядат!
P$
	— Забравихте да ни кажете какво стана с трите Сирени — каза Сламения Хуберт. И добави: — Струва ми се, че чувам тяхната песен.
	На Аничка Дребосъчето също й се струваше, че чува как трите Сирени пеят, а и на малките бели Негърчета така им се струваше. Тогава господин Антонио им каза:
	— Сирените са в безопасност!
	— Сигурно ли е това? — попита Сламения Хуберт, като че ли не вярваше, че Сирените са в безопасност.
	— Искате ли да се убедите, че са в безопасност? — попита господин Антонио.
	— Искаме да ги видим! — отговори Сламения Хуберт.
	— Ще ги видите! — каза господин Антонио и добави: — Но ще трябва да си вържете кърпа през очите.
	— Ако си вържем очите с кърпа, нищо няма да видим! — каза Сламения Хуберт.
	— Ще трябва да си вържете кърпа през очите! — повтори господин Антнио.
	— Защо? — попита Сламения Хуберт.
	— За да не събудите Змея.
	— Как бихме могли да го събудим?
	— С поглед.
	— Аз не го събудих с поглед — каза Аничка Дребосъчето, — въпреки че го разглеждах.
	— Защото вие бяхте омагьосана — каза господин Антонио.
	— А кой ме беше омагьосал? — попита Аничка.
	— Аз ви омагьосах. Да не би да не сте усетила, че ви омагьосах?
	— Усетих! — призна Аничка Дребосъчето.
	— А сега вече не усещате ли?
	— Никак!
	— Дори и когато ви погледна втренчено?
	— Дори и когато ме погледнете втренчено!
	— Значи трябва да си завържете с кърпа очите — държеше на своето господин Антонио.
	Тогава Аничка Дребосъчето си завърза очите с кърпа. След това си ги завърза Сламения Хуберт, а накрая и всички малки бели Негърчета. Когато всички бяха със завързани очи, господин Антонио им даде знак да се хванат за ръце и да тръгнат. Самият той хвана Аничка Дребосъчето за ръка и тръгна. Поведе ги.
	Никой не знаеше накъде ги води господин Антонио. Само Аничка Дребосъчето се досещаше, че ги води към хубавия цирков фургон, където имаше толкова огледала и картинки, от които господин Антонио така втренчено гледаше, че на човек му ставаше чак страшно.
	Там ли ги водеше?
	Наистина той ги водеше там.
	Сламения Хуберт си завърза така очите, че мъничко да вижда дали господин Антонио не ги води на екзекуция, или някъде другаде, където не би им харесало. Но когато с крайчеца на окото си погледна към Змея, който бе впрегнат в комедиантския фургон, той така подскочи, че Сламения Хуберт веднага престана да го гледа и повярва, че господин Антонио не ги води на екзекуция, нито пък някъде другаде, където не би нм харесало.
	— Кърпи долу! Пристигнахме — каза господин Антонио и всички свалиха кърпите от очите си.
	Бяха в хубавия фургон, който Аничка Дребосъчето вече познаваше.
	— Тук съм като у дома си! — каза Аничка, но малко се страхуваше. Страхуваше се малко от това, че господин Антонио ще я гледа втренчено от картинките, които висяха по стените. Тогава тя погледна тайно към него и се засмя. И как нямаше да се засмее! Сега господин Антонио беше без коса и на картинките и под носа му висеше един-единствен мустак. Аничка Дребосъчето беше доволна, че няма защо да се страхува, и вече не гледаше с крайчеца на окото си.
	— Не виждам никъде трите Сирени! — каза Сламения Хуберт недоверчиво.
	— Ей сега ще ги видите! — каза господин Антонио и дръпна завесата, която бе в дъното на хубавия комедиантски фургон.
	Когато я дръпна, пред всички се откри огромен стъклен съд, в който нещо шумеше.
	— Това вече сме го виждали! — каза Аничка Дребосъчето и добави: — Та това е нашата стъклена елха!
	— Вече ви казах веднъж, че това не е стъклена елха — поправи я Сламения Хуберт.
	— Не исках да казвам стъклена елха, исках да кажа храст от вода — каза Аничка Дребосъчето.
	— Може да бъде и храст от вода, обаче е фонтан — обясни й Сламения Хуберт.
	— Ами този голям съд под него?
	— Това е аквариум!
	Беше аквариум и в него плуваха красиви рибки. Те бяха златни, розови, синкави, а някои бяха с цвета на дъгата.
	— Какви хубави рибки! — каза Аничка Дребосъчето и почти долепи очи до стената на аквариума. Когато погледна от толкова близко в аквариума, тя извика от удивление — толкова бе изненадана.
	— Защо извикахте от удивление? — попита я Сламения Хуберт.
	— Ох, виждам три огромни риби! Но да бяха поне риби! А те са риби само от кръста надолу. От кръста нагоре са момичета!
	Сламения Хуберт също погледна отблизо и каза:
	— Това не са нито риби, нито момичета! Това са Сирени!
	Всички малки Негърчета подсвирнаха — толкова голямо беше учудването им. Те гледаха отблизо Сирените в аквариума, които от кръста надолу бяха риби, а от кръста нагоре — момичета.
	— Какви хубави зелени очи имат! Толкова искам да си поиграя с тях! — каза Аничка Дребосъчето.
	— Никого не бих съветвал! — каза Сламения Хуберт.
	— Защо? — попита Аничка Дребосъчето.
	— Защото „шушу-мушу…“
	Аничка Дребосъчето сложи ръка на устата на Сламения Хуберт, за да не може да доизрече това, което бе намислил — забеляза, че на господин Антонио странно му блеснаха очите, когато Сламения Хуберт се опита да каже това, което бе намислил. Съжаляваше, че не може да си поиграе със Сирените. Тя попита:
	— А няма ли поне да ни изпеят нещо?
	Господин Антонио почука с пръчицата си по аквариума И каза:
	— Изпейте гамата!
	Сирените запяха. Пееха като малки момиченца — толкова кокореха очи, докато пееха. А какво пееха? Ето какво пееха:
P>
	„До, ре, ми, фа, сол, ла, си, до,
	до, си, ла, сол, фа, ми, ре, до!“
P$
	Когато пееха „фа“, те винаги отваряха до крайност уста и някоя от малките рибки се гмурваше вътре, а щом се гмурнеше вътре, те веднага я глътнаха.
	— Какви ужасни певици! Не искам да ги виждам повече! — каза Аничка Дребосъчето.
	— Защо да са ужасни? — попита Сламения Хуберт.
	— Защото на „фа“ винаги глътват по една рибка — каза натъжено Аничка Дребосъчето.
	— На мен ми харесват! — каза Сламения Хуберт.
	— Харесва ли ви, че на „фа“ гълтат по една рибка?
	— Харесва ми, че първо пеят:
P>
	„До, ре, ми, фа, сол, ла, си, до,
	до, си, ла, сол, фа, ми, ре, до!“
P$
	— А защо ви харесва?
	— Защото и аз обичам да чета първо отляво-надясно, а после отдясно-наляво. Не си ли спомняте думата, която бях написал първо отляво-надясно, а после отдясно-наляво?
	— Когато сте загубили сламената си шапка ли?
	— Вече ви казах да не ми споменавате за сламената шапка!
	— Исках да знам дали ме питате за думата… — Аничка се замисли и не довърши думите си. — Е, коя беше думата, кажете!
	— Думата беше…
	{img:sireni.png}
	Аничка се опитваше да си спомни как звучеше думата, която Сламения Хуберт си беше написал в тетрадката първо отляво-надясно, а после отдясно-наляво, но не можеше да си спомни.
	— Не мога да си я спомня! — каза Аничка.
	— Знаех си аз!
	— Откъде си знаехте?
	— Знаех си, че сте забравана!
	— А вие помните ли думата?
	— Не я помня!
	— Значи и вие сте забраван!
	— А, не!
	— Тогава защо не си я спомняте?
	— Защото сме „там“.
	— Наистина сме „там“. Затова не си спомням думата, а не от забраванство. Аз не съм забравана! — оправдаваше се Аничка Дребосъчето.
	— И все пак сте забравана!
	— Защо?
	— Защото забравихте, че сме „там“!
	— Не съм забравила! Само бях позабравила.
	Но Сламения Хуберт не слушаше повече Аничка Дребосъчето. Той изведнъж се плесна по челото и отчаяно извика:
	— Ах, сламената ми шапка! Поне да я имах „там“!
	Когато извика така отчаяно, Сирените престанаха да пеят гамата и весело започнаха да се смеят.
	— Защо се смеете? — извика им Сламения Хуберт.
	Сирените отново се засмяха.
	— Внимавайте да не ви направя дълъг нос! — каза Сламения Хуберт разгневен, но не им направи дълъг нос. Тъкмо искаше да го направи, когато една от Сирените се спусна надолу, чак до дъното на аквариума и измъкна от водораслите едно нещо, което накара Сламения Хуберт да се разтрепери.
	Какво измъкна Сирената от водораслите?
	Тя измъкна сламената шапка на Сламения Хуберт, а той извика:
	— Я вижте! Та това е моята сламена шапка!
	Наистина беше неговата сламена шапка. Но едва поизмъкнала я малко, Сирената веднага я скри отново под водораслите, като си умираше от смях.
	— Върнете ми сламената шапка! — каза почти през сълзи Сламения Хуберт, но Сирената все показваше, че няма и няма да му я върне, при което така се смееше, че зъбките и лъщяха. От всичко това Сламения Хуберт за малко не се разплака.
	— Тези Сирени от самото начало не ми харесаха! — каза Аничка Дребосъчето.
	— Нали искахте да си играете с тях?
	— Още когато глътнаха първата рибка и си развалих мнението за тях! — каза Аничка Дребосъчето.
	— Те обаче ще ми върнат шапката! — каза заплашително Сламения Хуберт.
	— Изглежда, че няма да ви я върнат — каза му Аничка.
	— Ще се гмурна и ще си я взема! — каза решително Сламения Хуберт.
	— Нима можете да се гмурнете?
	— Не мога! — призна си Сламения Хуберт.
	— И аз не мога да се гмуркам — каза Аничка Дребосъчето.
	— Аз мога да се гмуркам! — извика Най-малкия брат.
	— Вие да не сте Зулушаран? — попита го Сламения Хуберт.
	— Ако бях Зулушаран, ших да мога да живея непрекъснато във водата. Тъй като не съм Зулушаран, не мога непрекъснато да живея във водата, но мога да се гмуркам! — каза Най-малкия брат.
	— По-добре не се гмуркайте! — каза Аничка Дребосъчето.
	— Защо?
	— Защото предпазливостта никога не е излишна!
	— Няма и защо да бъде излишна — каза Най-малкия брат и добави: — Въпреки че предпазливостта никога не е излишна, ще се гмурна и ще извадя сламената шапка.
	И така Най-малкия брат се гмурна. Но когато се гмурна, се случи нещо ужасно! След като поплува известно време бавно, той изведнъж започна да плува толкова бързо, че не се виждаше къде са му ръцете, къде са му краката и къде му е главата. И както плуваше така бързо, той все повече и повече се променяше, докато се промени в малка бяла рибка.
	— Беда! — извика Аничка и се разплака.
	— Беда! — извикаха всички малки бели Негърчета. — Изгубихме Най-малкия брат!
	Всички плачеха.
	Когато се наплакаха, По-малките братя казаха, че ще извадят своя Най-малък брат и ще го освободят. Щом като казаха това, всички се гмурнаха и заплуваха. Но когато се гмурнаха, се случи нещо ужасно! Отначало те плуваха бавно, след това по-бързо, а когато заплуваха така бързо, че не се виждаше къде са им главите, къде са им ръцете и къде са им краката, те взеха да се променят и толкова дълго се променяха, докато се промениха на малки бели рибки.
	Когато По-малките братя се превърнаха в малки бели рибки, Аничка Дребосъчето започна да ридае, като оплакваше загубата на Най-малкия брат и на По-малките братя, колко са били добри и как сега са бели рибки.
	— Каква беда, каква беда! — извика Най-големия брат. — Изгубих всичките си братя и Сирените ще ми ги изядат!
	И наистина Сирените отново запяха:
P>
	„До, ре, ми, фа, сол, ла, си, до,
	до, си, ла, сол, фа, ми, ре, до!“
P$
	като при всяко „фа“ глътваха по една рибка.
	Аничка Дребосъчето каза, че не може да гледа тази жестокост и закри с ръка очите си — толкова й беше мъчно и толкова много плачеше. Сламения Хуберт също си закри очите с ръка, но не заплака, а само въздъхна няколко пъти. Изведнъж той отдръпна ръка от очите си и извика:
	— Поне вие останете при нас!
	Аничка погледна през сълзи на кого вика Сламения Хуберт и видя нещо страхотно.
	Най-стария брат, който не можеше да гледа повече как Сирените гълтат малките бели рибки, се гмурна и заплува. Когато започна ла плува все по-бързо и по-бързо, той взе да се променя, докато и той се промени в бяла рибка.
	— Уви, загубихме всички бели братя! — занарежда Аничка Дребосъчето и като занарежда така, и Сламения Хуберт занарежда с нея и те дълго плакаха. Докато така дълго плачеха, Сирените гълтаха рибка след рибка и беше просто ужасно.
	Когато Сламения Хуберт се наплака и видя как трите Сирени гълтат една по една рибките, той удари с такава сила по стъкления аквариум, че направи дупка в стената му.
	Толкова беше отчаян и ядосан на Сирените. Когато Сирените забелязаха, че водата от аквариума изтича, те започнаха така бързо да пеят
P>
	„До, ре, ми, фа, сол, ла, си, до,
	до, си, ла, сол, фа, ми, ре, до!“
P$
	че гълтаха по три пъти повече бели рибки, отколкото преди това. Така белите рибки намаляваха все повече и повече, докато всички изчезнаха.
	Когато всички рибки изчезнаха, една от Сирените се гмурна чак до дъното, хвана сламената шапка и я разкъса на парчета, сякаш беше хартия.
	— Не си мислете, че ми е мъчно за сламената шапка! — извика Сламения Хуберт на Сирените и прибави: — Мъчно ми е за нашите бели братя! А когато в аквариума не остане и капка вода, тогава ще видите как ще ви се прииска да ни ги върнете, ако това е възможно.
	След това Сламения Хуберт се умълча и дълго седя с глава, подпряна в длани. Докато седеше така, той само от време на време чуваше риданията на Аничка, а между тях един особен шум и един особен шепот и това страшно го ядосваше.
	Понеже толкова го ядосваше, той извика:
	— Винаги съм знаел, че всяко шушу-мушу е дяволска работа!
	Щом като каза това, Аничка Дребосъчето престана да ридае и каза:
	— Наистина всяко шушу-мушу е дяволска работа! — а когато и тя го каза, зад тях се чу някакво хленчене. Като че ли някой се опитваше да се изсмее, но не успяваше. Кой хленчеше така?
	Така изхленчи плешивият господин Антонио, за когото Сламения Хуберт и Аничка Дребосъчето в скръбта си бяха съвсем забравили. Той всъщност бе виновен за всичко, понеже насъска жестоките Сирени срещу малките им бели братя и изобщо нямаше добри намерения.
	Когато плешивият господин Антонио изхленчи, Сламения Хуберт забеляза, че на голото му теме се бяха появили две рогчета, а главата му се беше издължила. Господин Антонио още веднъж се опита да изхленчи и каза с един странен глас:
	— Не повтаряйте повече това заклинание!
	— Всяко шушу-мушу е дяволска работа! — извика Сламения Хуберт колкото му глас държи. А след това извика за втори, за трети, за пети, за шести и за осми път. При всяко извикване ротата на господин Антонио се уголемяваха и брадата му се удължи така, че повече не можеше да хленчи, а само блееше.
	— О, я виж ти, значи това бил дяволът! — каза Сламения Хуберт, а когато изрече за тринайсети път, че всяко шушу-мушу е дяволска работа, господин Антонио се превърна в черен Козел.
	Щом господин Антонио се превърна в черен Козел, той взе да подскача, да блее и да се нахвърля ту на Сламения Хуберт, ту на Аничка Дребосъчето. Сламения Хуберт отстъпваше пред него, но колкото повече отстъпваше, толкова повече черният Козел се нахвърляше върху него.
	Аничка Дребосъчето обаче не се предаде. Вдигна от запята черната пръчица, заплаши с нея черния Козел и каза:
	— Тебе май те познавам, немирнико! Като две капки вода си приличате с нашия черен Козел, дето го карам на паша заедно с овцете и козичките. Внимавай!
	Като му се сопна така, черният Козел престана да се нахвърля и се умълча. А докато мълчеше, Аничка Дребосъчето не му обръщаше внимание и отново си спомни за всички малки бели Негърчета. Горките, превърнаха се в бели рибки и потънаха в ненаситните устни на трите Сирени.
	Като си спомни за всички бели Негърчета, Аничка Дребосъчето много се учуди и каза на Сламения Хуберт:
	— Я погледнете тези трите! Като че ли са заспали.
	Цялата вода от аквариума беше изтекла. На дъното му, където бяха водораслите, лежаха една до друга трите Сирени с обърнати нагоре кореми, сякаш спяха. В този миг слънцето докосна с лъчите си стъкления съд, наричан от Сламения Хуберт аквариум, и той красиво засия.
	— Я вижте, водният храст вече не шепти! — каза Аничка Дребосъчето.
	— След като водата е изтекла от аквариума, фонтанът не може да шуми! — отговори й Сламения Хуберт.
	— И как хубаво блести съдът! — отбеляза Аничка.
	Сламения Хуберт се наведе за парчето стъкло, което бе паднало на земята, като удари с юмрук по аквариума и го счупи.
	Когато взе в ръце парчето стъкло, то взе да се топи като парче лед.
	— Това не е стъкло, а лед! — каза Сламения Хуберт и взе да духа по стъклото.
	Колкото повече духаше по стъклото, толкова повече то се разтапяше, докато накрая от него остана малко, ама съвсем мъничко парченце, което съвсем се стопи, когато Аничка Дребосъчето го взе за малко в ръце и духна по него.
	— След като парчето бе лед, а не стъкло, значи целият аквариум е бил от лед, а не от стъкло! — каза Сламения Хуберт.
	И той беше прав. Целият съд, до който се докосваше слънцето, така че той блестеше с цветовете на дъгата, беше от лед. Колкото повече се докосваше слънцето до него, толкова повече блестеше той. Така както си блестеше обаче, съдът започна да се топи. Топеше се като висулка и по него течеше вода.
	— Виждате ли, Сирени, вече няма да има къде да плувате — каза Аничка Дребосъчето, докато съдът все повече и повече се топеше, сякаш бе леден, а не стъклен.
	Козелът мълчеше, а съдът се топеше.
	— Мъчно ли ти е, че съдът се разтапя? — каза Аничка Дребосъчето на черния Козел и добави: — По-скоро трябва да ти е мъчно за горките малки бели Негърчета.
	Черният Козел заподскача и заблиза водата, която изтичаше от аквариума, като че ли умираше от жажда.
	А Сирените спяха. Техният стъклен съд изчезваше под слънчевите лъчи и се втечняваше. Беше станал толкова нисък, че Сламения Хуберт може би щеше да докосне с ръка Сирените, ако се повдигнеше на пръсти. След това той стана още по-нисък и по-нисък, докато се разтопи съвсем.
	Когато се разтопи съвсем, трите Сирени лежаха върху няколко водорасли, а под главите им се търкаляха парчета от разкъсаната сламена шапка. Те спяха дълбоко и даже не личеше дали дишат, или не. Слънцето се докосваше до тях и толкова силно печеше, че Аничка Дребосъчето се страхуваше, да не би трите Сирени да получат слънчев удар.
	— Нека получат слънчев удар, щом като бяха толкова жестоки! — каза Сламения Хуберт.
	Аничка Дребосъчето не искаше Сирените да получат слънчев удар, въпреки че бяха толкова жестоки. Тя вдигна от земята черната кърпичка и покри е нея Сирените.
	— Виждате ли? Пак сме сами — каза Сламения Хуберт и наведе глава.
	— Почти сами — отговори му Аничка Дребосъчето.
	— Как така почти сами?
	— Все още имаме нашия Голям приятел и черния Заек — отговори му Аничка Дребосъчето.
	— Но къде са те?
	— Ще ги потърсим — каза Аничка.
	Те затвориха вратата на цирковия фургон, за да не им избяга черният Козел, завързаха си очите с кърпа, за да не събудят Змея и тръгнаха да търсят своя Голям приятел и черния Заек.
	Какво беше обаче учудването нм, когато изведнъж се озоваха пред голямата палатка, която отдалече приличаше на облак и на още много други неща! Палатката беше изпокъсана и вече не бе опъната, а лежеше на земята като разкъсано платно.
	— Кой е разкъсал тази красива палатка? — попита Аничка Дребосъчето.
	— Вятърът! — отговори й Сламения Хуберт.
	— То трябва да е било цяла вихрушка, за да разкъса такава огромна палатка!
	— И то каква вихрушка! Та нали никой не беше на мястото си, как няма да се извие вихрушка! Да не би малките бели Негърчета да са по местата си?
	— Като ги изпогълтаха Сирените, как ще са по местата си! — каза Аничка Дребосъчето.
	— А господин Антонио на мястото ли си е?
	— Как ще е на мястото си, след като се превърна в черен Козел?
	— А черният Заек на мястото ли си е?
	— Не го виждам наоколо — каза Аничка Дребосъчето. — Затова не мога да кажа дали е на мястото си, или не.
	Тогава те започнаха да викат Заека и да гледат под разкъсаното платно дали не се е скрил там някъде. Викаха го, пляскаха с ръце, но никъде не се виждаше никакъв Заек.
	Аничка Дребосъчето плесна три пъти с ръце и извика:
	— Покажи се, мой мъничък! Ще ти увия венче от четирилистни детелини и пак ще бъдеш Най-височайши господар!
	Ала черният Заек не се показваше, както и да викаха и каквото и да му обещаваха.
	— Да тръгнем тогава да търсим нашия Най-голям приятел! — каза Сламения Хуберт.
	Но и техният Голям приятел не бе на мястото си. Там, където бе лежал, тревата бе измачкана, но самият им Голям приятел го нямаше.
	— Къде ли е отишъл? — попита Аничка Дребосъчето.
	— Ще се разбере! — каза Сламения Хуберт.
	— Как ще се разбере?
	— Сам ще разбера!
	— Как?
	— По следите, които е оставил нашият Голям приятел.
	И Аничка Дребосъчето и Сламения Хуберт се заеха да търсят дали по земята няма следи, които да им посочат накъде бе тръгнал техният Голям приятел. И те ги намериха. Когато ги намериха, Аничка Дребосъчето каза, че трябва да потърсят дали и черният Заек не бе оставил някакви следи по земята. Но следи от черния Заек не се намериха.
	— Може би ис е оставил следи! — каза Аничка Дребосъчето.
	— Как може да не остави?
	— Може би седи на гърба на нашия Голям приятел и си се вози — каза Аничка Дребосъчето.
	— А имаше ли коронка от четирилистни детелини?
	— Нямаше!
	— Разбира се, че нямаше!
	— И аз мисля, че нямаше. Ами ако е имал, а ние не сме забелязали?
	— Не може да е имал!
	— Защо да не може? — попита Аничка Дребосъчето.
	{img:kozel.png}
	— Ако беше имал, нямаше да се остави на господин Антонио да го превърне в черна кърпа — каза Сламения Хуберт.
	— Нима се е превръщал в черна кърпа?
	Сламения Хуберт разказа на Аничка Дребосъчето как господин Антонио превръщал черния Заек в черна кърпа и после отново в черен Заек. След като й обясни добре всичко Аничка Дребосъчето подсвирна, както си подсвиркваха малките Негърчета, станали после малки бели Негърчета. Слад като си подсвирна така, тя каза на Сламения Хуберт:
	— Знам къде е нашият черен Заек!
	— Къде е? — попита Сламения Хуберт.
	— Завих с него трите Сирени, за да не получат слънчев удар. Нали ги покрих с черна кърпа?
	— Наистина господин Антонио сложи черния Заек в джоба си! — каза Сламения Хуберт. — Може би Заекът е превърнат в кърпа!
	— Значи не сме изгубили нашия черен Заек! — каза Аничка Дребосъчето и плесна с ръце от радост.
	— На ваше място не бих се радвал толкова! — каза Сламения Хуберт и обяви: — Имаме само една черна кърпа, а не черен Заек. Черна кърпа е едно, а черен Заек — друго!
	— Дори когато черната кърпа е превърната в черен Заек ли? — попита Аничка.
	— Дори и тогава — отговори Сламения Хуберт.
	— Черната кърпа е едно, а черният Заек — друго! — каза Аничка Дребосъчето. — Но все пак е почти едно и също. Защото щом като черният Заек е превърнат в черна кърпа и ние я имаме, значи на нашия Заек нищо не може да му се случи?
	— Но къде е черната кърпа?
	— Покрих с нея трите Сирени.
	— Ами ако са я разкъсали? — каза Сламения Хуберт и Аничка Дребосъчето много се изплаши, като си представи, че трите Сирени може би са разкъсали черната кърпа. И понеже толкова много се изплаши, тя предложи на Сламения Хуберт да отидат веднага да проверят дали черната кърпа е на мястото си.
	Те отново си превързаха очите с кърпа, за да не събудят Змея, и се върнаха при комедиантския фургон.
	Там цареше ужасна бъркотия! Черния Козел беснееше и чупеше всичко, което му попадне. Беше изпочупил всички хубави картинки, на които преди бе изобразен къдравият, а сега плешивият господин Антонио. Изобщо бе изпотрошил всичко възможно.
	Аничка Дребосъчето заплаши Козела с една пръчка и той се умири. Как нямаше да се умири! Та нали той бе досущ като черния Козел, когото Аничка Дребосъчето караше на паша заедно с овцете и козите.
	След като Аничка Дребосъчето усмири Козела, тя отиде да провери дали черната кърпа е на мястото си. Тя беше на мястото си.
	Аничка плесна с ръце от радост и каза:
	— Все пак намерихме нашия черен Заек, въпреки че е като черна кърпа! Важното е, че нищо лошо не може да му се случи.
	Тъй като слънцето вече не печеше така и тъй като Аничка Дребосъчето не се боеше повече, че Сирените могат да получат слънчев удар, тя внимателно хвана кърпата с ръка и я повдигна. Какво беше обаче учудването й, когато я повдигна! Трите Сирени, които лежаха една до друга, бяха много странни, едни такива изсъхнали, сякаш бяха от дърво.
	— Колко са странни сега трите Сирени! Едни такива изсъхнали, сякаш са от дърво! — каза Аничка Дребосъчето и много се учуди.
	— Та те са наистина от дърво! — каза Сламения Хуберт, след като се наведе към тях и ги разгледа отблизо.
	— Но преди бяха като живи!
	— Когато живееха във водата бяха като живи. Сега обаче са дървени — каза Сламения Хуберт и добави: — Вземете ги в ръце и ще се убедите, че са от дърво. Умея да различа кое е от дърво и кое не!
	Отначало Аничка Дребосъчето не знаеше дали да ги вземе в ръце или не — толкова беше изненадана и учудена. Но след това каза, че сега те са все пак дървени и взе една в ръце, като че ли беше кукла.
	— Колко е лека! — каза Аничка Дребосъчето и поиска да поноси Сирената като кукла. Но когато реши да я поноси като кукла, тя извика от удивление — толкова се учуди от това, което видя.
	Забеляза, че цялата Сирена бе сякаш проядена на малки дупчици, а от тези малки дупчици, излизаха малки бели Мравчици. А пък малките бели Мравчици бяха толкова много, че на Аничка Дребосъчето чак сърцето й се разтуптя. Тя каза:
	— Виждате ли тези малки бели Мравчици? Откъде ли се взеха тук тези малки бели Мравчици?
	Сламения Хуберт видя малките бели Мравчици и също се чудеше откъде се бяха появили толкова малки бели Мравчици. Тогава той взе в ръце втората Сирена, сякаш бе кукла, и видя, че и тя бе цялата на дупчици, от които излизаха малки бели Мравчици. Третата също. И от нея излизаха през малките дупчици малки бели Мравчици.
	Както гледаха малките бели Мравчици, Сламения Хуберт каза:
	— Всички са еднакво големи, виждате ли?
	Аничка Дребосъчето погледна и видя, че наистина всички бяха еднакво големи. Но когато погледа още малко и по-внимателно, тя забеляза, че всички са еднакво големи с изключение на две малки бели Мравчиии. Едната бе по-малка, много по-малка от останалите, които бяха еднакво големи, а другата беше по-голяма, много по-голяма.
	— Та това са нашите малки бели Негърчета! — извика Аничка Дребосъчето и така се зарадва, че заподскача и запляска с ръце — толкова голяма бе радостта й.
	— Наистина това са нашите малки бели Негърчета! — каза Сламения Хуберт и толкова се зарадва, че извика: — Добре дошли, наши малки бели Негърчета! Ваш Сламен Хуберт.
	Когато извика това, малките бели Мравчици се строиха в две редици с най-големия и най-малкия отпред и стройно замаршируваха по черната кърпа, като че ли искаха да благодарят на Сламения Хуберт за поздрава.
	— Това са те! Сигурно са те! — каза Сламения Хуберт и добави: — Ако не бяха те, нямаше така хубаво да маршируват. Виждате ли колко хубаво са се строили в две редици върху черната кърпа?
	И тъй като Аничка Дребосъчето беше много доволна, че това са те, извика:
	— Добре дошли, наши малки бели Мравчици! Ваша Аничка.
	Когато Аничка Дребосъчето така хубаво приветства малките бели Мравчици, те веднага спряха и застанаха мирно, за да поблагодарят на Аничка Дребосъчето за поздрава.
	— Значи имаме и Заека, и нашите малки бели Негърчета! — каза Аничка Дребосъчето и понеже малките бели Мравчици си легнаха на черната кърпа, Аничка си помисли, че ще бъде най-добре, ако ги завърже в нея. Тогава тя добре ги завърза в черната кърпа и след като ги завърза така добре, че на възела да има две хубави рогца, рогцата се размърдаха, сякаш техният черен Заек размахваше уши.
	— Видяхте ли? Нашият черен Заек размаха уши — каза Аничка Дребосъчето, като се радваше, че отново имат и малките бели Негърчета, и черния Заек.
	Докато Аничка Дребосъчето се радваше и докато и Сламения Хуберт се радваше заедно с нея, черният Козел блееше, но вече не сърдито, а жално, като че ли иска да иде на паша.
	— Престани да блееш! — каза Аничка Дребосъчето. — Не се ли насърди вече?
	Когато Козелът отново заблея, обаче жално, Аничка Дребосъчето каза:
	— Та ние няма да те оставим тук! — след това попита Сламения Хуберт: — Или да го оставим тук?
	Сламения Хуберт спомена, че ще е по-добре да го оставят тук, след като им бе създал толкова неприятности.
	Аничка Дребосъчето му каза:
	— Ако не беше досущ като оня Козел, който водех на паша, щяхме да го оставим тук, но тъй като е досущ като него, ще го вземем с нас.
	— Как ще го вземем с нас? На синджир ли ще го вържем? — попита Сламения Хуберт.
	— О, не! — отговори Аничка Дребосъчето. — Просто ще го вземем със себе си, без да го връзваме с нищо.
	— Може да ни избяга — каза Сламения Хуберт.
	— Няма! Щом оня, с който си приличат като две капки вода, не избяга, и този няма да избяга.
	— Нима никога не сте водили на синджир онзи, с който си приличат като две капки вода? — попита Сламения Хуберт.
	— Никога! — каза Аничка Дребосъчето и добави: — Как можех да водя на синджир цяло стадо овце и козички, след като ги карах на паша?
	— А какво има на пашата? — попита Сламения Хуберт.
	— Ама вие не знаете какво има на пашата? — учуди се Аничка Дребосъчето.
	— Никога не съм бил на паша и затова не знам какво има там.
	— А искате ли да узнаете?
	— Как да не искам! — каза Сламения Хуберт и седна на пода в комедиантския фургон.
	— Тогава ще ви кажа какво има на пашата — каза Аничка Дребосъчето и седна до Сламения Хуберт.
	Дори и черния Козел престана да блее, легна кротко в ъгъла, сякаш и той искаше да слуша. Кърпата размърда рогца, както Заека мърда уши, малките бели Мравчици си седяха на една купчинка, а Аничка Дребосъчето взе да разказва какво има на пашата.


>>	Глава тридесет и девета
>>	в която Аничка Дребосъчето разказва какво има на пашата

	Едва господарите са докарали сеното и зората пуква, а говедарят изплющява с дългия си камшик.
	— Маневри! — казват си децата и изтичват на мегдана.
	Помпата скърца, но войниците ги няма. Войниците са далеч, чак там, дето тътне гръмотевица, а пукотът е близо. Той минава от двор на двор, изчезва зад някой ъгъл и докато стигне до кладенчето, вече е кратък като цамбуркане.
	След това всички порти се отварят. Чува се скърцане, но не като от помпата, а като от стара макара на геран, с която се вади вода. Когато скърцането спре, портите са широко отворени и някой гъсок излита нагоре. Но едва издигнал се и изкрякал над цялото село, той пада на земята, проточва шия и съска. От всички порти изскачат гъски и започват да крякат. Някои от тях се излитат нагоре, но веднага след това падат на земята, проточват шия и съскат.
	Гъсарките тичат насам-натам и гонят гъските по-далеч от портите, за да не цапат. И от параклиса ги гонят. Гонят ги по шосето към стърнището. Всяка си носи по една баничка и гребенчетата им падат от главите. Като отхапят от баничката и си оправят гребенчетата, те замахват с пръчките си и изчезват в праха, който се е вдигнал от шосето.
	А говедарят стои на мегдана и свири. Свири някоя стара песен, която всички знаят. Всички знаят ето тази песен:
P>
	Пролет иде,
	слънцето блести,
	птици, птици пеят
	и дървета зеленеят,
	всичко пак цъфти.
P$
	Другият куплет обаче никой не го знае. Затова говедарят го изпява. Той пее:
P>
	Китчице уханна,
	от живовляк си била,
	ти ухаеш във венците,
	дето светят по главите
	и жетварските чела.
P$
	След това говедарят отново засвирва.
	Докато свири, на мегдана излизат кравите и започват да мучат. Сивушката отхвърля задните си крака нагоре и подскача. Като подскочи, и всички теленца започват да гладуват. Черната крава ги гледа изкъсо и току блясва с очи. После извърта глава, като че ли иска да набучи някого на рогата си, и се облизва с розовия си език. Тръгва бавно и замислено, а теленцата тичат напред и продължават да лудуват.
	След това на мегдана излизат кравите от цялото село.
	Смесват се, като че ли всички принадлежат на един стопанин, но всяка мучи различно. Някои само късо, други дълго, като че ли пеят или пък вият.
	Говедарят вече не свири. За последен път изплющява, като развърти над главата си дългия камшик и тръсне ръка. И се чува пляс! Когато овчарят развърти над главата си камшика и после тръсне ръка, вените на челото му изпъкват. Синовете му пък имат малки, съвсем малки камшици, избързват пред добитъка и си пляскат във въздуха.
	От пътя отново се вдига прах, а кравите вървят една до друга и се блъскат. Като отминат, овчарката изкарва козите и овцете. Носи под ръка налъми и една жилетка, защото сутрините са вече хладни.
	После на мегдана утихва.
	Децата се връщат пред портите и си играят. Момчетата размахват ръце над главите си, все едно че пляскат. Когато ударят някого, се чува плач. Стопанката излиза на двора и започва да се сърди. Докато се сърди, момиченцето спира да плаче, а момчетата се присвиват зад оградата и търсят из копривата изпопадали рошкови. На един трън е кацнал търтей и бръмчи с дебел глас.
	След това момчетата хукват да видят какво става на пашата. Поспират се край гьола, ловят попови лъжички и ги пускат в ямичките, които са напълнили предварително с по няколко шепи вода. Пръскат праха с вода и правят от него кюфтета.
	Когато някой мине наоколо, момчетата го поздравяват.
	А наоколо минава един луд с чадър. Усмихва се на момчетата и си носи чадъра, като че ли ще вали дъжд. Така върви из целия окръг, носи си чадъра и се усмихва. Никога на никой не прави зло и момчетата поздравяват и него. Като отмине, те си шепнат, че не е в ред. Да не си в ред значи да ходиш непрекъснато от село в село с чадър и да се усмихваш. Обущарят от градчето също ходи от село в село с чадър и се усмихва, обаче не е луд. Не е луд, тъй като разнася обувки по селата и взима мярка на хората. Понякога пуши и пура. Той не е луд. Лудият нито разнася обувки, нито взима мярка на хората, само ходи с чадъра си и се усмихва. Затова е луд.
	{img:lud_s_chadyr.png}
	На шосето край гьола е хубаво. На пашата е още по-хубаво. Кравите си пасат спокойно и не вдигат кон знае колко врява. Само когато на шосето изсвири автомобил, се оглеждат, а някои се плашат. Побягват към шосето и им се иска да се върнат в къщи. Момчетата на говедаря побягват след тях и ги връщат обратно. Останалите момчета също им помагат.
	Пашата е весела, а стърнищата са тъжни. Полето е празно и стърнищата са се проточили надалеч, чак до гората. Добре, че по стърнищата има гъски, иначе щяха да бъдат много тъжни и из тях щеше да свисти само вятърът. Но още не е почнал да свисти. Днес е хубав син ден, стърнищата стоят спокойни, а щурците свирят.
	След това идват момчетата и започват да разглеждат говедаря с любопитство. Когато говедарят има лошо настроение, шапката му е нахлупена до челото и той гледа в една точка. Извиква на момчетата да си вървят по пътя и да не зяпат. Натъпква лулата си. Като я натъпче, той побутва шапката зад ухото си и си изтрива потта. Настроението му веднага се повишава.
	Когато има добро настроение, момчетата сядат в кръг около него, за да чуят какво ще им разкаже. Преди да започне да разказва, говедарят отпраща своите синове да гледат стадото, докато пасе, и чак после започва разказа си.
	Той разказва как циганите идват посред нощ и крадат кокошките на хората. През нощта те отвеждат конете от конюшнята и за да не се вдига шум, им овързват копитата с парцали. Стопанинът се пробужда и стреля във въздуха. Тогава циганите побягват и така конят е спасен.
	Говедарят разказва също как ходил с музиката и как свирил по съборите на флигорна.
	Веднага след това той изсвирва една песен:
P>
	Да се движим, кости мои,
	в къщи имам двойни.
P$
	Момчетата молят говедаря да им изсвири още нещо, а после да им го изпее. Той им изсвирва нещо, а после им го изпява.
P>
	Тъжна новина
	вчера тук премина,
	че мома една,
	станала е монахиня.
P$
	И казва:
	— Когато излезе от манастира, ще изпеем и втория куплет.
	— Още ли не е излязла? — питат момчетата.
	— Още не! — ще каже говедарят.
	— А кога ще излезе от него? — питат момчетата.
	— Когато поизсъхне след дъжда — казва говедарят и се смее.
	После изсвирва и изпява ето тази песничка:
P>
	Как успях да се вредя
	със жилетка от града!

	„На кого ще я дадете
	вие по-добре кажете?“

	„Ще я дам на дядо!“

	„Той е старче белобрадо!“

	„Ще я дам на леля!“

	„Леля, сякаш е къделя!“

	„На смъртта тогава ще я дам!“

	„Но смъртта ще я превърне в плам!“

	„Вече знам, вече знам
	на кого да я предам —
	ще я взема сам!“
P$
	Или пък говедарят изсвирва и запява ето тая песен:
P>
	Синьо шило сред шилата
	не стояло във торбата!

	Обущаря посетило.
	Той му казал: „Ти си гнило!“

	„Да не взема да заплача?
	Ще отида при шивача!“

	„Щом не ме желаеш, този час
	при шивачката ще ида аз!“

	Оттогава всеки ден
	то е ту при нея, ту при мен!
P$
	След това говедарят казва на момчетата да го оставят на мира и те един по един се изнизват. Изнизват се към шосето и отиват да причакат раздавача.
	Раздавачът има красива шапка и се движи на колело. На гърба му виси голяма черна чанта и в нея има всичко. В нея има картички с най-сърдечни поздрави и целувки. Има и писма, в които пише, че бабата е болна и няма да дойде. Говедарят не получава никога и от никого нито картичка, нито писмо. Но въпреки че не получава никога и от никого нито картичка, нито писмо, той пита раздавача какво ново има. Раздавачът слиза от колелото, за да не върти по баира, и казва, че е целият вир-вода — толкова е горещо. След това съобщава къде какво ново има.
	Раздавачът знае всичко. Пътува от село в село и навсякъде научава всичко ново. Всички го обичат и го очакват с нетърпение.
	После раздавачът заминава и в селото бие пладне. Говедарят изплющява с камшика и момчетата му хукват да събират целия добитък по пасбището. Подкарват го към къщи. По шосето се вдига прах и всички порти се отварят. Кравите бързат към къщи, за да могат стопанките да ги издоят. Млякото църка в каните, прави пяна и мирише на хубаво.
	Понякога се случва голямо нещастие. Някоя крава се надува и много я боли.
	Тя ляга и започва така да плаче, че на всички им се напълват очите със сълзи. Стопанинът се вайка, че ще им отиде кравата, и все ходи до обора да види дали не й е минало на кравичката. И останалите кравички са тъжни и се боят. Дори не мучат, а само въртят глави, за да гонят мухите. После на кравичката й минава и тя заспива. Когато следобед говедарят изплющи с камшика на мегдана, кравичката си остава в къщи. Тя е сама в целия обор и цялото семейство ходи да я наглежда. Всички се радват, че й е минало. След това пак си тръгват по работата и всичко е наред.
	Изведнъж застудява. Над пасбището има една голяма кариера и там не свисти вятър. Иначе свисти из всички стърнища. По небето цял следобед се гонят облаци, но нито капка не капва от тях. Навсякъде е тъжно. И тъй като е тъжно, момчетата събират изсъхнали бурени и си запалват огън.
	Когато момчетата си запалят огън, изведнъж навсякъде настъпва есен. Лястовичките от цялата околност се подреждат в редици и отлитат за далечни страни. Гнездата им са празни, а момчетата прескачат огъня, пекат картофи и ръцете им са замръзнали.
	Говедарят пее следната песен:
P>
	Есен, замислена есен,
	пак носиш дъждовни нощи!
	Много те молиме, есен,
	почакай седмица още!

	Дето да влезеш ти, есен,
	сив е денят и разплакан,
	много те молиме, есен,
	седмица още почакай!

	Лято, върни се обратно,
	че те обичахме много,
	подир година, златно,
	ще дотлее нашият огън.

	Ако не като газениче,
	като пламъче ще замира,
	като вода, кога изтича,
	като музикант, кога свири.

	Свиреше тъжно вчера,
	свири още по-тъжно днеска.
	Ах, цигуларят неспиращ,
	туй е съдбата човешка.

	Есен, замислена есен,
	не носи ни дъждовни нощи.
	Много те молиме, есен,
	почакай седмица още!
P$
	Но есента повече не чака. Един ден тя пристига и се настанява навсякъде. Дърветата отърсват глави и губят листата си. Сутринта идва късно и е съвсем къса. Вали. Есен е.
	И край на пашата!


>>	Глава четиридесета
>>	в която Аничка Дребосъчето, Сламения Хуберт и черният Козел тръгват на път

	Когато Аничка Дребосъчето довърши своя разказ, черният Козел изблея тъжно и отпусна глава.
	— Ще ти е мъчно, че вече иде есента и няма да можеш така весело да лудуваш, както лудува цяло лято, нали?
	— Та той не е лудувал цяло лято! — каза Сламения Хуберт.
	— Лудувал е той! — каза Аничка Дребосъчето.
	— Не съм знаел, че при лудуване се чупят огледала, картини и всичко останало — отбеляза Сламения Хуберт.
	Аничка Дребосъчето се усмихна, разтърка очи с ръка и каза:
	— Е, не знам…
	— Какво не знаете? — попита Сламения Хуберт.
	— Не знам дали съм „там“, или на паша! — После добави: — Толкова живо си представих как пее нашият говедар, че за малко престанах да бъда „там“.
	— Затова пък аз не съм престанал да съм „там“! — каза Сламения Хуберт, като отбеляза: — Никога не съм бил на паша и затова пашата е за мен като едно „там“. Но пригответе се за действие!
	— За какво действие? — попита Аничка.
	— За действие — с други думи за тръгване по следите на нашия Голям приятел.
	Като каза това, Сламения Хуберт скочи от разбития цирков фургон и каза на Аничка Дребосъчето, че ще й помогне, и тя скочи. Но Аничка Дребосъчето не скочи сама. Взе в ръце черната кърпа, която все така мърдаше уши като заек, и внимателно скочи, за да не пострада нито черната кърпа, нито малките бели Мравчици, които си седяха в нея на купчинка.
	След това скочи и черният Козел, като радостно изблея, че няма да остане сам и ще може да попътува заедно с Аничка Дребосъчето и Сламения Хуберт.
	Когато всички скочиха, случи се нещо неочаквано. Те бяха забравили да завържат очите си и тъкмо затова се случи нещо неочаквано. Тъй като не си бяха завързали очите, Змеят, който бе впрегнат в цирковия фургон, изведнъж се събуди и като видя толкова много очи — на Аничка, на Хуберт и на Козела, в него бликна толкова много живот, че той страшно се разбесня.
	Като се разбесня, от ноздрите му взеха да хвърчат искри, а едва разхвърчали се, Змеят няколко пъти подскочи и се впусна в бесен галоп. Като се впусна в такъв бесен галоп, комедиантският фургон тръгна и взе да се отдалечава толкова бързо, че Аничка Дребосъчето чак се учуди. И Сламения Хуберт се учуди, учуди се и черният Козел.
	— Забравихме нещо там! — каза Аничка Дребосъчето и посочи с ръка към отдалечаващия се комедиантски фургон.
	— Какво сме забравили? — попита Сламения Хуберт.
	— Трите Сирени! — каза Аничка Дребосъчето и добави: — Какво ли ще стане с тях?
	— Сигурно Змеят ще ги отведе отново в морето, където е техният дворец — каза Сламения Хуберт.
	— Значи пак ще примамват моряците? — попита Аничка.
	— Сигурно пак ще ги примамват.
	— Ох, добре, че си имаме малките бели Мравчици! Колко ужасно щеше да бъде, ако Змеят ги беше отвел заедно със Сирените на морското дъно! — каза Аничка Дребосъчето.
	Сламения Хуберт дори не забеляза, че Аничка Дребосъчето въздъхна. Гледаше втренчено в една точка, като че не можеше да й се нагледа. Какво гледаше? Какво ли гледаше?
	Гледаше едно зелено дръвце, което от време на време подскачаше нагоре, а после падаше на земята, за да подскочи отново нагоре и после пак да падне на земята.
	— Какво гледате така втренчено? — попита Аничка Дребосъчето.
	— Гледам това дръвце, което подскача нагоре и после пада на земята!
	— Че това не е дръвце!
	— А какво е тогава?
	— Конче*.
	[* На чешки скокливо конче или Кобилка е скакалец.]
	— Кон ли? Какво говорите? Та това не е кон.
	— Не казвам, че е кон, а казвам, че това е Конче — каза Аничка Дребосъчето.
	— Кончето е малък кон!
	— Това е Конче, но не и малък кон!
	— Но нали малките коне се наричат кончета?
	— Да, но това не е малък кон! Това е ливадно конче или Кобилка! — каза Аничка Дребосъчето.
	И наистина това беше ливадна Кобилка. Сламения Хуберт беше чувал за ливадната Кобилка, беше я виждал на картинка и затова се зарадва, че я вижда на живо. И понеже така се зарадва, отиде да я разгледа отблизо.
	Като я разглеждаше така отблизо. Сламения Хуберт размишляваше откъде ли се бе взела и какво ли търси тук. Изведнъж той се удари по челото и каза:
	— Имах право! Въпреки всичко това е един малък кон!
	— Пак ли започвате? — каза Аничка Дребосъчето и се приготви отново да разясни на Сламения Хуберт разликата между коня и ливадната Кобилка или Кончето. Но Сламения Хуберт я изпревари и каза:
	— Знам, че това е ливадна Кобилка! Но някога е била кон — по този въпрос спор няма!
	— Какъв кон?
	— Същият, който сте яздила.
	— По какво съдите, че е същият?
	— По това, че на гърба си има едно малко седло. Няма ли малко седло на гърба си?
	Аничка Дребосъчето погледна отблизо гърба на ливадната Кобилка и бе принудена да признае, че тя има на гърба си едно малко седло.
	Кончето скачаше. Но как странно скачаше! То скачаше все по следите на техния Голям приятел и нито веднъж не скочи извън някоя следа.
	— Не е ли случайно това, че скача точно по следите на нашия Голям приятел? — попита Аничка Дребосъчето, след като Сламения Хуберт й обърна внимание колко странно скача кончето.
	— Ще тръгнем по следите на нашия Голям приятел и ще разберем дали Кончето скача по следите му случайно, или иска някъде да ни заведе — каза Сламения Хуберт.
	— Мислите ли, че ни води нанякъде?
	— Мисля.
	— Тогава да тръгнем и ние, а?
	— Ще тръгнем, разбира се! — каза Сламения Хуберт и тръгна.
	И Аничка Дребосъчето тръгна с него. Тя държеше в ръце черната кърпа и носеше в нея малките бели Мравчици. Козелът подскачаше покрай Аничка и Хуберт, а Кончето ги водеше.
	Така вървяха, докато стигнаха до един странен кръстопът. На този кръстопът имаше четири пътя, а до всеки от тях — по един надпис. Какви бяха надписите край тези пътища?
	Ето какво пишеше на тях.
	До първия път стоеше следният надпис:
C>
	„НАЗАД ПО СОБСТВЕНИТЕ СИ СЛЕДИ“
C$
	До втория път стоеше следният надпис:
C>
	„КЪМ ЗООЛОГИЧЕСКАТА ГРАДИНА“
C$
	До третия път стоеше следният надпис:
C>
	„КЪМ ЦАРСТВОТО НА КУКЛИТЕ“
C$
	А пък до четвъртия път стоеше следният надпис:
C>
	„КЪМ ПОСЛЕДНОТО ПРИКЛЮЧЕНИЕ“
C$
	— Кой път си избирате? — попита Сламения Хуберт.
	— Иска ми се ла си избера всички! — отговори му Аничка Дребосъчето.
	— Трябва обаче да си изберете само един!
	— Да, но кой?
	— Ще трябва добре да размислим! — каза Сламения Хуберт и започна да размишлява.
	Докато размишляваше, черната кърпа започна така силно да размахва уши, че Аничка Дребосъчето чак се учуди.
	— Сигурно съм ти направила къси уши — каза тя и развърза кърпата.
	Но щом като я развърза, всички малки бели Мравчици хукнаха да бягат и така бягаха, като че ли в кърпата не им харесваше.
	— Я вижте! На Мравчнците вече не им харесва в кърпата! — каза Аничка на Сламения Хуберт, а той й отговори:
	— Оставете ме още малко на спокойствие! Знаете, че сега размишлявам.
	— Понякога е по-добре да се развързва, отколкото да се размишлява* — каза Аничка Дребосъчето и добави: — Докато вие размишлявахте, аз развързах кърпата и Мравчиците са доволни, че я развързах.
	[* Игра на думи — розвазоват и розважоват — развързвам и размишлявам (чеш.)]
	— А защо мислите, че са доволни?
	— Защото веднага се строиха в две редици. Ако не бяха доволни, щяха да останат на купчинка.
	— А къде отиват? — попита Сламения Хуберт.
	— Ще видим.
	— Вече виждам къде отиват — каза Сламения Хуберт.
	Аничка Дребосъчето не искаше да избързва, затова дълго гледа накъде отиват малките бели Мравчици, строени в две редици, и едва когато беше сигурна къде отиват, тя каза:
	— Тръгват по третия път!
	— Да, тръгват по третия път. Но третият път води към царството на куклите, значи отиват в царството на куклите.
	— Щом като отиват в царството на куклите, и аз ще тръгна с тях — каза Аничка Дребосъчето. — Не искам да се отделям от нашите малки бели Мравчици.
	И Аничка Дребосъчето беше готова да поеме пътя за царството на куклите. Сламения Хуберт обаче я задържа за ръката и каза:
	— Вижте, Мравчиците вече не вървят строени в две редици.
	Наистина Мравчиците не вървяха вече строени в две редици. Сега те вървяха толкова чудновато, сякаш всеки вървеше по някакъв свой път и в различни посоки. И както си вървяха така чудновато, като че ли искаха да се разделят, те изведнъж се спряха. Защо се спряха? Защо ли се спряха?
	Сламения Хуберт дълго ги наблюдаваше, за да разбере защо спряха, и както ги наблюдаваше така дълго, белите Мравчици вече не му изглеждаха като бели Мравчици, а като няколко бели черти, обърнати в различни посоки. Той каза на Аничка Дребосъчето и тя да гледа Мравчиците дълго и втренчено, докато престане да ги вижда, а да види само няколко черти, обърнати в различни посоки.
	— Та тези черти са подредени така, че приличат на букви! — каза Аничка.
	— Да, това са букви! — каза Сламения Хуберт и веднага започна да ги чете. Четеше отляво-надясно. Каква чудновата дума бяха съставили малките бели Мравчици! Бяха съставили ето тази неразгадаема дума:
C>
#	ЕНАДЖИВОД
C$
	— Чувала ли сте някога по-глупава дума? — попита Сламения Хуберт и добави: — Та аз дори не мога да я произнеса!
	След това той още веднъж погледна добре думата
C>
#	ЕНАДЖИВОД
C$
	и я прочете отзад напред.
	Когато я прочете отзад напред, думата престана да бъде неразгадаема. Отзад напред тя се четеше така:
C>
#	ДОВИЖДАНЕ
C$
	— Мравчиците се сбогуват с нас и ни казват довиждане! — каза Сламения Хуберт.
	— Щом се сбогуват с нас, значи няма да се видим повече — каза тъжно Аничка Дребосъчето.
	— Ще ги видим! Иначе нямаше да ни казват довиждане.
	— Дали да не ида с тях в царството на куклите? — попита Аничка Дребосъчето.
	— Не ходете, разбира се! Ако трябваше да отивате с тях, те нямаше да се сбогуват.
	— Довиждане, наши малки бели Мравчици! Довиждане, наши малки бели братчета! Довиждане, наши малки Негърчета! — каза Аничка Дребосъчето, като размаха черната кърпа.
	Като я размаха, черната кърпа излетя от ръката й, сякаш вятърът я бе издухал, издигна се нагоре и полетя към другия път, на който беше надписът:
C>
#	КЪМ ЗООЛОГИЧЕСКАТА ГРАДИНА
C$
	— Вижте, отлетя ми кърпата! — каза Аничка Дребосъчето и поиска да се затича след нея. Но Сламения Хуберт я задържа за ръката и каза:
	— Оставете я!
	— Струва ми се, че вече сте забравили — черната кърпа е нашият черен Заек! — каза Аничка Дребосъчето.
	— Тъкмо защото е нашият черен Заек, оставете го да си отиде в зоологическата градина. Нима мястото на Заека не е в зоологическата градина?
	— Там му е мястото! — трябваше да признае Аничка. Въпреки това възрази на Сламения Хуберт: — Но щом лета към зоологическата градина, би трябвало да го изпратим дотам!
	— Нали пак ще се срещнем?
	— Откъде знаете?
	— Маха ни за довиждане! — каза Сламения Хуберт. Наистина кърпата им махаше. Летеше по пътя към зоологическата градина и махаше. А когато една кърпа маха, тя винаги маха за довиждане.
	— Довиждане, наша черна кърпичке! Довиждане, наше мило Зайче! Поздрави нашия Голям приятел! — викаше Аничка и махаше с ръка на отдалечаващата се кърпа, която им махаше за довиждане.
	Кърпата се отдалечаваше, а и Мравчиците отново поеха на път, строени в две редици. Вървяха бързо и ставаха все по-малки и по-малки, докато се превърнаха на малки бели точки, които изчезнаха. Кърпата също изчезна.
	— Остава ни да си изберем само два пътя — каза Сламения Хуберт. — Кой път избирате? НАЗАД ПО СОБСТВЕНИТЕ СИ СЛЕДИ или КЪМ ПОСЛЕДНОТО ПРИКЛЮЧЕНИЕ?
	— Избирам пътя НАЗАД ПО СОБСТВЕНИТЕ СИ СЛЕДИ! — каза Аничка Дребосъчето.
	Едва Аничка изрече това и черният Козел, който лежеше в краката й и дори не блееше, подскочи три пъти и пое по първия път. Аничка Дребосъчето поиска да хукне след него, но Сламения Хуберт я задържа за ръката и каза:
	— Няма да разреша да съпровождате черния Козел по пътя НАЗАД ПО СОБСТВЕНИТЕ СИ СЛЕДИ!
	— Защо няма да разрешите? — попита Аничка Дребосъчето.
	— Защото няма да разреша да се срещнете с лошия господин Антонио.
	— Как бих могла да се срещна с него?
	— По пътя НАЗАД ПО СОБСТВЕНИТЕ СИ СЛЕДИ — каза Сламения Хуберт.
	— Обяснете ми по-добре! — помоли Аничка Дребосъчето.
	Тогава Сламения Хуберт и обясни.
	— Щом като черният Козел тръгна по пътя НАЗАД ПО СОБСТВЕНИТЕ СИ СЛЕДИ, той отново ще се превърне в господин Антонио. Или мислите, че няма да се превърне?
	— Ще се превърне! — трябваше да признае Аничка Дребосъчето.
	— А щом като се превърне в него, лошият господин Антонио може да ви стори зло. Или мислите, че това няма да бъде лошият господин Антонио?
	— Ще бъде! Сигурно ще бъде! — каза Аничка Дребосъчето и добави: — А пък ако продължи още по-нататък по пътя НАЗАД ПО СОБСТВЕНИТЕ СИ СЛЕДИ, ще се превърне в търговеца Абаба, нали?
	— О, сигурно ще се превърне отново в търговеца Абаба!
	— Значи пак ще има пръчки злато! — каза Аничка Дребосъчето.
	— А също ще има и въшката, която ще му прегризва косите! — добави Сламения Хуберт.
	— Вярвам, че ще се поправи и няма да бъде толкова алчен. Може би ще се поправи и ще разреши да му изтръгнат онзи косъм, на който се настани въшката, а може и да престане да бъде алчен. Или вие мислите, че няма да се поправи?
	Сламения Хуберт каза, че може би търговецът Абаба ще се поправи, а Аничка Дребосъчето беше доволна, че вече няма да е толкова лош и толкова алчен, след като се поправи.
	Козелът тичаше по пътя НАЗАД ПО СОБСТВЕНИТЕ СИ СЛЕДИ и нито веднъж не се огледа.
	— Няма да го видим повече! — каза Аничка Дребосъчето. — Нито веднъж не се обърна и не ни махна за довиждане.
	— Значи все пак ще се поправи, щом като няма да се срещнем с него. Ако трябваше да се срещнем с него, нямаше да може да се поправи и щеше да стане пак лошият господин Антонио.
	— А така няма ли да стане? — попита Аничка Дребосъчето.
	— Ще стане, но след това ще се превърне в търговеца Абаба. А ние не познавахме търговеца Абаба. Познавахме ли го, или не го познавахме?
	— Как ще сме го познавали, след като е живял по времето на цар Балтазар? — каза Аничка Дребосъчето и добави: — Ние не сме живели по времето на цар Балтазар. Или мислите, че сме живели?
	— Не сме живели. Затова няма да се срещнем повече е черния Козел. А след като няма повече да се срещнем с него, защо е нужно да ни казва довиждане? — каза Сламения Хуберт и добави: — Тогава ни остава само последният път. Пътят КЪМ ПОСЛЕДНОТО ПРИКЛЮЧЕНИЕ!
	— Няма ли да се изгубим по него? — попита Аничка Дребосъчето.
	Но едва попитала това, Кончето, за което бяха съвсем забравили от непрекъснатото сбогуване и махане, заподскача по пътя КЪМ ПОСЛЕДНОТО ПРИКЛЮЧЕНИЕ, сякаш ги водеше.
	— Кончето ни води! — каза Аничка Дребосъчето и без страх се впусна заедно със Сламения Хуберт по пътя КЪМ ПОСЛЕДНОТО ПРИКЛЮЧЕНИЕ.
	Къде водеше този път? Накъде ли водеше този път?
	Този път водеше към една висока стена. А на тази стена имаше надпис:
P>
	Пътниче, със бавни крачки да вървиш
	привикнал,
	до мене само като скочиш ти
	би стигнал.
P$
	Под този надпис бе дописано:
C>
	СТЕНА КЪМ ПОСЛЕДНОТО ПРИКЛЮЧЕНИЕ!
C$
	Когато Сламения Хуберт прочете надписа, Аничка Дребосъчето каза:
	— Можем отново да се върнем на кръстопътя!
	— Защо ще се връщаме? — попита Сламения Хуберт.
	— Ако можете да прескачате високи стени, може и да не се връщате на кръстопътя. Аз обаче не мога да прескачам високи стени и затова ще се върна.
	— Но и аз не мога да прескачам високи стени!
	— Тогава ще се върнете ли с мен? — попита Аничка Дребосъчето.
	— Никого не бих съветвал! — каза Сламения Хуберт и добави: — Ние не можем да прескачаме високи стени, но някой може.
	— Кой?
	— Кончето!
	— Наистина Кончето може да прескача високи стени! — каза Аничка Дребосъчето. — Но какво от това?
	— Нали има седло?
	— Седло има, но то е толкова малко, че на него едва ще се побере малкото ми пръстче — каза Аничка.
	— А това какво е? — каза Сламения Хуберт и посочи с пръст към един хубав розов резервоар с надпис:
C>
#	ВЪЗДУХ
C$
	— Не знам! — призна си Аничка Дребосъчето.
	— Това е резервоар, а в него има въздух.
	— Е, и какво?
	— Нима автомобилните гуми не се надуват с въздух?
	— Възможно е. Но нямаме автомобилна гума, а и да имахме, никаква работа нямаше да ни свърши. Една автомобилна гума не може да ни пренесе през тази висока стена!
	— Ще ни пренесе Кончето!
	— Но как?
	— Ето така! — каза Сламения Хуберт и хвана в ръка зеленото Конче. Когато го хвана в ръка. Кончето не се съпротивляваше и спокойно си седеше в ръцете му. Сламения Хуберт разгледа отблизо малкото седло на гърба на Кончето. Когато го разгледа отблизо, той забеляза на това малко седло едно малко винтче. Развинти го и седлото спадна. След това така дълго пуска въздух, от оня резервоар в него, докато седлото се наду и стана толкова голямо, че зеленото Конче съвсем изчезна под него.
	А когато седлото стана толкова голямо, че зеленото Конче съвсем изчезна под него, Сламения Хуберт каза на Аничка Дребосъчето хич да не се бои, а да седне отгоре. Самият той хич не се побоя и затова Аничка също хич не се побоя и седна на седлото.
	Когато и двамата вече седяха на удобното голямо седло, то подскочи, ама съвсем малко, а когато падна на земята, отскочи отново като топка, а когато пак падна на земята, то отскочи още повече, ама така отскочи, че прелетя през стената. Къде прелетя? Къде ли прелетя?


>	Четвърта част
>	Последното приключение

>>	Глава четиридесет и първа
>>	в която Аничка Дребосъчето и Сламения Хуберт преодоляват стената на последното приключение

	Когато голямото седло прелетя през високата стена, Сламения Хуберт падна на нещо толкова пружиниращо, та чак подскочи. Аничка Дребосъчето падна точно до Сламения Хуберт също на нещо толкова пружиниращо, та чак подскочи. Като подскочиха и двамата, те така се чукнаха, че се чу дрънчене, сякаш се бе счупила порцеланова чаша.
	— Извинете, че ви ударих! Не исках да ви блъсна — каза Сламения Хуберт.
	— Не ме заболя! А вас заболя ли ви, като се блъснахме? — попита Аничка.
	— Никак не ме заболя!
	— И все пак трябва да ви е заболяло малко. Та вие сте се счупил като кукла! — каза Аничка Дребосъчето.
	— Никого не бих съветвал! — отговори Сламения Хуберт и добави: — Може би искахте да кажете, че вие сте се счупила като кукла.
	— Аз да съм се счупила?
	Аничка Дребосъчето докосна неволно лицето си и усети, че се докосва като до нещо чуждо. Докосна се до нещо счупено и едно парче й остана в ръцете.
	— Вижте, в ръцете си имам парче от счупена кукла! — каза Аничка.
	И Сламения Хуберт неволно докосна лицето си и също усети, че държи парче от счупена кукла.
	— На лицето си имате порцеланова кора. Разрешете ми да ви я махна! — каза Аничка Дребосъчето.
	Аничка Дребосъчето също имаше на лицето си такава порцеланова кора и Сламения Хуберт също каза, че ще й я махне. И така двамата взаимно си махнаха порцелановите кори, които се бяха счупили при блъсването, и вече не бяха като кукли.
	— Вече не сте като кукла, отново сте като Сламения Хуберт! — каза Аничка Дребосъчето.
	— И вие не сте вече като кукла, а отново сте като Аничка Дребосъчето — каза Сламения Хуберт и добави: — Много ми се иска да знам къде всъщност се намираме.
	Къде бяха? Къде всъщност бяха?
	Бяха в едно голямо платно, опънато под високата стена. След като бяха паднали в него, седлото се бе обърнало и се люлееше ту насам, ту натам, сякаш изобщо не беше на гърба на Кончето.
	— Вижте, седлото се люлее насам-натам, сякаш изобщо не е на гърба на Кончето! — отбеляза Аничка Дребосъчето.
	— Та то не е на гърба му!
	— Къде е? А къде е и Кончето?
	— Ще го потърсим.
	След като каза това, Сламения Хуберт започна да търси Кончето и след като го търси известно време, забеляза, че Кончето си седи в косата на Аничка и спокойно скърца с коленца, сякаш за да ги изправи.
	— Кончето скърца с коленца, за да ги изправи — каза Сламения Хуберт.
	— Къде е?
	— Няма да ви кажа!
	В този миг Аничка Дребосъчето забеляза, че Кончето скочи на главата на Сламения Хуберт и каза:
	— Знам къде е Кончето!
	Когато поиска да каже, че Кончето е на главата на Сламения Хуберт, то изчезна от нея, а когато Сламения Хуберт поиска да каже, че е в косата на Аничка, то пак изчезна.
	Така Кончето подскача известно време от Хубертовата глава на главата на Аничка Дребосъчето и обратно, сякаш си изправяше крачката, а когато хубаво си ги изправи, скочи на опънатото платно, отблъсна се от него нагоре и прескочи стената.
	Щом като прескочи стената, опънатото платно започна да се спуска съвсем само, докато се спусна напълно и се просна на земята.
	— Ние сме в едно дворче! Какво хубаво дворче! — каза Аничка Дребосъчето.
	— Не е дворче, а голям двор! — отбеляза Сламения Хуберт.
	Наистина това беше голям двор. Навсякъде около този голям двор имаше колони, а над тях се издигаше свод. Под свода имаше няколко врати и всички бяха затворени. В средата на големия двор стоеше една каляска.
	— Като че ли сме в замък — каза Аничка Дребосъчето.
	Но едва казала това, тя се обърна, защото й се стори, че някой стои зад нея. И как нямаше да й се струва, когато някой зад гърба й каза:
	— Като че ли сме в замък!
	Навярно го беше казал някой, който приличаше на нея, тъй като го каза с нейния глас. Но този някой, който каза това нещо, беше добре скрит, толкова добре, че не се виждаше.
	— Ние сме в замък! — каза Сламения Хуберт и едва донзрекъл, чу някой да казва зад гърба му с неговия глас:
	— Ние сме в замък!
	Аничка Дребосъчето погледна на всички страни, за да види кой би могъл да говори, но не видя никой. И Сламения Хуберт се огледа, но след като не видя никой, каза:
	— Това е Ехото!
	Веднага някъде встрани се чу неговият глас:
	— Това е Ехото!
	Аничка Дребосъчето пошепна на ухото на Сламения Хуберт, че това Ехо хич не й харесва, и предложи да говорят шепнешком.
	Но Сламения Хуберт не искаше и да чуе за такова нещо, защото всяко шушу-мушу е дяволска работа. Той каза на Аничка Дребосъчето, че биха могли да си поиграят известно време с Ехото, докато му омръзне да повтаря всяка тяхна дума. Аничка Дребосъчето поиска да узнае дали Ехото може да повтаря след хората и стихотворение. Ехото го повтаряше след него и то звучеше ето така:
P>
	Живял едно време един крал,
	живял едно време един крал,
	този крал се много боял,
	този крал се много боял,
	този крал си умирал от страх,
	този крал си умирал от страх,
	че ще загуби всичко на шах,
	че ще загуби всичко на шах,
	и как да не се страхува бе, брат,
	и как да не се страхува бе, брат,
	като все се намирал в шахмат,
	като все се намирал в шахмат.
	Войници със панталонки,
	войници със панталонки,
	загуби той своите пионки,
	загуби той свойте пионки,
	после падна голямо клане,
	после падна голямо клане,
	загуби той свойте коне,
	загуби той свойте коне,
	когато загуби един офицер,
	когато загуби един офицер,
	загуби и втория зер,
	загуби и втория зер,
	о, господарко кралице,
	о, господарко кралице,
	ти вече не си кралица,
	ти вече не си кралица,
	о, кралю почтен-непочтен,
	о, кралю почтен-непочтен,
	ти също си вече във плен,
	ти също си вече във плен,
	не си вече, кралю, тя крал,
	не си вече, кралю, ти крал,
	ти всичко си проиграл,
	ти всичко си проиграл,
	защото много си се боял,
	защото много си се боял.
P$
	На Аничка Дребосъчето й харесваше как Ехото повтаряше след Сламения Хуберт всеки стих и също започна да рецитира едно стихотворение, за да види дали Ехото ще повтаря и след нея всеки стих.
	Тя зарецитира, а Ехото рецитираше след нея ето това стихотворение:
P>
	Живял едно време един обущар,
	живял едно време един обущар,
	тоз обущар имал малка твар,
	тоз обущар имал малка твар,
	знаеш ли — ле, ле, ле,
	знаеш ли — ле, ле, ле,
	то било малко мишле,
	то било малко мишле,
	прав си, но мъничка част,
	прав си, но мъничка част,
	то било мъничка паст,
	то било мъничка паст,
	не е ли било капан,
	не е ли било капан,
	тази мъничка сган,
	тази мъничка сган,
	О, не, капан не, мила,
	О, не, капан не, мила,
	то било малка кобила,
	то било малка кобила.
	Кобила? За какво, за какво?
	Кобила? За какво, за какво?
	За какво? За кокоше кво кво!
	За какво? За кокоше кво кво!
P$
	— А дали Ехото може да се ругае само? — каза Сламения Хуберт и извика: — Ехото е пуяк!
	Ехото повтори след него:
	— Ехото е пуяк!
	И Аничка Дребосъчето искаше да изпита търпението на Ехото и извика:
	— Ехото е кайсиев пандишпан!
	Ехото съвсем послушно повтори след нея:
	— Ехото е кайсиев пандишпан!
	Но после Аничка Дребосъчето каза на Ехото, че е добро момче, за да не го разсърди, и то повтори, че е добро момче.
	Докато си играеха така с Ехото, каляската, която стоеше посред двора, изведнъж тръгна съвсем сама и започна да обикаля в кръг, като че ли имаше едно колело повече*.
	[* Имам едно колело повече — не съм с всичкия си (чеш.)]
	— Нали тази каляска трябва да има едно колело повече, щом като без причина обикаля в кръг? — каза Аничка Дребосъчето.
	Сламения Хуберт побягна след каляската и бягаше след нея в кръг, за да види дали има едно колело повече.
	След като достатъчно побяга, тон преброи колелата и каза:
	— Сгрешила сте! Има едно колело по-малко.
	— Тогава колко колела има? — попита Аничка Дребосъчето.
	— Само три! — отговори Сламения Хуберт и добави: — Щом като тази каляска има едно колело по-малко, някой трябва да има едно колело повече.
	— Не мисля така! — каза Аничка Дребосъчето. — Щом като има едно колело по-малко, това е все едно, че има едно колело повече!
	— Не! Някой трябва да има едно колело повече!
	— Ще ви докажа, че се заблуждавате! — каза Аничка.
	— Как ще ми докажете?
	— Ето така! — каза Аничка Дребосъчето и взе да подскача на един крак. Както си подскачаше на един крак, тя попита: — Имате ли един крак повече, след като аз имам с един по-малко?
	Сламения Хуберт веднага погледна краката си, за да види дали няма един крак повече. Нямаше. Но тъй като Аничка Дребосъчето подскачаше вече доста дълго, едно малко прозорче под свода се отвори с трясък и от прозорче то на двора изскочи едно странно Пиле.
	— Вижте какво странно Пиле! — каза Сламения Хуберт.
	— Какво му е странното? — попита Аничка Дребосъчето.
	— Нима не виждате, че има три крака?
	Аничка Дребосъчето забеляза, че Пилето наистина има три крака.
	— Има три крака, защото вие имате един по-малко — каза Сламения Хуберт и Аничка Дребосъчето веднага престана да подскача на един крак. Когато престана да подскача на един крак, Пилето се издигна нагоре и изчезна в прозорчето под свода.
	Но на мястото, откъдето се издигна, остана да лежи малко пилешко краче.
	— Това е третото краче, което Пилето имаше, понеже вие имахте един крак по-малко! — каза Сламения Хуберт и добави: — Щом като каляската има едно колело по-малко, тук някъде трябва да има още едно колело и това е!
	— Ами ако няма и това е! — попита Аничка Дребосъчето.
	— Ако няма, ще си го намерим!
	— Но къде ще отидем да го търсим?
	— Ще тръгнем да го търсим из целия замък! — каза Сламения Хуберт.
	Когато Сламения Хуберт каза това, каляската, която обикаляше в кръг и имаше едно колело по-малко, престана да се движи и спря.
	— Виждате ли? — каза Сламения Хуберт. — Каляската е доволна, че отиваме да търсим четвъртото колело! — После той добави: — Най-напред ще влезем във врата номер едно. Или да влезем първо във врата номер две?
	— Аз съм за врата номер едно.
	Тогава Аничка Дребосъчето и Сламения Хуберт влязоха най-напред във врата номер едно, за да видят дали случайно там няма да е четвъртото колело.
	Какво имаше там? Какво ли имаше там?


>>	Глава четиридесет и втора
>>	в която Сламения Хуберт и Аничка Дребосъчето търсят четвъртото колело

	Зад врата номер едно имаше една стая. В тази стая имаше само две ниски столчета, а пред тях лежеше нещо чудновато. Сламения Хуберт помисли, че е някакво непознато животно, обаче Аничка Дребосъчето му каза, че е събувалка.
	— За какво служи събувалката? — попита Сламения Хуберт.
	— Събувалката служи за събуване — каза Аничка Дребосъчето.
	— Значи трябва да се събуем? — каза Сламения Хуберт.
	— Защо?
	— Защото тук има събувалка!
	— Да не би да си лягаме да спим, че ще се събуваме? — каза Аничка Дребосъчето.
	— Вие сте забравана!
	— Пак ли ми го казвате?
	— Разбира се, защото пак забравихте нещо.
	— А какво?
	— Че сме с обувки!
	— Не си спомних, че сме с обувки, но не съм забравила! — каза Аничка Дребосъчето.
	— Да седнем! — каза Сламения Хуберт и като каза това, всеки от тях седна на едно ниско столче.
	— Интересно защо трябва да си събуваме обувките?
	— Намираме се в почтена къща и ако не се събуем, ще внесем много кал — каза Сламения Хуберт.
	— Мислите ли, че сме в почтена къща? Аз пък си мислех, че тази къща е по-скоро страшна, отколкото почтена — отговори Аничка Дребосъчето.
	Но Сламения Хуберт държеше на своето. Каза, че са в почтена къща, макар тя да е и страшна. Той опря в събувалката първо единия си крак, а после и другия. Докато преброи до три, събувалката го събу, и то така хубаво, че Сламения Хуберт направо се зарадва. След това събувалката събу и Аничка Дребосъчето също така хубаво и така бързо, че тя направо се зарадва.
	Веднага щом ги събуха, високите чак до колене обувки се подредиха по две и потеглиха.
	— Пак ли? — каза Аничка Дребосъчето и въздъхна: — Само дано не прилепнем пак към земята!
	Сламения Хуберт веднага опита дали пак не е прилепнал към земята и понеже се оказа, че не е, каза на Аничка Дребосъчето, че тези обувки може да ги водят нанякъде и предложи да тръгнат след тях. Аничка Дребосъчето не възрази нищо. И така те тръгнаха след двата чифта обувки към края на стаята до една малка желязна врата. На вратата имаше табелка с надпис:
C>
#	ЛАБИРИНТ
C$
	— Изглежда ще ви изчезна! — каза Сламения Хуберт.
	— Защо ще ми изчезнете?
	— Защото ще влезем в лабиринта!
	— Тогава по-добре да не влизаме! — каза Аничка Дребосъчето и добави: — По-скоро ме интересува съдбата на трикракото пиле, отколкото лабиринта.
	— И мен би ме интересувало едно трикрако пиле. Двукрако обаче не ме интересува! — каза Сламения Хуберт и отбеляза: — Тук няма никакво трикрако Пиле! Та нали третото му краче е у вас. Или може би сте го загубила?
	— О, не! Тук е! — каза Аничка Дребосъчето и почука с крачето на малката желязна врата, която бе пред тях.
	Но като почука така между другото с крачето на трикракото Пиле, вратата изведнъж се отвори и от полумрака, който се откри зад нея, се чу песен. Там някъде в полумрака някой пееше следната песен:
P>
	В тайнствения замък
	има един камък,
	под камъка пищялка —
	тя буди Русалка!
P$
	Колкото повече Аничка Дребосъчето слушаше тази песен, толкова повече й се искаше да навлезе в полумрака, където пееше тънкото гласче.
	— Виждал ли сте някога Русалка? — попита Аничка Дребосъчето Сламения Хуберт.
	— Ами не! — призна си Сламения Хуберт и отбеляга, че Русалките не го интересуват чак толкова. После каза: — Ако и Русалката е такова злорадо същество като трите Сирени, не държа да се запознавам с нея.
	Но Аничка Дребосъчето с удоволствие би се запознала с нея и затова веднага след като двата чифта обувки навлязоха в полумрака, където пееше тънкото гласче, и тя навлезе след тях, като хвана Сламения Хуберт за ръката, сякаш искаше да го подкани и той също да навлезе.
	Но едва навлезли, малката желязна врата хлопна зад гърба им и настъпи непрогледна тъмнина.
	— Виждате ли! Това е защото искахте да се запознаете с Русалката! — каза Сламения Хуберт.
	— Вие обаче искахте да влезем в лабиринта, а не аз! — бранеше се Аничка Дребосъчето.
	— Тогава още не знаех, че е лабиринта има Русалка. Ако знаех, щях доста да си помисля дали да влизам.
	— Дръжте се за мен, за да не се загубим! — молеше Аничка.
	— Аз току-така няма да се загубя! — отговори й Сламения Хуберт и каза: — Ако веднага не настъпи светлина, ще обявя дуел на тъмнината.
	Едва доизрекъл и о, чудо! Изведнъж отнякъде се появи и се разля около тях такава ослепителна светлина, че Сламения Хуберт чак присви очи — толкова бе силна тази светлина. А пък Аничка Дребосъчето така се изплаши, че направо затвори очи.
	Но каква бе уплахата й, когато ги отвори. Не ги отвори само тя, а още сто или хиляда други Анички, с които си приличаше като две капки вода и които стояха навсякъде около нея, където и да погледнеше. До Аничките беше пълно със Сламени Хуберти и те бяха точно толкова, колкото и Аничките. И всички тези Сламени Хуберти така се смееха, че чак се късаха от смях.
	— Как сме успели така да се размножим? — възкликна Аничка Дребосъчето и всички останали Анички възкликнаха заедно с нея.
	След като възкликнаха така, всички Сламени Хуберти им отговориха:
	— Намираме се в огледалния лабиринт. Свършено е с нас!
	— Защо да е свършено? — попитаха всички Анички едновременно.
	— Защото няма да открием изхода! — казаха всички Сламени Хуберти едновременно.
	— Това е, защото искахте да обявите дуел на тъмнината — казаха Аничките.
	— Това е, защото ми казахте за какво служи събувалката! — отговориха Сламените Хуберти.
	— Какво общо има събувалката с всичко това?
	— Събувалката има общо с обувките!
	— Къде са обувките? — попитаха всички Анички.
	— Доведоха ни и изчезнаха — отговориха всички Сламени Хуберти. Те също така отбелязала, че няма да стоят на едно място като замръзнали, а ще тръгнат да търсят изход.
	И така всички Сламени Хуберти, както си ходеха, взеха да пеят и изпяха следната песен:
P>
	Не твърдете: „Ще те смажа!“
	Мускулите си ще ви покажа!
	Право гледай и се изправи!
	Раз, два! В крак върви!
	Не твърдете, че съм глупав,
	че веднага ще ви ступам!
	Право гледай и се изправи!
	Раз, два! В крак върви!
	Не твърдете, че съм хлабав,
	ще ви дам да разберете, баби!
	Право гледай и се изправи!
	Раз, два! В крак върви!
	Не твърдете, че ще ме унищожите!
	Скъпо за зова ще си платите!
	Право гледай и се изправи!
	Раз, два! В крак, във крак върви!
P$
	Така както си пееха, ходеха насам-натам, наляво-надясно и напред-назад, всички тези Сламени Хуберти изведнъж някъде изчезнаха. А когато изчезнаха някъде, заедно с тях изчезна и първият Сламен Хуберт, този, който така обичаше да казва: „Никого не бих съветвал!“ и който обичаше на всеки да обявява дуел!
	Колко страшно беше, когато всички тези Сламени Хуберти изчезнаха! Когато изчезнаха, тук останаха само Аничките, които не знаеха какво да правят. И понеже не знаеха какво да правят, те взеха да чупят ръце и да нареждат, ама много да нареждат. Ето как нареждаха:
P>
	Жалко, жалко е за нас,
	непослушалите вас,
	о, деца с бърдученца,
	котенца и кученца,
	кукльовци и куклички,
	станахме на баби,
	помогнете ни бе, жаби,
	хоп! хоп! през въртоп,
	един трябва да изчезне
	като поп!
P$
	Както си нареждаше Аничка Дребосъчето и както сочеше онази Аничка, на която се бе паднало да си отиде, същата тази Аничка посочи към нея и останалите Анички започнаха да сочат една към друга, като че ли всяка една показваше на другата, че на нея се е паднало да си отиде. И тъй като тези Анички сочеха към Аничка Дребосъчето, тя направи „хоп! хоп! през въртоп“ и като направи така, всички Анички изведнъж изчезнаха, а пък Аничка Дребосъчето се озова на един красив балкон до Сламения Хуберт, който така се смееше, че чак се превиваше от смях.
	На какво се смееше Сламения Хуберт? На какво толкова се смееше?
	Смееше се на една Маймунка, която седеше на балкона в едно голямо кресло и бродираше. Ама колко смешно бродираше тази Маймунка! Ту гледаше към иглата, ту към конеца и не знаеше дали трябва да вдене конеца в иглата, или иглата в конеца. Колко усилия й струваше, докато реши и вдене конеца в иглата. Когато най-после го вдяна, тя направи три шева, конецът се измъкна и Маймунката отново се замисли дали да вдене конеца в иглата, или иглата в конеца.
	Тази Маймунка бе толкова увлечена в бродирането, че дори не забеляза Сламения Хуберт, въпреки че така се смееше, та чак се превиваше от смях. А когато на балкона дойде Аничка Дребосъчето, Маймунката и това не забеляза, толкова беше увлечена в бродирането.
	Понеже бе така увлечена в бродирането, Сламения Хуберт даде знак на Аничка Дребосъчето да не вдига шум и след като й даде знак, съвсем внимателно, крачка по крачка се приближи към креслото, хвана дългата опашка на бродиращата Маймунка и завърза тази опашка към парапета на балкона.
	Аничка му махаше заканително да не прави това, но тази работа никак не й помогна. Даже я хвана смях на Маймунката, която хич и не предполагаше, че опашката й е завързана за парапета на балкона, а продължаваше да си бродира.
	След като Сламения Хуберт провери дали маймунската опашчица е достатъчно здраво завързана, за да не се развърже, той пристъпи към Маймунката, постави на главата си своето петаче, след това го свали, както се сваля шапка, дълбоко се поклони и каза:
	— Лека нощ!
	Каза лека нощ, защото Маймунката започна някак да подремва над своята бродерия, та затова реши да й каже „лека нощ“.
	Когато чу това, Маймунката замига с очи, опули се, направи няколко гримаси и протегна лапичка към Сламения Хуберт, а в нея блестеше иглата.
	Сламения Хуберт отстъпи с една крачка назад, отново се поклони на Маймунката и каза:
	— Мисля, че още не съм ви се представил. Аз съм Сламения Хуберт.
	Маймунката, вместо да поблагодари на Сламения Хуберт за поклона, му направи ужасна гримаса и вдигна лапичка, като че ли искаше да го изгони. Сламения Хуберт не се обиди. Хвана Аничка за ръката и вежливо каза:
	— А това е Аничка Дребосъчето, ако искате да знаете!
	Като чу това, Маймуната направи горделива гримаса, присви очи и дълго мери Аничка с поглед, така че на Аничка Дребосъчето й стана смешно. След като я измери с поглед, Маймунката вдигна лапичка и й се закани.
	— Вие си мислите, че ще ни заплашвате? — каза Сламения Хуберт и веднага добави: — Ако ни заплашвате, тозчас ще ви обявя дуел!
	Когато Сламения Хуберт каза това, Маймунката подскочи като убодена с шило и поиска да се хвърли върху него. Но когато подскочи, тя изписка и се обърна, за да види кой я държи така, че да не може да се хвърли на Сламения Хуберт.
	Когато се обърна и забеляза, че опашката й е привързана към парапета на балкона, тя така се изненада, че от изненада изпусна бродерията си.
	Сламения Хуберт се наведе, вдигна бродерията и я разгърна, за да види какво всъщност бродираше Маймунката.
	Когато я разгърна, той подсвирна с уста, както подсвиркваха малките Негърчета, а по-късно малките бели братя и каза на Аничка:
	— Познайте какво бродираше!
	— Знаменце! Нали виждам! — отговори Аничка Дребосъчето.
	— Но какво бродираше по него?
	— Цветчета?
	— Ами, цветчета!
	— Звездички?
	— Ами, звездички!
	— Сърчица?
	— Ами, сърчица!
	— Маймунска главичка?
	— Ами, маймунска главичка!
	— Тогава се предавам и искам сам да ми кажете какво е бродирала — каза Аничка Дребосъчето.
	— Бродираше надпис — каза Сламения Хуберт.
	— Какъв надпис?
	— Ужасен надпис! Надпис, който всичко изяснява!
	— Прочетете ми го!
	Сламения Хуберт прочете:
C>
	„НА ЧУДОВИЩЕТО ЗА РОЖДЕНИЯ МУ ДЕН!“
C$
	— На чудовището!
	— Да, на чудовището! Можете да си го кажете и на срички.
	Аничка Дребосъчето си го каза сричка по сричка:
	— На чу-до-ви-ще-то за рож-де-ния му ден!
	— Интересно, кое ще е това чудовище? — каза Сламения Хуберт. Не го каза толкова на Аничка, колкото на Маймунката.
	Когато й каза това, Маймунката започна така да се мята, че разклати целия балкон.
	— Само да не откъсне парапета! Дори не знаем какво има долу! — каза Аничка Дребосъчето.
	Тогава Сламения Хуберт се наведе през парапета, за да провери какво има долу.
	— По-добре не поглеждайте надолу! — каза той на Аничка и добави: — Отдолу има огромна пропаст. Свят ми се зави, като погледнах в нея.
	Когато Сламения Хуберт каза, че му се е завил свят, когато е погледнал в пропастта, Маймунката взе да се кикоти, при което така се зъбеше, че Аничка тръпки я побиха.
	— Ще дойдете с нас и ще ни представите Чудовището! — каза Сламения Хуберт. — Или ще ви оставим завързана тук!
	Но Маймунката само се кикотеше и продължаваше да се зъби ту на Аничка, ту на Сламения Хуберт.
	— Все пак ще се съгласите и за вас ще се намери цяр! — каза Сламения Хуберт.
	— Но какво ще се намери? — каза уплашено Аничка Дребосъчето.
	— Може би някое заклинание?
	— Кое?
	— Ето това!
	Сламения Хуберт каза:
P>
	За сетен път да ви разкрия —
	о, правя аз магия!
P$
	Но това не подейства на Маймунката.
	Тогава Сламения Хуберт опита дали не й действа мърморенето или пък дуелирането пред очите й. Когато и това не подейства, той се сети, че може би ще подейства крачето от Пилето.
	— Не сте ли загубила крачето на трикракото Пиле? — попита Сламения Хуберт.
	— Тук е! Какво искате да правите с него?
	— Искам да опитам дали случайно не действа на Маймунката.
	Щом чу това, Маймунката се сви, престана да се зъби и вече не правеше гримаси.
	— Действа ли ви крачето от трикракото Пиле или не? — попита Сламения Хуберт Маймунката.
	Маймунката гледа известно време в земята, а след това кимна с глава, че крачето от трикракото Пиле й действа. След като кимна с глава. Сламения Хуберт й каза строго:
	— А къде е колелото?
	Маймунката се поколеба, но когато я попита още по-строго къде е колелото, тя малко подскочи, взе да търси нещо с лапичка и след кратко двоумене подаде на Сламения Хуберт едно колелце от часовник.
	— Знаех си, че тук някъде трябва да има колелце! — каза Сламения Хуберт.
	— Не сте си мислил обаче, че това колелце ще бъде от часовник! — каза Аничка Дребосъчето.
	— Не съм си мислил, че колелцето ще бъде от часовник, а и това, че колелцето е от часовник, няма значение. Важното е, че има колелце и това е! — каза Сламения Хуберт, като вече любопитстваше какво ли Чудовище има тук.
	— Сега ще ви отвържа и ще ни представите на Чудовището! — каза той на Маймунката и добави: — И да не се опитате да ни избягате. Никого не бих съветвал!
	Но Маймунката се държеше покорно и почтително, гледаше в земята, като че ли се разкайваше, и Сламения Хуберт я отвърза. После й каза:
	— Водете ни!
	И Маймунката ги поведе. Къде ги поведе? Накъде ли ги поведе?


>>	Глава четиридесет и трета
>>	в която Маймунката повежда Сламения Хуберт и Аничка Дребосъчето


	Маймунката поведе Сламения Хуберт и Аничка Дребосъчето по един тесен коридор, ама толкова тесен, че трябваше да вървят един след друг, а Маймунката пред тях. На края на този коридор имаше стълбище, но едно такова чудновато, кръгло и водеше нагоре като към някаква кула. Но каква чудновата кула! Цялата беше в малки кръгли прозорчета, а под всяко прозорче имаше по едно шкафче.
	Когато стигнаха до първото шкафче, Аничка Дребосъчето предположи, че това сигурно е онова шкафче, където е свирката, с която могат да извикат Русалката.
	Сламения Хуберт каза:
	— Личи си, че не можете да четете!
	— Мога да чета, но винаги трябва първо да си го кажа на срички — отговори Аничка Дребосъчето.
	— За да не губим време, ще ви прочета какво има в шкафчето.
	— Страшно съм любопитна!
	Сламения Хуберт прочете:
C>
#	ХРАНИЛИЩЕ ЗА СТРАШИЛИЩЕ
C$
	— Шкафчето е заключено — отбеляза Аничка Дребосъчето.
	— Но при нас е крачето на трикракото Пиле, което отваря всичко и укротява всички! — каза Сламения Хуберт и докосна шкафчето с крачето.
	Шкафчето се отвори. Но като се отвори, от него взе да излиза прах и такъв прах се вдигна, че на Сламения Хуберт му се напълниха очите. На Аничка Дребосъчето и на Маймунката — също.
	— Никога не бях чувал, че Чудовищата ядат прах — каза Сламения Хуберт, след като са разтри хубаво очите. — Изглежда Чудовището няма да е толкова опасно, щом като яде прах. Сигурно ще бъде слабовато! Може би ще бъде някакво жалко чудовище.
	Аничка Дребосъчето се зарадва, че Чудовището яде прах и сигурно няма да е много опасно.
	— Е, водете ни по-нататък! — каза Сламения Хуберт на Маймунката и тя ги заведе до второто шкафче.
	На него имаше надпис:
C>
#	МУЗИКАЛНА ШКОЛА, В КОЯТО СЕ ВЪРТЯТ КОЛЕЛА
C$
	— Веднага бих се записал в такава музикална школа — каза Сламения Хуберт, но Аничка Дребосъчето го предупреди да не хвали утрото от вечерта, а първо да погледне какво има в шкафчето.
	— Така вече може! — каза Сламения Хуберт, след като отвори второто шкафче.
	— Ама че чудно шкафче! — каза Аничка Дребосъчето и изръкопляска.
	Наистина това бе едно чудно шкафче. В него имаше нещо като дебела свирка, която бучеше, сякаш някой духаше въздух в нея. Когато въздухът излизаше от дебелата свирка, докосваше се до една малка вятърна мелничка, вятърната мелничка се завърташе и мелеше някакво зърно. Мелеше го на дребен прашец и този прашец веднага се разпръсваше, но не чак толкова като прашеца от предишното шкафче.
	Докато дебелата свирка бучеше, Маймунката доволно слушаше и имаше страшно добродушен вид — толкова беше доволна.
	В този миг обаче дебелата свирка престана да бучи и пронизително изпищя, като че ля някой се беше разсърдил. Когато изпищя така, цялото задоволство на Маймунката изчезна, обхвана я отчаяние и тя така рязко блъсна с лапичка вратичката на шкафчето, че Сламения Хуберт чак се ядоса, а Аничка Дребосъчето чак се изплаши.
	— Не се сърдете на Маймунката! — каза Аничка Дребосъчето на Сламения Хуберт. — Сигурно ни мисли доброто.
	— И да ни мисли доброто, и да ни мисли злото, аз имам крачето на трикракото Пиле и не съветвам никой да го вижда! — каза Сламения Хуберт и се зарадва, че Маймунката се страхува от крачето.
	— Чудовището се сърди. Затова така пронизително изпищя — каза Аничка Дребосъчето и беше доволна, че второто шкафче е затворено.
	На третото шкафче имаше надпис:
C>
	„МАЛКИ ЧУДОВИЩНИ ХЕРУВИМИ“
C$
	Ах, това шкафче особено хареса на Аничка. От него изобщо не се вдигаше прах. Там само летяха насам-натам красиви бели парцалчета и така трептяха, че в началото Аничка Дребосъчето ги помисли за копринени полички. И понеже тези парцалчета толкова много й харесаха, тя започна да си пее тихичко ето тази песничка:
P>
	Ах, снежинки — бял барут,
	който ви повярва, той е луд.
	Ах, снежинки, ах, звездички,
	да не паднете треперят всички.
	Ах, снежинки, как ли, как
	да направите човек от сняг?
	Ах, снежинки, как хвърчите,
	жалко е, че се топите!
P$
	Докато Аничка Дребосъчето си пееше така, от очите на Маймунката капна една сълза, която тя изтри с бродираното си знаменце.
	— Ти да нямаш по-голям брат? — попита Аничка Дребосъчето Маймунката.
	Маймунката поклати глава, че няма.
	— Защо си мислехте, че има по-голям брат?
	— Ами онзи, дето ни хвана в зоологическата градина и дето толкова ни стискаше ръцете! — каза Аничка Дребосъчето.
	— Та това беше младо Шимпанзе! — поучи я Сламения Хуберт.
	— А това какво е?
	— Това е обикновена Маймунка, от тези, дето ги имат циркаджиите — каза Сламения Хуберт.
	При тези думи Маймунката весело се разсмя и изтича при четвъртото шкафче с надпис:
C>
#	БОРА!
C$
	Но едва Сламения Хуберт отвори това шкафче и веднага бързо хлопна вратичката му, тъй като от него така свистеше и се вдигаше такъв шум, че Сламения Хуберт не чуваше своите собствени думи.
	Най-после Аничка Дребосъчето, Сламения Хуберт и Маймунката стигнаха до самия връх на кръглата кула. Когато стигнаха там. Маймунката изпълзя чак до най-високото прозорче, провря през него своето бродирано знаменце и го закачи на една раирана пръчка. Като го закачи, знаменцето се развя над върха на високата кула като пламък.
	— Е, добре! — каза Сламения Хуберт на Маймунката. — Закачихте знаменцето, но още не сме видели Чудовището. Да не би да сте забравила, че крачето е у мен? Искам веднага да ни представите Чудовището.
	Маймунката ужасено бягаше по стълбите и сочеше с лапичка шкафчетата. Сламения Хуберт й каза:
	— Не искам да гледам храната на Чудовището, нито музикални школи, в които се въртят колела, нито малки чудовищни Херувими, дори БОРА — не! Залазете ги за себе си! С мен шега не бива! Искам да видя Чудовището и край!
	Когато Сламения Хуберт строго каза всичко това, Маймунката изпищя, настръхна цялата, присви се и в този миг страшно загърмя.
	Като загърмя така, всички прозорчета се отвориха с трясък, всички шкафчета се отвориха и настана страшна бъркотия.
	— Какво направихте? Какво направихте пак? — попита Аничка Дребосъчето и се сви като Маймунката.
	Изви се снежна виелица. Аничка Дребосъчето чувстваше как в очите й влиза прах, в лицето сняг, а дъжда я шиба като с камшик.
	В този миг Сламения Хуберт, който също се беше свил, но и попоглеждаше крадешком да не му убегне нещо, извика:
	— Чудовището е вече тук!
	— Къде е? — попита Аничка Дребосъчето и също погледна крадешком.
	— Лети към нас от кулата!
	Наистина нещо летеше към тях от кулата. Изглеждаше ту като облак, ту като голям надуваем палячо, ту като одеяло. При това толкова се виеше и така гърмеше и боботеше.
	— Да бягаме! — каза Аничка Дребосъчето и хукна да бяга.
	— Стойте! — каза Сламения Хуберт и извика: — Стойте, Маймуно!
	— Не предполагах, че така грозно ще ме обиждате! — каза Аничка Дребосъчето.
	— Това не се отнася за вас! Казвам на Маймунката да спре и да не бяга. Накрая ще ни избяга като обувките и ще останем без водач.
	Но Маймунката бягаше. Тогава Сламения Хуберт също побягна, но не за да бяга от Чудовището, а за да задържи Маймунката. Ама как бързо бягаше Маймунката! И напразно викаше след нея Сламения Хуберт, че у него е крачето и че напразно Маймунката се опитва да избяга. Маймунката обаче препускаше и цялата беше настръхнала.
	Както бягаше Сламения Хуберт в тази виелица, крачето на трикракото Пиле му падна от ръката. Когато се наведе да го вдигне, крачето подскочи и взе бързо да бяга като подскачащо врабче. То толкова много подскачаше и така бързо, че Сламения Хуберт не можеше да го настигне.
	— Върни се, краче! — извика му той.
	И как се учуди, когато му извика така, едва ли не от съжаление. Крачето се обърна и заподскача, но този път не за да бяга, а за да се върне. Наистина крачето се връщаше при Сламения Хуберт. Когато вече бе почти до него, на Сламения Хуберт му хрумна нещо. Той каза:
	— Благодаря ти за послушанието, Краче! Не се сърди, но може и да не се връщаш при мен! Бъди така добро и преследвай Маймунката, защото за мен е много важно тя да не избяга. Хайде бързо, крачето ми, да не избяга Маймунката!
	При тези думи крачето се обърна и заподскача след бягащата Маймунка, като че ли я преследваше.
	Чудновато бягане беше това! Най-отпред бягаше Маймунката, след нея крачето, след него Аничка Дребосъчето, а след тях Сламения Хуберт.
	Бягаха ли? Всъщност не бягаха.
	Бягаше само Сламения Хуберт.
	Маймунката не бягаше, а се премяташе, сякаш не й стигаха краката. Крачето също не бягаше, а подскачаше. Аничка Дребосъчето бягаше най-малко от всички. Направеше ли няколко по-бързи крачки, поличката й се надигаше и Аничка се издигаше нагоре. Така че тя не бягаше, а се издигаше нагоре.
	{img:nagore.png}
	В този миг Сламения Хуберт вече не бягаше, а също се издигаше нагоре. Но как се случи това? Как можа да се случи това?
	Ето как се случи:
	Сламения Хуберт бе много любопитен да види Чудовището и искаше да се срещне лице в лице с него. Докато той бягаше, непрекъснато се обръщаше и изоставаше, само и само да може да се срещне лице в лице с Чудовището. Но Чудовището като че ли нямаше лице! Непрекъснато се променяше и така се извиваше, че ставаше ту като облак, ту като надуваем палячо, ту като одеяло, само и само да не покаже лицето си. И както Сламения Хуберт непрекъснато се обръщаше и изоставаше, изведнъж Чудовището се приближи до него. Докато Сламения Хуберт успее да различи дали това е облак или прилеп. Чудовището прелетя над него и Сламения Хуберт едва устоя да се хване за крайчеца на Чудовището — толкова бързо се издигаше то. Но тъкмо когато се бе хванал за крайчеца на Чудовището, Чудовището го смъкна и го повлече след себе си.
	Така Сламения Хуберт вече не бягаше, а се издигаше и се издигаше така бързо, че надмина не само Аничка Дребосъчето, но и крачето на трикракото Пиле, та дори и Маймунката, която се търкаляше през глава по стълбите и космите й бяха настръхнали като на някоя гъсеница.
	Както Сламения Хуберт се държеше за опашката на Чудовището, изведнъж се блъсна в някаква врата. Вратата се отвори с трясък и Сламения Хуберт излетя навън в големия двор. Как нямаше да познае, че е в големия двор, след като първото нещо, което забеляза, беше каляската с трите колела, която все още се движеше в кръг.
	О, колко беше неприятно! Каляската се движеше в кръг, а Чудовището летеше също в кръг из големия двор. Сламения Хуберт трябваше да лети с него — така се бе вкопчил в опашката му.
	{img:dvor.png}
	Докато летеше така в кръг след Чудовището, което изглежда беше много ядосано, след като така летеше, Аничка Дребосъчето се спусна на двора, но съвсем бавно, така че въобще не се удари, дори не се и одраска. А когато така хубаво се спусна и видя как Сламения Хуберт лети в кръг, бързо се заоглежда на всички страни, за да види къде би могло да бъде шкафчето със свирката. Както се оглеждаше, тя за голямо свое учудване съгледа, че държи някакво шкафче в ръие. Как бе попаднало в ръцете й? Как бе могло да попадне в ръцете й?
	Аничка Дребосъчето предполагаше как бе могло да попадне това шкафче в ръцете й. Не беше сигурна, но предполагаше. Когато Аничка Дребосъчето се издигаше над стълбите, тя се хващаше за всяко нещо, което й попаднеше, само и само да престане да се издига. И както се беше хващала за всяко нещо наоколо, може би се бе хванала и за това малко шкафче и го беше откъснала от стената. Или не беше така? Аничка Дребосъчето мислеше, че беше така и че другояче не можеше и да бъде.
	А щом не можеше да бъде другояче, сигурно беше така. Така беше!
	Но какво да прави с шкафчето, след като Аничка Дребосъчето не можеше да го отвори?
	— О, ако крачето беше тук, веднага щях да отворя шкафчето! — каза Аничка Дребосъчето и се огледа на всички страни дали крачето не е някъде наоколо. Крачето бе наоколо, но все пак доста далече. Беше чак на другия кран на двора и гонеше Маймунката в кръг, та Аничка чак се разсмя — толкова весело беше.
	И тъй като крачето гонеше Маймунката, Аничка Дребосъчето си каза, че ще опита да подскача на един крак, за да види какво ще стане.
	Тогава тя заподскача на един крак и като поскача така, едно прозорче се отвори, от него излетя трикракото Пиле и изписука. Когато Аничка Дребосъчето престана да скача на един крак, Пилето престана да писука. Третото краче му падна, Пилето се издигна и изчезна в прозорчето.
	Така Аничка се сдоби с второ краче и не трябваше да вика първото, което гонеше Маймунката. С него тя отвори шкафчето. А как го отвори! Отвори го като едно нищо!
	Когато го отвори, тя безкрайно много се зарадва. В шкафчето беше свирката.
	Аничка Дребосъчето взе свирката и изсвири. Какво се случи, когато тя изсвири? Какво ли се случи?


>>	Глава четиридесет и четвърта
>>	в която се разказва какво се случи, когато Аничка Дребосъчето изсвири със свирката

	Когато Аничка Дребосъчето изсвири със свирката, каляската престана да се върти в кръг, застана до стената и не мръдна повече. А когато каляската престана да се върти, престана да кръжи и Чудовището. То бавно се спускаше. Сламения Хуберт пусна опашката му и също се заспуска. И както се спускаше, той леко, като на пухен дюшек тупна до Аничка Дребосъчето. Когато Сламения Хуберт кацна, Чудовището се спусна пред Аничка Дребосъчето и цялото се разви. Та това изобщо не беше никакво Чудовище! Това беше голямото платно, на което паднаха Сламения Хуберт в Аничка Дребосъчето, след като прескочиха стената към последното приключение, седнали в седлото.
	Когато платното хубаво се разви, в него се появи седлото. Маймунката се спря и седна на седлото, крачето, което я гонеше застана зад нея отдясно, докато другото краче, това дето отвори шкафчето, застана зад нея отляво.
	А после изневиделица се появи събувалката, която излетя от вратата и кацна зад Маймунката на подредените крачета. После пък дотичаха двата чифта обувки и застанаха зад събувалката до двете крачета. Накрая се отвори прозореца, от него излетя Пилето и падна на земята.
	— Това Пиле двукрако ли е или трикрако? — попита Сламения Хуберт, който бе успял да се опомни. Аничка Дребосъчето пък се чудеше защо всичко се подрежда така и защо Русалката все още я няма.
	— Два пъти беше трикрако и два пъти — двукрако. Не знам с колко крака е сега.
	— Щом като два пъти е било трикрако и два пъти двукрако, сега трябва да има десет крака — каза Сламения Хуберт.
	— Как така?
	— Ами две по три е шест, а две по две е четири. Четири плюс шест е равно на десет. Не е ли така?
	— Все пак няма десет крачета.
	— А колко крачета има? — попита Сламения Хуберт.
	— Струва ми се, че нито едно.
	Наистина, когато Пилето падна, на Аничка Дребосъчето и се стори, че то няма нито едно краче. Тупна тежко като курабийка и малко като топка. Падна тежко като курабийка, но отскочи като топка и подскача, подскача, докато направи един голям скок и скочи в скута на Аничка Дребосъчето. О, как се изплаши Аничка Дребосъчето!
	Докато Аничка Дребосъчето така се изплаши, Сламения Хуберт взе да се смее и каза:
	— Да не би да топите гръсти?
	— Кой? — попита изплашено Аничка.
	— Ами вие!
	— Защо трябва да топя гръсти?
	— Щом в полата ви скочи жабче!
	Като каза това. Сламения Хуберт добави:
	— Нали в песента се казва:
P>
	Аничка гръсти топи в реката —
	жабче й скочи в полата.
P$
	— Не топя гръсти! — каза намусено Аничка.
	— И въпреки това в полата ви скочи жабче!
	— Я не ме плашете!
	— Та това съвсем не е някаква страшна жаба! Това е едно хубаво жабче. Погледнете го!
	Аничка Дребосъчето събра смелост и погледна в скута си. На палата й седеше едно хубаво зелено жабче и я гледаше.
	— Та това е Русалката! — възкликна Аничка Дребосъчето и се зарадва.
	— Не е Русалка, а Росничка* — каза Сламения Хуберт.
	[* Росничка (чеш.) — дървесна жаба.]
	— И да е Росничка, важното, че е Русалка!
	— Откъде знаете?
	— Знам, защото свирнах със свирката.
	— Ами аз случайно да съм Русалка? — каза Сламения Хуберт и избухна в смях.
	— Вие въобще не сте! — каза Аничка Дребосъчето малко разсърдена.
	— Тогава може би събувалката е Русалка? Тя също дойде, когато свирнахте. Или може би обувките? Нима не дотичаха, когато свирнахте?
	— Росничката е Русалка и никой друг! — каза Аничка Дребосъчето и мило се усмихна на Росничката.
	— Откъде знаете?
	— Виждам го по очите й! Никой не може да има по-хубави очи от Русалка!
	— Да, обаче Русалката пее — каза Сламения Хуберт.
	В този миг гърлото на Росничката се наду и тя започна така хубаво да пее, че Сламения Хуберт чак се зачуди. И как нямаше да се зачуди! Когато Росничката започна да пее, събувалката подскочи на двете си крачета и заподскача, ама така странно, както подскачат жабчетата с двете крачета едновременно. И двата чифта обувки взеха да подскачат, но също така странно, както подскачат жабчетата с двете крачета едновременно. Маймунката също подскачаше с двете крачета едновременно, а седлото — също. Подскачаха, както бяха строени и както си подскачаха, Сламения Хуберт, ще не ще, взе и той да подскача, ама толкова странно, както жабчетата с двата крака едновременно, а Аничка Дребосъчето — също. Тя държеше в ръце Росничката, Росничката пееше и Аничка Дребосъчето подскачаше, както подскачат жабчетата след Сламения Хуберт, след Маймунката, след двата чифта обувки, след седлото и след събувалката.
	Те подскачаха по двора, а когато стигнаха до края му, заподскачаха по друг един двор, след това по трети, а когато стигнаха до края и на третия двор, пред тях се появи едно голямо езеро.
	Аничка Дребосъчето вече искаше да престане да подскача, но не можеше, а когато се огледа, едва не се пукна от смях — толкова бе изненадана. Зад нея подскачаше голямото платно, а зад платното — каляската, която имаше едно колело по-малко, и също подскачаше, както подскачат жабчетата — с трите колелца едновременно.
	Така построени, всички те стигнаха до езерото, а когато стигнаха там, случи се нещо ужасно.
	Събувалката направи хоп! и скок! и изчезна в езерото. Двата чифта обувки също направиха хоп! и скок! и изчезнаха в езерото. След това Маймунката направи хоп! и скок! и изчезна в езерото. Но о, ужас! И Сламения Хуберт направи хоп! и скок! и изчезна в езерото, а Аничка Дребосъчето изчезна заедно с него. Преди това се огледа и видя първо платното, а после и каляската да правят хоп! и скок! и да изчезват във водата.
	{img:vyv_vodata.png}
	След това не видя нищо повече освен зелена вода, а само чу Росничката да пее, но като че ли също под водата. Но къде беше Росничката? Беше ли все още в ръцете й? Вече не можеше да бъде в ръцете й, защото Аничка Дребосъчето махаше около себе си с ръце, като че ли искаше да се хване за нещо, и я обхвана такъв ужас, защото я дърпаше надолу към дъното, и то така бързо, като че ли бе вързана с въже и някой я дърпаше надолу. Когато вече мислеше, че дъхът и съвсем е спрял, тя видя пред себе си едно малко прозорче и като го видя, веднага преплува през него, а щом преплува през него, прозорчето се затвори след нея и Аничка Дребосъчето заплува из една хубава зелена стаичка. Тя гледаше през зелената вода хубавата зелена стаичка и й се струваше, че се намира чак на тавана на тази стаичка. Но след това бе по-ниско, водата намаляваше, докато спадна слеем ниско и Аничка Дребосъчето изведнъж се озова на земята в една толкова красива зелена стаичка, че дори се изненада — толкова чудновата беше стаичката!
	Още преди да успее да разгледа какво има в стаичката, тя чу едно слабо гласче и това гласче каза:
	— Веднага запалете, лельо, за да изсъхне по-бързо водата и да стане топличко!
	Кой ли проговори с такъв хубав глас?
	Аничка Дребосъчето погледна нагоре и видя една красива млада дама. Ах, колко красива беше тази млада дама! И колко особена беше! Цялата беше зелена, имаше зелени дрехи, зелени коси и толкова красиви очи, че на Аничка Дребосъчето сърцето й подскочи от радост, когато погледна тези красиви очи. А когато погледна тези красиви очи, стори й се, че ги познава отнякъде, че вече ги е виждала някъде. А когато взе да си спомня къде ги е виждала тези очи, тя си спомни, че точно такива очи имаше нейната Росничка-Русалка.
	След като си спомни това и толкова се учуди, Аничка се огледа да види коя ли ще е лелята на тази красива млада дама и дали наистина е запалила печката.
	Колко много е учуди Аничка, когато погледна към печката и видя кой я пали. Палеше я една грозна стара дама в парцаливи дрехи. Докато я палеше, тя правеше такива гримаси, че на Аничка Дребосъчето й стана чудно защо тази стара дама прави такива гримаси. Като я наблюдаваше така, тя взе да си спомня кого и кога е виждала да прави такива гримаси и като си спомня известно време, Аничка си спомни, че такива гримаси правеше Маймунката, когато бродираше и когато я изненадаха. О, наистина тази грозна стара дама в парцаливи дрехи, която палеше печката, беше самата Маймунка! Много приличаше на нея, но това вече не беше Маймунка, а стара леля.
	— Къде съм? — запита се Аничка Дребосъчето.
	Като попита така, красивата млада зелена дама и каза с хубав пресладък глас:
	— Вие сте при мен, дете мое, при Русалката!
	— Знаех си, че сте Русалка — каза Аничка Дребосъчето.
	— Откъде знаеше, малка моя?
	— Защото имате такива хубави очи!
	— Харесвам ли ти?
	— О, много ми харесвате!
	— Въпреки че съм зелена?
	— Колко е хубаво, че сте зелена! Ако бяхте бяла, може би нямаше да е толкова красиво.
	— Е, важното е, че ти харесвам. А моята Леля не ти ли харесва?
	Аничка Дребосъчето не знаеше какво да отговори. Докато Аничка стоеше смутена, Лелята се обърна и се разсмя гръмогласно.
	— Моята Леля е добра, много добра! Сигурно ще ти хареса, малка моя! — каза Русалката.
	След като Лелята толкова се смееше, Аничка Дребосъчето също трябваше да се засмее и реши, че тази Леля всъщност и харесва и сигурно ще е много добра, щом като така весело се смее.
	В този миг вратата на красивата зелена стая шумно се отвори и в нея се появи Сламения Хуберт. Аничка Дребосъчето неволно се усмихна, като видя как се беше подредил. Косата му падаше в очите и от нея се стичаше вода.
	О, колко се изненада Сламения Хуберт, когато успя да събере косата си от очите и когато видя зелената стая, Аничка Дребосъчето, Русалката и нейната Леля. Така се изненада, че пито дума не можа да обели, та дори не можа и да се засмее. И той невъзпитано се намръщи и се мръщеше като някой сръдльо.
	— Вие изглежда сте доста невъзпитан — каза му Аничка.
	— Всичко, което изглежда, е сън! — отсече Сламения Хуберт.
	— Не е сън!
	— Кое не е сън?
	— Че сме на гости у Русалката.
	— Аз не съм на гости!
	— Как да не сте на гости!
	— Никой не ме е канил! — каза Сламения Хуберт.
	— Тогава заповядай, малкият! — каза Русалката и понеже нарече Сламения Хуберт „малкият“, той отново се намръщи, но този път не толкова и не като някой сръдльо, а просто като че ли облаче премина през лицето му.
	— Не искаш ли да останеш тук? Защо не седнеш в моя дом? — каза Русалката, огледа се и добави с усмивка: — Виждаш ли каква съм забравана! Карам те да седнеш, а няма на какво. Лельо, донесете ми, моля ви се, едно кресло!
	Лелята отвори някаква вратичка, вмъкна се в едно килерче и взе да търси нещо с ръка. Изведнъж обаче блъсна разгневено вратата и извика.
	— Какво ви е, Лельо? — попита я Русалката.
	— Онази безсрамна електрическа риба бе седнала в креслото и като я докоснах, ме хвана ток! — каза Лелята и взе да прави гримаси като Маймунката.
	Докато правеше гримаси като Маймунката, Сламения Хуберт намигна на Аничка Дребосъчето и взе да се криви зад гърба на Лелята. Но Аничка Дребосъчето му се намръщи и каза:
	— Все пак оправете си малко косицата, за да не сте като разбойник! — и състрадателно погледна към Лелята, която си духаше пръста, по който я бе ударил тока.
	— На рибата сигурно й е изгорял бушона, ще трябва да го сменим, за да имаме светлина! — каза Русалката.
	Щом като чу за бушон, Сламения Хуберт веднага престана да се криви и се заинтересува какъв ли бушон има електрическата риба. Когато Русалката открехна вратата на килерчето, в което на креслото седеше рибата, Сламения Хуберт надникна вътре, но нищо не видя, защото там беше тъмно. Русалката търсеше нещо в тъмнината и докато преброи до три, вътре блесна такава силна светлина, че направо заслепи Сламения Хуберт. Той си разтри очите, а след като ги разтри, съгледа на креслото едно същество, което в първия миг взе за костенурка.
	Попита Русалката дали това е костенурка и когато Русалката му отговори, че е електрическа риба, не можа да й се нагледа. Докато я гледаше, той все хвърляше и по един поглед към Русалката и вече не се мръщеше. Тя бе толкова красива и имаше толкова красиви очи! Тъй като беше толкова красива и толкова хубаво се усмихваше, Сламения Хуберт я попита дали може да вземе рибата в ръка и да я постави в нишата, която приличаше на ниша за електронни сметачни машини.
	— Можеш! — каза Русалката. — След като смених бушона, от електрическата риба вече не може да те хване ток!
	Сламения Хуберт улови рибата и наистина не го хвана ток и понеже не го хвана ток. Сламения Хуберт я постави първо в нишата, после на земята, а след това пак в нишата, която изглеждаше като ниша за електронни сметачни машини.
	Когато я постави така, той затвори вратичката на нишата и Русалката каза, че е много умен, че всичко забелязва и че от него ще излезе нещо.
	Сламения Хуберт беше доволен, че Русалката така го похвали, а и Аничка Дребосъчето се зарадва. Зарадва се, задето Сламения Хуберт вече не се мръщеше.
	Сламения Хуберт наистина вече не се мръщеше. Като сложи рибата на мястото й, той взе две кресла и ги отнесе от килерчето в хубавата зелена стаичка, а като ги отнесе там, върна се за още две.
	Лелята вече не си духаше пръста, но много се смееше, докато Сламения Хуберт пренасяше креслата от килерчето в зелената стая и каза, че си имат помощник. Тъй като тя каза това толкова весело, Сламения Хуберт престана да си мисли, че е грозна като Маймуна, и вече не смяташе, че й се пада да я хване ток.
	— Всичко е на мястото си, освен арфата — каза Русалката и Лелята започна сама да се хока, че е голяма забравана и е забравила да сложи арфата на мястото й. Тогава открехна прозорчето, през което Аничка Дребосъчето доплува в зелената стая, и като го открехна, в зелената стая нахлу струя вода, по която доплува събувалката с двете крачета.
	След това бързо затвори прозорчето и каза, че печката вече хубаво грее и че водата скоро ще изсъхне.
	— Мислех, че това е събувалка, а не арфа — каза Сламения Хуберт.
	— Събувалка е, но на нея може да се свири и затова я наричаме арфа — каза приветливо Русалката и добави: — Ако искаш, посвирй на нея!
	Тогава Сламения Хуберт взе събувалката и почна да свири на нея. Аничка Дребосъчето се чудеше откъде знае Сламения Хуберт да свири така хубаво на събувалка. Свиреше, сякаш не валеше сняг*, и свиреше хубаво.
	[* Сякаш не вали сняг — с лекота (игра на думи).]
	— Свирите, сякаш не вали сняг! — каза Аничка Дребосъчето.
	— Че да не би да вали? — попита Сламения Хуберт и продължи да свири така хубаво.
	Лелята веднага отиде до прозореца, за да види дали вали, и когато каза, че не вали, Русалката рече:
	— Хубаво е, че не вали! Ще имаме гости.
	„Какви гости ще имат? — помисли си Сламения Хуберт. — Какви ли гости ще имат?“
	Кой ли щеше да им дойде на гости?


>>	Глава четиридесет и пета
>>	в която се разбира кои бяха гостите на Русалката

	Аничка Дребосъчето не се осмеляваше да попита Русалката какви гости очаква, а не се осмеляваше и Сламения Хуберт. Освен това гостите не го интересуваха толкова. Той искаше по-скоро да знае кое беше всъщност това Чудовище и как можеше Русалката да е отначало трикрако Пиле, а след това Росничка. Когато Русалката отново повтори, че щом не вали, ще дойдат гости, Сламения Хуберт каза:
	— Да не би да дойдат Чудовища?
	Когато каза това, Аничка Дребосъчето погледна към тавана, толкова се срамуваше, че Сламения Хуберт е така цапнат в устата и плахо погледна към Русалката и Леля й, за да види какво ще кажат.
	Русалката така пребледня, че стана почти бяла и не беше вече зелена, а Лелята взе да прави такива гримаси, че Аничка Дребосъчето се уплаши да не би тази добра дама да се превърне отново в Маймунка.
	После Русалката придоби отново своя красив зелен цвят и каза:
	— Ти ми припомни, малкият, едно ужасно нещо. Да попаднеш в ноктите на такова Чудовище не е малка работа.
	Русалката въздъхна.
	— Значи Чудовището има нокти? — каза Сламения Хуберт и добави: — Не беше ли Дракон?
	— О, не, нещо още по-ужасно!
	— Може би Змей?
	— Нещо още по-ужасно!
	— Какво може да бъде по-ужасно от Змея!
	— Вятъра! Вятъра е по-ужасен от Змея!
	— Вятъра да е толкова ужасен? Не знаех! Та Вятъра няма лице — каза Сламения Хуберт.
	— Имаш право, малкият! Вятъра няма лице. Няма дори постоянен вид. О, колко е страшен! Промъква се през всяка пролука и знаменито умее да се преобразява. Понякога се държи така кротко, че ти се иска просто са си поиграеш с него, но тозчас той се развилнява и всичко помита.
	— Нали умее да се преоблича? — каза Аничка Дребосъчето.
	— На кулата се облече в платното. О, как се виеше платното и как свиреше Вятъра — каза Сламения Хуберт.
	— Той не превръща само себе си, но и другите! Колко съм изпатила, преди свирката да ме освободи, а колко изпати и моята мила Леля! Лельо, нали много изпатихте?
	— Хич не ми припомняй! — каза Лелята на Русалката и започна да разказва: — Паметта ми вече като че ли не ме слуша, но на времето хубаво си живеехме с Русалка в нашата къщичка. И както обикновено става, Русалка беше много любопитна. Та нали тогава беше съвсем малка и много немирна! Кой казва, че Русалка не беше непослушна? Така де! Беше непослушна и любопитна, а най-любопитна беше, когато гледаше през прозорчето нагоре към водната повърхност, над която летеше едно шило. Паметта ми вече не ме слуша, но от времето, когато Водния дух още като бях момиче ме смъкна под водата и ме затвори в килерчето, съм преживяла какво ли не. Кой казва, че Водния дух не ме е смъкнал още като момиче на дъното на езерото? Така де! Както си се къпех, Водния дух ме сграбчи за крака и с мен бе свършено. „Без никакви уговорки, ще ми служиш и това е!“, каза ми той и наистина трябваше да му служа, както беше пожелал. О, колко тъжно ми беше, помниш ли, Русалке? Как ще си спомняш, като още те нямаше на този свят тогава? Кой казва, че Русалка е била на този свят тогава? Така де! Един ден Водния дух донесе Русалка, когато аз бях толкова голяма, колкото е Русалка сега. О, колко хубаво бебе беше! Какво хубаво бебе беше Русалка! Такова беличко като алабастър и чак на третата година почна да зеленее. Кой казва, че това не е истина? Така де!
	Грижих се за Русалка. Веднага ми стана по-весело, че не съм сама под водата, и взех да си тананикам. Помниш ли Русалке, коя песничка ти пеех?
	Ето тази песничка ти пеех:
P>
	Лежал в полето лес —
	през него тичал пес.
	О, тичал май че
	да гони зайче.
	В полето той се заблудил,
	във къклицата се забил.
	Там срещнал един пан
	в ръка със марципан.
	И вместо шницел той
	си хапнал малко бой.
	Какъв е този нрав
	да правиш само джаф, джаф, джаф!
	С каишка под брадичката
	помъкнал този пес количката.
P$
	Докато пеех, Русалката си мрънкаше, като че ли пееше с мен. И така свикнахме една с друга и ни беше добре, докато един ден не извадиха Водния дух от водата и не го тикнаха в дранголника.
	Кой казва, че не са извадили Водния дух от водата и не са го тикнали в дранголника? Така де! С очите си видях през прозорчето как Водния дух седи на брега и реже върбови пръчки, за да си направи свирка. Но едва направил една, той веднага я хвърляше и правеше нова, после трета и нито една не му харесваше. Така той режеше пръчка след пръчка и оряза всички върби. Как можеше да хареса на Вятъра, че Водния дух му бе изрязал всички върбови пръчки? Вятъра вече не можеше да си свирука във върбовите върхари и затова реши да отмъсти на Водния дух. Тъкмо когато Водния дух си правеше нова свирка и си бе съблякъл палтенцето, Вятъра духна палтенцето и го отвя през оградата в градината на селянина. А вие знаете, че Водния дух не може да допусне да му отвеят палтенцето. И така хоп! скок! прескочи селската ограда, но в този миг кучето се разлая, селянинът дотича, хвана Водния дух за пеша и го тикна в дранголника. Единственото, което Водния дух успя да спаси, бе свирката. Хвърли я във водата и така извика, че го чух чак долу под водата:
P>
	Който надуе тази пищялка,
	ще му отвърне Русалка!
P$
	Кой казва, че не е извикал това и че аз не съм го чула? Така де! Чух го и много добре го запомних. Сложих свирката в шкафчето и винаги я носех със себе си.
	Паметта ми вече не ме слуша, но Русалка от ден на ден ставаше все по-мила и по-немирна и все гледаше как онова шило кръжи над водната повърхност и непрекъснато ме молеше да изплуваме от къщичката, за да види шилото отблизо.
P>
	— Всяко шило е
	страшило! —
P$
	казвах на Русалка, за да я изплаша и да не настоява повече да види шилото отблизо. Но Русалка не, та не!
	И така веднъж, въпреки че паметта не ме слуша, когато сменях бушона на Електрическата риба, Русалка открехна прозорчето и изплува нагоре чак до повърхността на водата, за да види отблизо шилото. Горката аз, какво трябваше да правя? Изплувах и аз и дори нямах време да си сваля кожуха — толкова беше студено, че и в нашата къщичка трябваше да ходя с кожух! И така, както изплувах в кожуха, взех си само две неща: шкафчето със свирката и едно малко камшиче, за да напердаша Русалка, задето бе така непослушна.
	Но както бе на водната повърхност, Русалка плуваше към брега и преди да успея да я нашляпам, тя изскочи от вадата и се впусна да търси шилото. Какво трябваше да правя? Горката аз! Хукнах след нея и я гоних по брега — толкова бе палава Русалка и толкова й харесваше на брега! А когато най-после миряса и се хвърли в ръцете ми, случи се нещо ужасно!
	Кой казва, че не се случи нещо ужасно? Така ле! Случи се нещо ужасно: долетя Вятъра и се изви такава виелица, че езерото замръзна и ето ти на тебе! Нито Русалка, нито аз можехме да се върнем в нашата хубава зелена къщурка! И както беше такава виелица, и както бедната Русалка се сгуши, тя взе да се смалява, докато се превърна на малко зелено жабче. А какво е малкото зелено жабче? Малкото зелено жабче е Росничка и нищо повече. Кой казва, че малкото зелено жабче не е Росничка? Така де!
	И така Русалка се превърна в Росничка. Горката трепереше от студ и проплакваше. Така проплакваше, че чак ме болеше сърцето — такава виелица беше! Тогава взех да късам влакънца от кожуха и да завивам с тях горката Русалка, та поне малко да се посгрее. Когато я покрих цялата с влакънца от кожуха, тези влакънца замръзнаха веднага за Росничка и горката Росничка заприлича на пиленце. Кой казва, че Росничката не приличаше на Пиленце? Така де! Беше като Пиленце и понеже студът се засилваше и аз я увих цялата във влакънца, горката Росничка нямаше дори крачка — и те бяха целите увити във влакънца, а те бяха замръзнали за тях. Горката Русалка беше като Пиле шарено без крачка. Тъй като беше без крачка, взех я в ръце и погледнах дали при селянина нямат пиленца за обед, та да измоля крачета за бедната Росничка.
	В този миг видях едно кученце. Бягаше откъм чифлика и държеше нещо в уста. „Пусни!“, извиках му аз и кученцето така се изплаши, че веднага пусна на земята това, което държеше в уста и избяга. О, как се зарадвах! Кучето държеше в устата си три пилешки крачета. Кой казва, че не бяха пилешки крачета? Така де! Това бяха пилешки крачета и понеже много обичах Русалка, която сега беше променена в шарено Пиле без крачета, подържах й под коремчето трите пилешки крачета, а студът веднага ги прилепи.
	Паметта вече не ме слуша, но езерото бе замръзнало и аз бродех с превърнатата в трикрако Пиле Русалка от прозорец на прозорец с надежда да намеря някъде местенце, където да се подслоним. Беше такъв студ, че хората не излизаха от къщи и прозорците бяха така заледени, че никой не виждаше как моля под прозорците добрите хора да ни пуснат да пренощуваме.
	Така стигнах с бедната Русалка-Пиленце до запустелия замък, където нямаше жива душа, а само каляска и събувалка. Но едва се настанихме в този запустял замък и излезе такъв страшен Вятър, че чак виеше и свиреше. И както свиреше и виеше, каляската потегли и завървя в кръг, а събувалката започна да свири. Събувалката свиреше, а бедната Русалка-Пиленце мрънкаше, сякаш искаше да запее. Горката, не предполагаше, че Вятъра свири на събувалката, че това виене е подигравка. Сам той се вози в каляската по двора и е щастлив, че си е отмъстил на Водния дух, на мен и на Русалката, задето Водния дух му бе изрязал всички пръчки от върбите.
	Беше такъв студ и такъв мраз, че не можехме да избягаме от този запустял замък, обитаван от Вятъра. Щом се опитахме да избягаме, Вятъра ни блъскаше с такава сипа, че можеше да ни помете. И така останахме в този запустял замък.
	Паметта ми вече не ме слуша, но постлах на Русалката-Пиленце в курника и си рекох, че ще поразгледам запустелия замък да видя какво има. Всички врати се отваряха пред мен! О, ако знаех, че Вятъра отваря тези врати, за да ме подмами в онзи лабиринт, където има стотици и стотици огледала! Но ще видите защо ме подмами натам и защо искаше да ми отмъсти за Водния дух.
	Едва-що стъпих в огледалния лабиринт и помислих, че ще се вкаменя от ужас. Кой казва, че не съм го помислила? Така де! Помислих, че ще се вкаменя от ужас. Във всички тези огледала хиляди и милион пъти видях една толкова грозна Маймуна, че дъхът ми спря от ужас. И както се бях изплашила така, заканих се с пръст и всички тези хиляди и милион Маймуни също се заканиха с пръст. Каквото и да правех, Маймуните го правеха с мен и така разбрах, че самата аз съм превърната в Маймуна. О, колко страшно беше!
	Но как можеше да се случи това, че бях превърната в Маймуна? Паметта ми вече не ме слуша, но ето как се случи:
	Кожухът бе замръзнал върху мен и като късах влакънца от него, за да увия Русалката-Росничка, тези влакънца ми бяха полепнали навсякъде, дори по лицето и бяха замръзнали за мен. Камшичето, с което исках да нашляпам Русалка, понеже беше палава, също бе замръзнало към кожуха, беше се обвило с влакънца и се бе превърнало в грозна маймунска опашка. Кой казва, че не се бе превърнало в грозна маймунска опашка? Така де! Бе се превърнало в грозна маймунска опашка, а аз се бях превърнала в грозна Маймуна. Когато се превърнах в грозна Маймуна, взех да ненавиждам себе си, всичко, целия свят и само мислех как да спася Русалката-Пиленце. Успях да окача на стената шкафчето със свирката и зачаках някой да дойде и да свирне с нея. Но никой не идваше и добре, че не идваше. Ако бе дошъл, когато Вятъра си беше в къщи, веднага щеше да бъде пометен от него.
	Първите, които дойдоха, бяхте вие, деца. Когато ви видях, веднага си казах, че ще бъде жалко, ако Вятъра ви помете, и така си измислих една хитрост.
	{img:pile.png}
	Кой казва, че не съм си измислила хитрост? Така де! Измислих си, че ще ушия за рождения ден на Вятъра едно знаменце и че за малко ще го изгоня от къщи. Не познавате Вятъра! Когато има знаменце, той гордо се надува и веднага отлита на разходка, за да лети около запустелия замък и да наблюдава знаменцето. Седнах на балкона, та Вятъра да забележи, че му бродирам знаменце, и наистина той го забеляза и вече взе да се приготвя да полети в кръг, а докато се приготвяше, каляската потегли и започна да обикаля в кръг.
	За щастие на Аничка Дребосъчето й хрумна да подскочи на един крак. Щом горката Русалка-Пиленце видя това, веднага пожела и тя да си поскача като Аничка. Излетя от курника, подскочи и загуби третото си краче. Кой каза, че не е загубила третото си краче? Така де! Загуби третото си краче, а такова краче винаги има чудотворна сила. Кой казва, че няма? Така де! Всяко такова краче има чудотворна сила и това краче също имаше чудотворна сила.
	Когато ви чух да влизате в огледалния лабиринт, отново, след толкова години залях. Ах, какви сълзи ме обляха, когато запях! Пеех си:
P>
	В тайнствения замък
	има един камък,
	под камъка пищялка —
	тя буди Русалка!
P$
	Знаете как беше по-нататък — моята памет вече не ме слуша.
	Когато Лелята довърши тази история, Сламения Хуберт я попита:
	— Защо тогава ни правехте такива гримаси, когато ви се представяхме?
	— Боях се да не ви забележи Вятъра, преди да му закача бродираното знаменце на кулата, и затова правех гримаси, та да ви изплаша и да се скриете!
	— Но Вятъра не допусна да го изгонят от къщи — каза Сламения Хуберт.
	— Та ти сам го призова! Добре, че имаше крачето! Сигурно от ужас пред разгневения Вятър щях да избягам от запустелия замък и никога повече нямаше да видя своята скъпа Русалка. Но крачето не ми позволи!
	— Когато сте се загубила, сте била малка, а сега сте голяма, красива дама — каза Аничка Дребосъчето на Русалката.
	Русалката й се усмихна и отговори:
	— Това е, защото цели петнайсет години бях в плен, дете мое! През това време остарях с петнайсет години и когато се превърнах от Пиленце в Росничка и от Росничка в Русалка, вече не бях Русалка-дете, а голяма Русалка.
	— Хубаво е, че сте голяма Русалка! — каза Аничка Дребосъчето и не можеше да се нагледа на Русалката.
	Сламения Хуберт гледаше под око Лелята и сега тя толкова му харесваше, след като знаеше какви приключения е преживяла и каква хитрост бе скроила на Вятъра.
	В този миг Лелята каза, че гостите вече идват, и подкани Сламения Хуберт и Аничка Дребосъчето да погледнат през прозореца. Те погледнаха и когато забелязаха край прозореца да минава каляската, пълна с гости, казаха:
	— Та това са нашите мили Зулушарани!
	Наистина бяха техните мили Зулушарани.


>>	Глава четиридесет и шеста
>>	в която най-после се разбира за какво служи колелцето

	— Притурете в печката, Лельо! — каза Русалката. — А вие, деца, не се бойте!
	— Ние не се боим! Зулушараните са наши стари познайници — каза Аничка Дребосъчето.
	— Исках да кажа да не се боите, като нахлуе водата. Трябва широко да отворим вратите на нашите гости и тук ще нахлуе вода!
	— Сам ще им отворя широко вратата — предложи Сламения Хуберт.
	— Много мило от ваша страна! — каза Русалката.
	Освен това, когато Сламения Хуберт отвори широко вратата, в къщурката не влезе кой знае колко вода. Докато Зулушараните прекрачваха прага, двама от тях — най-силните, се бореха с вълните и ги отклоняваха от входа.
	— Добре дошли, Зулушарани — извика Лелята, а заедно с нея и Русалката, Аничка Дребосъчето и Сламения Хуберт.
	— Благодарим, благодарим! — отговориха Зулушараните, като отърсваха водата от себе си.
	Когато я отърсиха, те казаха:
	— Желаем на Русалката здраве, щастие и много доволство!
	— Благодаря ви! Успяхте ли да ме познаете? Толкова години не сме се виждали!
	— Колко си спомняхме за вас и колко съжалявахме, когато разбрахме, че сте попаднали в плен! — казаха Зулушараните.
	— Важното е, че отново се срещнахме! Страхувах се да не ме забравите — каза Русалката.
	— Никога! — извикаха като един Зулушараните.
	— Е, седнете тогава като у дома си, по турски, и ни разкажете как се чувствувахте през това време.
	Аничка Дребосъчето искаше да види как се седи по турски, а Сламения Хуберт — също. Зулушараните седнаха на земята, кръстосаха крака и се опряха о стената на хубавата зелена стаичка. Когато седнаха така хубаво по турски, Сламения Хуберт седна сред тях, Лелята, Русалката и Аничка Дребосъчето пък седнаха на креслата, а не по турски.
	— Веднага ще отпразнуваме двете срещи! — казаха Зулушараните и добавиха, като се поклониха на Аничка: — Ние все пак се познаваме!
	След това се поклониха на Сламения Хуберт и също добавиха, че все пак се познават.
	Аничка Дребосъчето каза, че й е много приятно, а Сламения Хуберт додаде:
	— Как да не се познаваме? Нали вие държахте вълните и ги удържахте!
	След това Русалката попита Зулушараните как са пътували.
	Зулушараните казаха:
	— Имахме добър Вятър.
	— Имали са добър Вятър! — каза Русалката учудено и погледна към Леля си.
	— Как е възможно? — учуди се Лелята.
	— Наистина имахме добър Вятър!
	— Гледай ти, гледай ти! Кой би могъл да помисли такова нещо? — повтаряше Лелята на себе си.
	— Да не би Вятъра да е станал по-добър? — каза Аничка.
	— Дори не ми се иска да вярвам — каза Лелята.
	Сламения Хуберт добави, че Вятъра може би само се е преструвал, а всъщност не е бил добър. Русалката обаче бе на мнение, че Вятъра все пак е станал по-добър я Зулушараните потвърдиха.
	Когато Лелята им разказа своите патила с Вятъра, те подсвирнаха и казаха, че Вятъра сигурно се е преструвал на добър.
	— Е, как сте? — попита Русалката.
	— Не сме кой знае колко добре. Предстои ни местене! — казаха Зулушараните.
	— Как? Местите се от острова? — попита Аничка Дребосъчето.
	— Така е! Дойде отливът и ние трябва да се преместим.
	— Тогава там сигурно ще се върнат Негърчетата-Обърковци! — радостно възкликна Сламения Хуберт.
	— И пак ще поникнат чудновати цветя! — добави Аничка Дребосъчето.
	— Те няма да се върнат повече там!
	— Да не би да не са се върнали здрави?
	— Върнаха се целите бели! — казаха Зулушараните.
	— Значи все пак са се върнали! Важното е, че са се върнали! — каза Аничка Дребосъчето.
	— На два крака ли се върнаха, или на четири?
	— Не разбираме от естествознание и не знаем колко крака имат Мравките.
	— Значи са се върнали като Мравки! — въздъхна Аничка Дребосъчето и добави: — Жалко, много ми е жал, че вече не могат да бъдат хора.
	— Но те пак са хора! — казаха Зулушараните.
	— А как са станали отново хора?
	— В работилницата!
	— Значи са в работилницата! О, веднага бих искала да ги видя! Само да знаех къде е работилницата! — каза Аничка.
	— Те вече не са в работилницата!
	— А къде са? — попита Сламения Хуберт.
	— Сигурно са на някоя витрина! — казаха Зулушараните.
	— А как са попаднали там?
	— Купи ги търговецът Абаба.
	Сламения Хуберт подсвирна и каза:
	— Гледай ти! Значи пак има своите пръчки злато?
	— Трябва да се е оправил! — каза Аничка Дребосъчето.
	— Купува всичко, каквото му попадне! — казаха с въздишка Зулушараните и добавиха: — Боим се да не купи и нас!
	— А какво е купил досега? — попита Аничка Дребосъчето.
	— Купи Обърковците, купи Заека, купи Камилата и цялата зоологическа градина.
	— Сигурно е много лошо да бъдеш купен! — каза Аничка Дребосъчето.
	— Лошо е! След това само си играят с теб, а самият ти с никой не можеш да си играеш и трябва само да чакаш някой да си поиграе с теб.
	— Ах, колко му е лошо на човек, когато някой го купи! — каза Аничка Дребосъчето и попита: — Така лошо ли им е на Заека и на Камилата, ако някой ги купи? Или само на човек му е така лошо?
	— На Заека и на Камилата им е точно толкова лошо, колкото и на човека, когато някой го купи — отговориха Зулушараните.
	— Много искам да знам колко му е лошо на нещо, което си купиш! — каза Русалката и попита дали някой може да й каже колко е лошо.
	Аничка Дребосъчето каза, че не знае колко е лошо, тъй като никога досега не бе купувала нищо. Сламения Хуберт обаче извика:
	— Ще ви разкажа колко лошо й е на тротинетката, когато си я купи човек.
	— Ах, разкажете ни! — замоли Русалката.
	— Само да ви дам нещо освежително със сламка! — каза Лелята.
	След това обиколи всички и им раздаде по нещо освежително.
	— Силно е! — добави тя. — Затова ви го давам със сламка, за да можете хубаво и по мъничко да го смучете.
	— Ах, колко е силно това освежително! — казаха Зулушараните и смукнаха малко от освежителното със сламката.
	— Наистина е силно! — каза Аничка Дребосъчето и също си смукна малко. Сламения Хуберт смукна два пъти, за да не му пресъхне гърлото, докато разказва, и каза:
	— Доста силно е! Дано да не се напием!
	Но Лелята каза, че никой не може да се напие от освежителното и че такова освежително е винаги добре дошло.
	Сламения Хуберт поиска да си изтрие устата с носната кърпа, но като пъхна ръка в джоба си, напипа колелцето, което му бе дала Маймунката, и като го напипа, каза:
	— Преди да започна да разказвам колко й е лошо на тротинетката, когато си я купи човек, искам да попитам за какво служи това?
	И той извади от джоба си часовниковото колелце и го показа на Лелята.
	Когато Лелята го видя, тя много се изплаши и каза:
	— Добре, че ми напомни за това колелце! Ах, та нали от него зависи нашата съдба!
	— Как така? — попита Сламения Хуберт.
	— Та това е резервно колелце от часовник!
	— А за какво служи?
	— Слага се в часовника, ако се развали.
	— А ще стане ли нещо, ако се развали часовникът?
	— Разбира се! Ще спре!
	— А какво като спре?
	— Тогава и ние ще спрем с него — каза Лелята.
	— А какво ще стане като спрем и ние с него?
	— Всички колелца в нас ще престанат да се въртят!
	— Вие имате ли някакви колелца в себе си? — попита Сламения Хуберт Аничка Дребосъчето.
	— Мисля, че не — отговори му Аничка и провери дали има в себе си някое колелце.
	— И аз нямам никакви колелца! — каза Сламения Хуберт и попита Зулушараните: — А вие? Имате ли колелца в себе си?
	— Как да нямаме! — казаха Зулушараните и изпънаха гърди, за да може Сламения Хуберт да ги пипне и да се убеди, че имат колелца в себе си.
	— А откъде са се взели тези колелца у вас? — попита Сламения Хуберт.
	— Поставиха ни ги в работилницата!
	Сламения Хуберт погледна тъжно Русалката и помисли, че и тя може би има колелца в себе си. Русалката наведе очи, като че ли позна какво си бе помислил Сламения Хуберт, дълго гледа нанякъде в една точка и беше много тъжна. Сламения Хуберт се изчерви при мисълта, че Русалката може би е познала какво си бе помислил и сигурно затова е тъжна. Затова предпочете да не я гледа повече и погледна към Лелята. Лелята не беше тъжна. Тя дори се разсмя. Като се насмя, тя каза:
	— Моите колелца сигурно вече са ръждясали. Нима не съм вече много стара и не съм за старо желязо?
	Когато каза това, Зулушараните започнаха да се надвикват и един през друг да крещят, че Лелята не бива така да говори, че изобщо не е стара и че е в най-хубавите си години.
	— Само не ме ласкайте! — каза им тя. — Стара съм — това не може да се отрече. Но за щастие се чувствам здрава. Сигурно са ми сложили особено здрави колелца, щом като успях да издържа толкова много зло и пак да се чувствам здрава!
	— Значи ако спре часовникът, и колелцата в нас ще спрат — попита Сламения Хуберт.
	Нарочно каза „в нас“, макар и да знаеше, че нито той, нито Аничка Дребосъчето имаха колелца. Но той каза това, за да си помисли Русалката, че и те имат колелца като нея и да не бъде повече тъжна.
	— Разбира се, че ще спрат! — каза Лелята и добави: — Вие сте момче на място, щом като не сте загубил колелцето и ми го връщате.
	— От самото начало знаех, че колелцето ще потрябва за нещо и затова го лазех като зеницата на окото си.
	— Вие пазите зеницата на окото си? — попитаха Зулушаран ите.
	— Само когато има опасност някоя мушица да ми влезе в него — каза Сламения Хуберт.
	— А как я пазите?
	— Мигвам няколко пъти.
	— Я мигнете. Как се прави това?
	Сламения Хуберт мигна леко, а Аничка Дребосъчето също леко мигна.
	— Как хубаво го правите! — казаха Зулушараните и се опитаха да мигнат, но изобщо не успяха.
	И Лелята поиска да мигне, но и тя не успя. Очите и бяха все така отворени като друг път, толкова отворени, че бяха като ококорени.
	Само Русалката не се опита да мигне. Гледаше все в една точка и изглежда беше много натъжена. И така Сламения Хуберт съжали, че употреби израза „пазя нещо като зеницата на окото си“. Искаше му се вече да започне разказа си, за да отклони вниманието от мигането. Но Зулушараните непрекъснато опитваха дали все пак няма да успеят да мигнат, а когато не успяха, всички легнаха по гръб.
	Веднага щом легнаха по гръб, очите им се затвориха. А като им се затвориха очите, те седнаха и очите пак им се отвориха. Така те бързо лягаха по гръб и после сядаха и като правеха това така бързо, очите им се затваряха и отваряха, а Зулушараните през това време си умираха от смях.
	Смееха се със своите черни устни и викаха:
	— И ние вече можем да мигаме! Нали вече можем да мигаме?
	— Можете и още как! — каза Аничка Дребосъчето, а Сламения Хуберт изръкопляска, задето могат така хубаво да мигат. А докато Зулушараните мигаха, те си тананикаха.
P>
	Миг, миг, миг —
	слушай моя вик.
	Най-напред ще мигна,
	след това ще викна,
	време е навън,
	дигай се от сън,
	слънце грее,
	вятър вее,
	ти си ням?
	Как не те е срам?
P$
	Докато Зулушараните си мигаха и си пееха. Сламения Хуберт взе събувалката и засвири на нея песента, която пееха Зулушараните. Когато допяха песента, той изсвири на събувалката такива тъжни тонове, че чак се учуди. Когато ги изсвири. Русалката загледа още по-втренчено и още по-тъжно в една точка и запя:
P>
	В един далечен замък,
	не знам сега къде е,
	живяла чудна дама
	и змей живял със нея.

	Където да се рее,
	където и да иде
	отивал змеят с нея
	и все бил той обиден.

	Линяла тя, линяла,
	линял със нея змея
	веднъж тя долиняла,
	и свършило се е нея.

	Тоз страшен змей посърнал,
	превърнал се на кон и де го?
	На облак се превърнал,
	и свършило се е него.

	Срутел се замъка и — я,
	изчезнал той в руини бързо.
	Гнездо си свила там змия
	и ронела над него сълзи.
P$
	Когато Русалката свърши песента си, всички отрониха по една сълза; Лелята, Зулушараните, Аничка Дребосъчето, че дори и Сламения Хуберт. Само Русалката не отрони нито една сълза и беше някак по-весела от преди. Усмихваше се, когато всички й ръкопляскаха, и каза:
	— Дори не знам защо си избрах такава тъжна песничка! Може би защото вън времето е лошо. И за да се развеселим малко, ще послушаме разказа за тротинетката.
	Като каза това, Русалката, мило усмихната, погледна към Сламения Хуберт и го помоли да бъде така любезен и да започне разказа си.
	Тогава Сламения Хуберт взе да разказва колко й е лошо на тротинетката, когато си я купи човек.
	Всъщност ето какво разказа той:


>>	Глава четиридесет и седма
>>	в която Сламения Хуберт разказва колко й е лошо на тротинетката, когато си я купи човек

	И така човек си купува тротинетка и тя вече е негова. Или в къщи се казва, че всички имат тротинетки, а само ти нямаш. Аз още нямам, а всички други имат. Кои са тези всички? И Хуберт ли? Хуберт не, а всички да! Но щом всички — тогава и Хуберт. После и Хуберт става като всички. Има тротинетка. Имам я.
	Получих тротинетката вечерта. Защо не я получих сутрин? Вечер не се вижда добре, дори и всички лампи да светят. Добре, че имаме лампа, която се смъква. Смъквам я почти до земята и почвам да разглеждам тротинетката. Дори я помирисвам — тротинетката мирише хубаво. След това я поглаждам с ръка — толкова е гладка, по-гладка от гардероба, ама много по-гладка.
	Подкарвам я в кухнята и веднага спирам. Когато никой не гледа, вкарвам я и в стаята и се катурвам. Не боли. След това сядам на земята и завъртам колелото. Така си играя на мелница и съжалявам, че е вечер… О, да беше вече сутрин! Щях да изскоча на улицата и щях да потегля с тротинетката като всички други. Щях да надам силен вик и да се спусна по нанадолнището.
	Поне ще опитам какво е, като бутам тротинетката надолу по стълбите. О, чудесно е! Бутам тротинетката, а тя трополи като гръмотевица. Излиза домоуправителката, за да види какво гърми така, а когато вижда, че гърми тротинетката, иска да ми каже нещо, но после не казва нищо. Само малко блъсва вратата, а аз веднага тичам в къщи и си гледам тротинетката под спускащата се лампа.
	Дори не ми се вечеря. Сега нищо не ми се яде. Ям, но не ми се яде. Гледам над чинията към тротинетката, която стои опряна о гардероба.
	Страхувам се да не тръгне и затова оставям яденето и я слагам на земята. После се страхувам да не я настъпи някой и я подпирам до стената. Яденето ми изстива и аз не го изяждам. Казвам, че не съм гладен, отивам и сядам до тротинетката.
	Дали да си напиша „Хуберт“ на тротинетката? О, не! Дори с молив няма да я докосна! После няма да е като нова. По-добре да напиша върху нея „Хуберт“ с пръст. Няма да се вижда и тротинетката ще си бъде пак нова. Но и с пръст няма да пиша по нея, нали не съм си измил ръцете след ядене и тротинетката после ще лепне. Отивам и си изтривам ръцете. После си ги насапунисвам, за да не лепне тротинетката. Ще избърша тротинетката, та никак да не лепне, а само да блести.
	Защо трябва толкова рано да си лягам? Никак не ми се спи! А пък нощта е толкова дълга! Нощта е по-дълга от един ден и една нощ. Ами ако утре вали? Няма да мога да изляза с тротинетката на улицата. Как не обичам да си лягам! Човек никога не знае какво ще бъде на другия ден — например може да завали сняг. Но сняг няма да завали — няма да се сети.
	Пея си:
P>
	Снегът не ще напада —
	да пада май не му се пада.
P$
	Как може да завали, след като е лято? И утре ще е лято и ще се кара тротинетка.
	{img:trotinetka.png}
	Вече се събличам и ще си лягам. Слагам тротинетката на масата, за да мога да я гледам. Колко странна е отдалече! Като че ли няма колелце. После изведнъж загасват лампата. Виждам тротинетката в светлината на уличната лампа. Жалко, че загасиха! Стори ми се, че тротинетката се помръдна. Мръдна малко наляво, а после малко вдясно. О, колко страшно би било, ако ми избягаше през нощта. Но къде ще ми избяга? Заключили сме два пъти и сме пуснали райбера, така че тротинетката няма къде да избяга.
	Ами ако през нощта у нас дойдат крадци и ми откраднат тротинетката? Ще викам „помощ“, докато събудя цялата къща.
	Не мога да заспя. Обръщам се от една страна на друга и ми е топло. Отритвам пухения юрган и си подавам краката навън. После казвам на левия крак да се скрие, защото за нищо не служи. Всичко прави десният крак. Утре ще си сложа десния крак на тротинетката, ще вдигна левия, за да не ми пречи, и тръгваме.
	Вдигам си краката в леглото и чакам с нетърпение утрешния ден. После намачквам възглавницата, за да лежа по-добре. Но както и да легна, все не е добре. Поне да не ми беше толкова топло! Защо не е ден, като е такава жега?
	Тогава скачам от леглото и пипам тротинетката. Студена е. След това си лягам и заспивам. И вече е сутрин.
	Бутам тротинетката по стълбите и тя дрънчи. Домоуправителката надниква от вратата и не смее да се сърди. Нали е бял ден и всеки може да си дрънчи с каквото си иска. Пред къщата потеглям и веднага падам. Обелих си ръката, но важното е, че не си излющих тротинетката. Опитвам да карам по тротоара. Става! Десният ми крак е на тротинетката, а с левия се отблъсквам. Вече запазих за малко равновесие, но веднага след това го загубих. О, колко е хубаво! Левият крак се издига нависоко, а десният пътува. За малко да попадна под един мотоциклет! Тротинетката щеше да стане на парчета.
	Отивам в парка. Там има едни момчета и те викат:
	— Хуберт има тротинетка!
	Не им обръщам внимание. Десният ми крак е на тротинетката, а с левия се отблъсквам от пътечката. Няма да дам на никой да кара. След това давам на всички и никой не пада. Дори и аз вече не падам.
	Когато тротинетката ми се излющва за първи път, аз съм толкова ядосан, че не мога да се понасям. Вече нямам нова тротинетка! Вече е излющена! Момчетата казват, че няма нищо, и ми показват своите тротинетки, които са целите излющени. Е, да, но те имат стари тротинетки, а старите работи не радват човека. Нека се излющи! Имах си нова тротинетка и толкова ме радваше, че беше чак ужасно! Тъкмо вече няма да ме радва чак толкова, щом като е излющена.
	Самата тротинетка ме радваше повече, отколкото возенето с нея. Та аз дори не я карах, и то защото тя толкова ме радваше. Сега започва да ме радва карането на тротинетката, а за самата нея не се грижа толкова. Само от време на време изтривам по нея праха и пробвам колко е гладка.
	Това е ужасно, колко кратка е радостта на хората! Всяко ново нещо остарява бързо. Следобед вече съм забравил, че имам нова тротинетка — толкова много я карам вече. Хър-ррр насам, хър-ррр натам! Само когато дойдат момчетата, които не бяха до обед в парка и които още не знаят, че имам тротинетка, тя пак ми се струва за малко нова. Толкова нова ми се струва, че дълго не мога да намеря мястото, където е излющена.
	След това караме до вечерта.
	Вечерта осветявам тротинетката, и пак я помирисвам. Но сега тя не мирише така хубаво като вчера — усещам праха и от него ми пресъхва гърлото. Вече не мога да душа тротинетката. Старите неща не миришат хубаво. А тротинетката вече не е нова. Слагам я на масата, но вече не я гледам така. Заспивам веднага.
	{img:trotinetka_1.png}
	На другия ден първата ми мисъл е дали не съм забравил да карам. Вече не я смъквам така внимателно по стълбите. Докъде ще стигне човек, ако трябва непрекъснато да внимава да не му се излющи нещо? И да ми се излющи тротинетката, важното е добре да ме вози. Вози ме така, като че ли я имам от миналата година!
	Също ми се случва да я оставя да лежи на пътечката и да отида да си играя на друго с момчетата. Като се върна, тротинетката е пак на мястото си. На никой дори не му е хрумнало да ми я вземе или издраска. Само я карам, иначе не се грижа за нея. Особено когато съм сам, си казвам:
P>
	Що да късаме подметки,
	като има тротинетки!
	Лази Ежко, лази тежко,
	с него двайсет тротинежки.
	Днес за обед пак ще закъснея
	зарад троти… все заради нея.
	Що да късаме подметки,
	като има тротинетки!
	Не хаби, момче, подметките!
	За какво са тротинетките?
	Тротинетка караш ужким ти,
	а пък газиш теменужките.
	Тротинетки сто нарами,
	все за господа и дами!
P$
	Това стихотворение се нарича „Тротинетка във всички варианти“. Беше написано на витрината в магазина за тротинетки. Научих го, когато всички имаха тротинетки, а само аз не.
	Сега я имам и дори не знам къде е. Един ден тротинетката вече беше стара и ми омръзна. Когато си играех в стаята и когато тичах в кръг, така се спънах в нея, че чак ме заболя. „Напердаших“ я с кърпата и понеже в стаята ми пречеше, сложих я в коридора. В коридора е тъмно. Тротинетката беше в тъмното и така аз не си спомних за нея цели три дни. На четвъртия ден пак я карах, а след това тротинетката два дни стоя в банята. Когато я возех по стълбите, не си мислех за това, че я возя, а затова кой ще бъде в парка.
	Един ден занесохме тротинетката на тавана. На тавана е тъмно, става течение и има мишки. Мишките са грозни и ме отвращават.
	Преди да взема тротинетката в ръка, трябва да я избърша — толкова е прашна! Не я взимам често. Само понякога. Сега вече не обичам чак толкова да си играя с тротинетката. И да се намокри, все ми е едно! Като се намокри, ще изсъхне. Като се излющи, ще бъде излющена.
	Та такива ми ти работи с моята нова тротинетка. Такава е съдбата на всяка тротинетка, когато си я купи човек.


>>	Глава четиридесет и осма
>>	и трета от края

	Сламения Хуберт разказваше, сякаш изобщо не валеше сняг.
	Аничка Дребосъчето му каза:
	— Разказвате, сякаш изобщо не вали сняг!
	— Да не би да вали сняг? — попита ужасено Лелята.
	— Вали! — каза Аничка Дребосъчето.
	Лелята сложи очилата си, изтича към прозорчето и погледна през него. После плесна с ръце и каза:
	— Наистина вали сняг! О, Русалке, това е ужасно — вали сняг! Затова така тъжно пя, Русалке!
	Русалка се усмихна тъжно, Сламения Хуберт я погледна крадешком и му се стори, че Русалката вече не е така млада, а че малко е поостаряла. С удоволствие би попитал Аничка Дребосъчето дали не й се струва, че Русалката мъничко е поостаряла, но не се осмели, за да не опечали Русалката.
	Лелята ходеше из стаята и нареждаше, задето вали сняг.
	Зулушараните ужасено гледаха и най-малкият от тях се тресеше, като че ли му беше студено.
	— Лошо е, лошо е, че вали сняг! — каза Лелята.
	— Защо да е лошо? — попита Сламения Хуберт.
	— Пак остарях с една година!
	— Че толкова ли е лошо човек да е с една година по-стар?
	— Лошо е! Ще излезем от мода!
	— Как ще излезете от мода?
	— Като Кривогледковците!
	— Кои Кривогледковци? — попита Аничка Дребосъчето.
	— Кривогледковците за щастие — каза Лелята и попита: — Нима не сте виждали Кривогледковци за щастие?
	Аничка Дребосъчето си призна, че не знае кои са Кривогледковците за щастие, а Сламения Хуберт отбеляза, че имал веднъж такъв Кривогледко за щастие, но че това е било много отдавна и че вече дори не си го спомня.
	— Виждате ли, виждате ли? А Кривогледковците за щастие бяха много по-млади от мен — много, много по-млади. По-млади от Русалка и по-млади от Зулушараните и въпреки това излязоха от мода! — каза Лелята и добави: — Русалке, страхувам се, че ще излезем от мода!
	Русалката се изчерви и каза:
	— Аз не се боя, че ще изляза от мода!
	Но така го каза, като че ли искаше да отрони една сълзица.
	Аничка Дребосъчето я заболя, а Сламения Хуберт дори не се осмеляваше да погледне към Русалката.
	— Всички ще излезем от мода, Русалке! — каза Лелята.
	— Ще излезем и пак ще дойдем на мода — каза Русалката тихо и тъжно.
	— Ти сигурно ще дойдеш пак на мода! Та ти си толкова хубава и такава една, сякаш никога няма да излезеш от мода. Умееш да пееш и имаш хубави очи! О, Русалке, колко ужасно ще бъде, ако и ти трябва да излезеш от мода! — вайкаше се Лелята.
	Русалката се беше изчервила цялата, но след това още повече се натъжи, пак позеленя едно хубаво и загледа в една точка.
	— Не искаш ли да видиш как вали сняг? — попита Лелята.
	Русалката й отговори:
	— О, не! Няма да погледна! После няма да мога дори да пея.
	— Тогава запей, Русалке, и ни развесели малко! Знам, че скоро ще изляза от мода и затова искам да те чуя, преди още да съм излязла от мода.
	Зулушараните взеха да се надвикват и да крещят един през друг, че Лелята няма да излезе от мода и че те много по-рано ще излязат от мода, още преди Лелята, а пък Русалка никога, никога няма да излезе от мода!
	— Какво значи да излезеш от мода? — попита Аничка Дребосъчето и Лелята й отговори:
	— Да излезеш от мода значи да престанеш да се харесваш. Както тротинетката един ден престава да се харесва, така и всичко престава да се харесва. Както тротинетката и както Кривогледковците.
	— О, как ми се иска да видя някой Кривогледко! — каза Аничка Дребосъчето.
	Зулушараните изръкопляскаха, сякаш искаха да кажат нещо, и като изръкопляскаха така, всички изкривогледстваха.
	— Ау, ау! Зулушараните кривогледстват! Ама че хубаво! — възкликна Аничка Дребосъчето и каза: — Колко хубаво умеете да кривогледствате!
	— Как няма да умеем! — казаха Зулушараните. — Та това не е нищо!
	— Аз не умея — призна си Аничка Дребосъчето.
	— Е, че вие никога не сте била кривогледка!
	— Не съм била! А вие били ли сте?
	— Как да не сме били! Цялата по-минала година бяхме Кривогледковци! — казаха Зулушараните.
	— Не кривогледствайте, защото ще ви остане навик! — каза Лелята.
	Но Зулушараните продължаваха да кривогледстват и това им стана навик.
	— Вече ни стана навик! — казаха Зулушараните и се засмяха.
	— Значи сега сте Зулушарани-Кривогледковци.
	— Но щом сте Кривогледковци, няма да сте на мода — каза Лелята.
	— И да не сме на мода! Поне няма да ни купи търговецът Абаба. Нали е купил Негърчета-Обърковци, Заека, Камилата — всичко! Ще се радваме, ако не ни купи!
	Русалката каза на Зулушараните-Кривогледковци да не се страхуват, защото много им отива, пък и съдбата си е съдба, а Лелята добави:
	— Все някак е било, все някак и ще бъде!
	Тогава Зулушараните-Кривогледковци запяха ето тази песен:
P>
	В този свят животът е навсъде —
	както е било, така ще бъде.

	Всеки има свой кът, свое богатство —
	ний живеем в кукленото царство.

	Други във витрина съществуват,
	други цял живот с глада воюват.

	Трети почват марша си със десни,
	а четвърти кима само — лесно е.

	Петият и шестият си пеят —
	седмият ги гледа и се смее.

	Осмият във кръг се все върти,
	а деветият се влачи — гледай ти!

	В този свят животът е навсъде —
	както е било, така ще бъде!
P$
	Когато Зулушараните-Кривогледковци престанаха да пеят, Аничка Дребосъчето погледна към прозорчето и възкликна:
	— Вижте, едно чудотворно цвете!
	— Къде е чудотворното цвете? — попитаха всички.
	— На прозорчето! — отговори Аничка Дребосъчето.
	Лелята взе да се вайка, че вече е студено, и всичките Зулушарани-Кривогледковци започнаха да тракат със зъби. Лелята също потръпна! Само Русалката нищо не каза.
	— Дали и белезникавото Отвориустенце е там? — попита Сламения Хуберт и се запъти към прозорчето.
	Белезникавото Отвориустенце бе там. Там беше и дивият Обущар, и Корделената дантела, и още много чудотворни цветя, които нито Сламения Хуберт, нито Аничка Дребосъчето познаваха. Но всички тези чудотворни цветя сега бяха някак променени, като че ли не бяха те. Белезникавото Отвориустенце беше същото, но беше непрекъснато с отворени устенца и нито веднъж не ги затвори. И Дивият обущар бе кажи-речи същият, но не ковеше пирончета. Корделената дантела не се развиваше и навиваше — иначе си беше същата.
	Сламения Хуберт дълго гледа чудотворните растения, а когато се опита да откъсне едно от прозореца, успя. Така се получи малка пролука и Лелята погледна през нея навън. Тя каза:
	— Навън е облачно. О, беда, беда! Цялото езеро е покрито!
	— С какво е покрито и как е покрито? — попита Аничка Дребосъчето.
	Сламения Хуберт погледна през пролуката и каза:
	— Езерото е покрито с платното. Покрито е с платното!
	— С кое платно?
	— С платното, с което се спуснахме, когато прескочихме стената на последното приключение — каза Сламения Хуберт.
	— О, аз го видях как скача след нас в езерото и как потъва. Дали седлото е още в него?
	Сламения Хуберт погледна дали седлото не е още в платното. Той каза:
	— На платното има седло и някой седи в него. Двама души седят в него.
	— Да не би това да сме ние двамата? — попита Аничка Дребосъчето.
	— Никого не бих съветвал! — каза Сламения Хуберт и се намръщи.
	— Кой ли седи в седлото, че така се намръщихте? — попита Аничка Дребосъчето и сама погледна през пролуката.
	Когато погледна, тя каза, но съвсем тихо:
	— Единия прилича на човека с рачешките щипки, а другият…
	Аничка се поколеба. След това каза:
	— Другият прилича на господин Антонио, но някак си е остарял!
	— Не го ли познавате?
	— Не съм съвсем сигурна!
	— Затова пък аз съм съвсем сигурен!
	— Че това е господин Антонио ли?
	— Не. Че това е търговецът Абаба!
	— Не ви ли се струва, че търговецът Абаба държи нещо в ръце? — попита Аничка.
	— Не ми се струва! Виждам го с очите си.
	— А какво държи?
	— Вие какво мислите, че държи?
	— Мисля, че държи знаменцето — каза Аничка Дребосъчето.
	— Не си мисля, а виждам с очите си, че го държи в ръце.
	— А не пише ли нещо на знаменцето?
	— Разбира се! Там има някакъв надпис. Но се вижда само краят му, защото знаменцето е някак особено сгънато. Е, прочетете го на срички, за да видим какъв е краят на надписа.
	Аничка Дребосъчето го прочете на срички и каза:
	— Краят на надписа е ДЕН!
	— Знаете ли какъв е надписът, щом като свършва на „ден“?
	— Откъде бих могла да знам?
	— Надписът е:
C>
	НА ЧУДОВИЩЕТО ЗА РОЖДЕНИЯ МУ ДЕН!
C$
	— Не говорете така високо, за да не чуе Лелята! — каза Аничка Дребосъчето и се разтрепера.
	— Че аз говоря тихо!
	— Не е ли търговецът Абаба в крайна сметка роднина на чудовището? — попита тихо Аничка Дребосъчето.
	— Мисля, че търговецът Абаба и Чудовището са едно и също лице!
	— Тогава и господин Антонио и Чудовището са едно и също лице! — каза Аничка.
	— Права сте! Козелът и Чудовището също са едно и също лице!
	— Значи търговецът Абаба не се е поправил! — каза Аничка Дребосъчето и Сламения Хуберт й отговори:
	— Може и да се е поправил!
	— Как така? Нали знаменцето е у него?
	— Ще ви обясня как! Първо е бил лошият търговец Абаба. След това се е превърнал в злия господин Антонио. После се превърна в черния Козел. После в Чудовище…
	— А после пак в търговеца Абаба! — прекъсна го Аничка.
	— Не ме прекъсвайте и ме оставете да ви обясня!
	— Мислех, че от Чудовището се е превърнал в търговеца Абаба!
	— Тогава нямаше кой знае колко да се подобри! Чудовището е лошо, търговецът Абаба ще е също лош, ако се бе превърнал от Чудовище в търговец Абаба.
	— В какво може да се превърне Чудовището, ако не в търговец Абаба? — каза Аничка Дребосъчето.
	— Чудовището се е превърнало в добър Вятър! Нима не чухте, че Зулушараните са имали добър Вятър?
	— Наистина казаха, че са имали добър Вятър!
	— Значи Чудовището се е превърнало в добър Вятър! А добрият Вятър се е превърнал в търговеца Абаба.
	— В добър или лош търговец Абаба?
	— След като Вятъра е бил добър, в добър ли търговец Абаба се е превърнал, или в лош, добрата ми?
	— В добър се е превърнал, разбира се, че в добър се е превърнал! Но защо ми казвате „добрата ми“?
	— А как да ви кажа? „Злата ми“ ли?
	— Веднага бих се разплакала, ако ми бяхте казали така.
	— Не съм ви казал така!
	— Но и не плача!
	През това време се беше случило нещо особено, така че Аничка Дребосъчето престана да се сърди, задето Сламения Хуберт й беше казал „добрата ми“. Престана да се сърди и загледа какво става.
	Какво ставаше?
	Изведнъж платното се раздвижи, издигна се малко, човекът с рачешките щипки заедно с господин Антонио подскочи на седлото и двамата се заиздигаха с платното, което плуваше нагоре, като че ли някой го теглеше.
	— Вижте, платното изплува! — каза Аничка Дребосъчето.
	— А пък онези двамата си стиснаха ръцете! — добави Сламения Хуберт.
	— Сигурно са направили някаква сделка. Когато стопанинът направи сделка с месаря и му продаде прасенца, винаги си стискат ръцете! — каза Аничка Дребосъчето.
	— Значи търговецът Абаба току-що ни е купил! — каза Сламения Хуберт и си подсвирна.
	Аничка Дребосъчето много се учуди и каза:
	— Тук изведнъж стана по-светло!
	— Платното изплува нагоре и вече не е облачно!
	— Да кажем на Лелята, че вече не е облачно! Тя много ще се зарадва! Освен това толкова дълго бяхме до прозорчето, което не е прилично! На гости сме и трябва да обръщаме внимание и на останалите — каза Аничка Дребосъчето и се отдръпна от прозорчето.
	Сламения Хуберт също се отдръпна от прозорчето и поиска да каже, че вече не е облачно, но когато погледна към стаичката, той много се учуди, дори се уплаши. Аничка Дребосъчето също се изплаши. Това вече не беше учудване, а уплаха.
	Как да не се изплашат! Как нямаше да се изплашат!
	В зелената стаичка като че ли всичко бе умряло. Зулушараните-Кривогледковци целите бяха замръзнали и само трепереха и тракаха със зъби. Русалката седеше, сякаш не виждаше и не чуваше, гледаше втренчено в една точка и от време на време поотваряше уста, като че ли нещо казваше, но не издаде нито звук. Лелята стоеше сред зелената стаичка и чупеше ръце. Но как странно чупеше ръце. Не ги чупеше така, че първо да ги вдигне над главата си и после да ги чупи, а ги държеше над главата си и ги чупеше, сякаш се бе вкаменила. Чупеше ги, но ръцете й бяха като вдървени и Лелята цялата беше като вкаменена.
	Когато Аничка Дребосъчето видя колко страшно се бе променило всичко в стаичката, тя зарила и изтича към Русалката.
	— Не се сърдете, Русалке, че толкова дълго гледахме през прозореца. Не се сърдете и поговорете с нас!
	Русалката сякаш изобщо не чуваше, че Аничка Дребосъчето й говори, а все движеше устни, като че ли казваше нещо, но толкова тихо, че не се разбираше какво казва.
	— Иска нещо да ни каже — каза Сламения Хуберт и добави: — Доближете ухо до устните й, може би ще чуете какво казва.
	Аничка Дребосъчето доближи ухо до устните на Русалката и внимателно се заслуша какво казва Русалката.
	— Вече чувам! Пазете тишина! Ще ви повтарям думичка по думичка какво казва Русалката, но не бива да вдигате шум, иначе нищо няма да чуя.
	Сламения Хуберт не вдигаше шум, а и как да вдига, като беше толкова тъжен, а пък Аничка Дребосъчето му повтаряше думичка след думичка какво казва Русалката:
	— Русалката тихичко си пее. Ей сега ще ви кажа какво си пее — каза Аничка Дребосъчето и взе да повтаря всяка дума след Русалката.
	Ето какво си пееше тихичко Русалката:
P>
	Щом дойде мраз,
	щом дойде лед,
	напускам аз
	тоз чуден свят.

	Тоз замък, ох,
	тоз замък-дом.
	Спя сън дълбок
	аз мълчешком.

	Загубвам глас,
	загубвам звук.
	Живея аз като кютук.

	Глас нямам веч!
	Каква съдба!
	И викам веч-
	но на-на-на…

	… веч-
	но… веч-
	но… веч-
	но на-на-на…
	на-на-на…
P$
	Русалката замълча, а Аничка Дребосъчето не можеше дори да проговори от плач. Каза още няколко пъти заедно с Русалката:
P>
	… веч-
	но… веч-
	но…
P$
	При тези думи тя все се разхълцваше, тъй като й се струваше, че и Русалката хълца при тях. Русалката каза за последен път:
P>
	„… на-на-на…“
P$
	Аничка Дребосъчето й махна с ръка, като каза също:
P>
	„… на-на-на…“
P$
	но бързо се отвърна от Русалката, от Лелята и от Зулушараните-Крнвогледковци, че даже и от Сламения Хуберт и заплака.
	Сламения Хуберт гледаше в земята, а когато Аничка Дребосъчето се наплака, каза:
	— Стана грешка!
	— Каква грешка стана? — попита зачервената от плач Аничка.
	— Забравихме задното колелце! — каза Сламения Хуберт.
	— Имате предвид часовниковото колелце?
	— Точно така! — каза Сламения Хуберт и добави: — Вижте, часовникът спря! А щом часовникът е спрял, на всички колелцата са им спрели.
	— И на Русалката ли?
	— И на Русалката!
	— А на Лелята?
	— Не виждате ли, че е като вкаменена?
	— Като вкаменена е и чупи ръце!
	— Чупи ръце към часовника — каза Сламения Хуберт и добави: — Струва ми се, че държи нещо в ръце. Ами разбира се! Държи колелцето! Сигурно е искала да смени колелцето, но преди да успее да го смени, часовникът е спрял.
	Сламения Хуберт стъпи на креслото и опита дали колелцето може да се вземе от ръцете на Лелята. Едва докоснал се до колелцето, то падна от ръцете на Лелята и Аничка Дребосъчето го улови.
	— Ура! Имаме колелцето! Може би ще успеем да съживим всички!
	— И Зулушараните-Кривогледковци ли? — попита Аничка Дребосъчето.
	Зулушараните-Кривогледковци вече не трепереха и не тракаха със зъби. Също седяха като вкаменени, като хубави черни кривогледи кукли.
	— Разбира се, че ще съживим и Зулушараните-Кривогледковци, стига да успеем да сменим колелцето и да навием часовника! — каза Сламения Хуберт.
	— Мислите ли, че ще успеем?
	— Трябва да се опитам!
	Сламения Хуберт опита да смени колелцето на часовника, но в часовника имаше много колелца и той изобщо не можа да разбере кое за какво е.
	За да се окуражи, Сламения Хуберт взе да рецитира:
P>
	Аз съм смел часовникар —
	на часовниците цар.
	Все ги чопля, все развалям
	и хусаря аз повалям.
	Има тоз хусар главичка,
	шапчица и всичко, всичко.
	Хей, Хусарю, погледни ме —
	шапките да си смениме.
	Над главичката слухтя —
	като часовник я въртя.
	Счупи се — тик-так — престана.
	Грешка стана, грешка стана!
P$
	През това време Сламения Хуберт успя да измъкне едно колелце от часовника. Аничка Дребосъчето му каза:
	— Ами ако това е погрешно?
	— Може да е погрешно, но няма да е по-грешно! — отговори Сламения Хуберт, като вече се опитваше да сложи резервното колелце на мястото на изваденото.
	— Сигурен ли сте, че не е по-грешно? — попита Аничка Дребосъчето.
	— Ей сега ще видим!
	В този миг Сламения Хуберт извика от радост. Бе успял да постави резервното колелце.
	Като го постави, от часовника се чу шум и Аничка Дребосъчето така подскочи, а и Сламения Хуберт така подскочи, че едва не се преметна.
	— Нарочно ли подскочихте, или без да искате?
	— Изобщо не съм подскачал! Само нещо така ме раздруса, че чак подскочих.
	В този миг чудотворните цветя започнаха да изчезват от прозорчето и то просветля. Когато просветля, Аничка Дребосъчето каза:
	— Че ние се движим нагоре! Не виждате ли, че се движим нагоре и минаваме около толкова много неща?
	— Не минаваме около тях, а покрай тях! А че не се движим надолу, а нагоре, виждам и аз!
	— Но часовникът не върви. Нещо щрака в него, но той не върви. И Зулушараните-Кривогледковци не оживяха. И Лелята и Русалката не оживяха!
	— Изглежда не съм сменил нужното колелце! Иначе не е възможно!
	— Значи все пак беше погрешно? — каза Аничка.
	— Важното е, че не беше по-грешно! — отбеляза Сламения Хуберт.
	Аничка Дребосъчето не сваляше очи от прозорчето и гледаше как се движат нагоре покрай останалите неща.
	— Различавате ли тези неща, покрай които се движим нагоре? — попита Аничка Дребосъчето.
	— Как мога да ги различавам? Движим се прекалено бързо, така че и нещата се движат бързо и се размазват.
	В този миг обаче стаичката престана да се издига нагоре. Като спря така ненадейно. Сламения Хуберт се заклати като палячо от свирчовина, а и Аничка Дребосъчето се заклати като кукла от свирчовина.
	Преди Аничка да успее да каже, че я е страх отново да не прилепнат към земята, но пък и да не се клатят толкова, вратата се отвори и в нея те видяха човека с рачешките щипки.
	— Излезте! — извика той и защрака с рачешките щипки.
	— Излезте първи! — каза Аничка Дребосъчето на Сламения Хуберт.
	{img:shtipki.png}
	Сламения Хуберт се клатеше като палячо от свирчовина, сякаш отново бе прилепнал към земята.
	— Подайте ми ръка! — каза човекът с рачешките шипки.
	Сламения Хуберт се подвоуми известно време, но изведнъж усети, че ръката му е като в клещи, и Аничка Дребосъчето само видя как той излетя през вратата.
	Тъй като тя също се клатеше, трябваше да подаде ръка на мъжа с рачешките шипки, а щом като му я подаде, почувства, че ръката й е като в клещи, и също излетя през вратата.
	Докато летеше, тя се огледа още веднъж и видя как от вратата на стаичката изскочиха два чифта обувки и побягнаха, за да не изостанат. Изведнъж шипката я пусна и Аничка Дребосъчето замига, сякаш се съвзе от някакво главозамайвано.
	Като замига, тя разтърка още няколко пъти очи, бързо се заоглежда къде е и дали Сламения Хуберт е с нея.
	Колко много се учуди, когато си разтърка очите. Толкова се учуди, че не успя да каже нито дума.
	Къде се намираше? Къде ли се намираше?


>	Пета част
>	Чудотворният часовник

>>	Глава четиридесет и девета
>>	и предпоследна

	— Вие летите ли, или не летите? — попита Аничка Дребосъчето Сламения Хуберт.
	— Дори не ми е хрумнало! Стоя до вас — отговори Сламения Хуберт.
	— Но нали виждам, че летите! И аз летя с вас. А сега падаме с главите надолу. Внимание! Внимание! Ох, дано не се пребием!
	Аничка Дребосъчето отново затвори очи.
	— Защо си затваряте очите? — попита Сламения Хуберт.
	— За да не видя как ще се пребием — каза Аничка Дребосъчето.
	— Ако се пребием, ще се пребием „там“. „Тук“ няма от какво да се страхуваме.
	— Та нали сме „там“? — каза Аничка Дребосъчето със затворени очи.
	— Вече не сме!
	— Вече не сме ли „там“?
	— Вече не сме „там“!
	— А къде сме сега?
	— Сега сме само „тук“!
	— Къде „тук“?
	— На площада.
	— На кой площад?
	— На площада, където трябваше да бягате в щафета с мен!
	— А не бягах ли?
	— О, съвсем малко!
	— А защо не бягах?
	— Защото гледахте часовника на кулата.
	— А след това?
	— След това гледахте през прозореца на каварната.
	— На коварната?
	— На каварната! Пак бъркате каварна с коварна!
	— Грешка на езика! Сбърках!
	— Защо сте все със затворени очи?
	— Страхувам се, че летим с главите надолу и ще се пребием.
	— Но ние вече не сме „там“, значи не можем да летим с главите надолу.
	— А къде сме?
	— Ами тук, на площада пред магазина за играчки.
	— Не сме ли поне малко „там“?
	— Никак!
	— Значи мога да отворя очи?
	— Отворете ги!
	Тогава Аничка Дребосъчето събра смелост и отвори очи.
	— Наистина вече не се виждам! И вас не виждам! Вече не летим с главите надолу, вече не сме „там“, вътре! Защо вече не сме „там“?
	— Защото откачиха огледалото, затова!
	— Кой го откачи?
	— Монтьорът!
	— Вижте, там е човекът с щипките! Носи нещо голямо, а търговецът Абаба му помага.
	— Какъв човек с щипки?
	— Този, първият!
	— Та това е монтьорът! — каза Сламения Хуберт.
	— Но ръцете му са като щипки!
	— Не са! Той просто държи в ръцете си клещи! — каза Сламения Хуберт и добави: — Погледнете добре и ще видите, че това са клещи, а не щипки!
	— Виждам, че са клещи — отговори Аничка Дребосъчето и попита: — Другият обаче е търговецът Абаба, нали?
	— Онзи с мустаците ли?
	— Този, дето има мустаци като на господин Антонио.
	— Не познавам никакъв господин Антонио, нито търговец на име Абаба.
	— Как да не го познавате?
	— Не го познавам и това е!
	— Но този господин с мустаците сигурно е търговецът Абаба!
	— Това е чирак от магазина за играчки и помага на монтьора.
	— Какво му помага?
	— Помага му да отнесе огледалото!
	— Ах, отново се виждам „там“!
	Наистина Аничка Дребосъчето се видя „там“. Видя се как плува, като че ли плуваше по повърхността. Изведнъж обаче престана да се вижда и каза:
	— Пак не се виждам!
	— Няма да се видите повече! Монтьорът и чиракът отнесоха огледалото. Когато завиваха зад ъгъла, вие се видяхте за последен път в огледалото.
	— Човекът с рачешките щипки и търговецът Абаба ги няма вече! — каза Аничка.
	— Никакъв човек с рачешки щипки и никакъв търговец Абаба! Монтьорът и чиракът от магазина! Не ги бъркайте повече, както бъркате коварна и каварна!
	— Колко хубаво беше „там“! — каза Аничка Дребосъчето и добави: — Не беше ли смешно, когато се клатушкахме на едно място като палячовцн от свирчовина?
	— Монтьорът развинтваше горната част на огледалото и винаги когато го раздвижеше, ние се разклащахме! — обясни й Сламения Хуберт.
	— Ама пазачът на вратата с рачешките щипки?
	— Това беше монтьорът с клещите!
	— Но зоологическата градина беше чудесна! — въздъхна Аничка Дребосъчето.
	— Ето я там! О, сигурно ще е много скъпа! Никой няма да ми я купи. Сигурно е много по-скъпа от една тротинетка!
	Аничка Дребосъчето гледаше красивите играчки, които изобразяваха животните от зоологическата градина, и въздъхна:
	— Значи търговецът Абаба е купил цялата зоологическа градина, но когато човек я гледа „тук“, тя вече не е така красива, както когато човек е „там“.
	Аничка Дребосъчето гледаше дали в зоологическата градина, в тази малка зоологическа градина, която без съмнение бе купил търговецът Абаба, всичко бе на мястото си, както в онази зоологическа градина, която беше „там“ и в която Аничка Дребосъчето имаше толкова приключения със Сламения Хуберт, а той сега бе някак забравил всичко и не си спомняше нищо от това, което Аничка Дребосъчето му припомняше. Когато Сламения Хуберт вече не искаше да говори с Аничка Дребосъчето за всички тези приключения, тя сама започна да се възхищава на глас от това колко беше красиво. Говореше на себе си, като ту пляскаше с ръце, ту въздишаше, ту палаво подскачаше.
	{img:kompania.png}
	— Я виж ти, нашият мил Заек! Нещо много се е размножил! Тук е бял, там — черен, тук е без коронка от детелинови листенца, там — с коронка! Ами Папагалчето ни? Изглежда вече не щурее! О, не! Държи се сериозно и не маха с криле. А Кораба на пустинята също е на мястото си! Е, почини си, достатъчно се напътува и сигурно цялото тяло те боли! Ами фонтанът? Дори не чувам дали все още си шушне, или му е минало шушненето. Наистина търговецът Абаба е купил всичко. Та тук е цялото царство на куклите! Нашите малки братя също са се размножили. От едната страна има черни като малките Негърчета, а от другата страна като нашите малки бели Негърчета. И Най-големия брат е тук. При това два пъти! Един път черен и едни път бял. Най-малкия брат — също. И вие ли сте тук, Зулушарани? Вие също сте на две места! Веднъж като Зулушарани и веднъж като Зулушарани-Кривогледковци. И трите Сирени са тук. Внимавайте, госпожици, и никога вече не гълтайте рибки по време на пеене! Може да съжалявате след това. Целите сте пробити на малки дупчици. С пълно право малките бели Мравчици излязоха от вас! И килимчето е тук! И циркът! И Кончето! Я виж ти, в какво е впрегнато Кончето? В колата, до която стои Змея! Какъв странен впряг! Отпред е Змея, зад него отляво Коня, малкото конче и до него зелената ливадна Кобилка. Е, хубаво сте се подредили! Но какви са тези лопатки, които така бързо се въртят? Та това е вятърна мелница и прилича на омагьосания замък, в който живее вятърът. Колко е хубаво! Я виж ти, прозорчето на вятърната мелница се отваря и кого виждам? Та това е нашата скъпа Русалка! А до нея се подава Лелята! О, виждам, че всички сте тук, значи търговецът Абаба ви е купил всичките! Така си е, всички!
	Аничка Дребосъчето гледаше този свят зад големия стъклен прозорец. Този свят, в който изживя толкова хубави приключения със Сламения Хуберт, този свят, в който всичко бе на мястото си и всичко бе като мъртво — бе продадено. Така, както гледаше този свят, тя изведнъж забеляза едно нещо, което беше също толкова голямо „тук“, както и „там“. Когато Аничка Дребосъчето съгледа това нещо, тя извика Сламения Хуберт да види това нещо, което беше също така голямо „тук“, както и „там“. Но Сламения Хуберт вече не беше до Аничка Дребосъчето. Аничка Дребосъчето се обърна, за да види къде ли може да е Сламения Хуберт, и като се обърна, видя този голям, огромен площад, по който се движеха розови влакчета и по който вървяха толкова хора, сякаш имаше празник — толкова хора имаше тук и така бяха нагиздени. И така както гледаше, тя видя Сламения Хуберт недалеч от нея да хвърля нещо нагоре и да скача.
	— Елате да видите нещо! — извика му Аничка.
	— Няма да дойда! Щом като все сама си говорите и човек не може нормално да поприказва с вас!
	— Е, елате, де!
	— Трябва обаче да ми обещаете, че вече няма да си говорите сама!
	— Обещавам ви!
	Сламения Хуберт, който тъкмо бе хвърлил нещо нагоре, гледаше в тази посока, а след това погледна към земята. На земята иззвънтя нещо.
	— Стига сте подхвърлял петачето, ами елате да видите нещо! — каза Аничка Дребосъчето.
	— Аз не го хвърлям вече!
	И наистина Сламения Хуберт вече не хвърляше петачето, а отиде да види на какво толкова се чуди Аничка Дребосъчето. Когато дойде при нея, тя му каза:
	— Вижте, знаменцето е тук!
	— Това не е знаменце! Това е хартийка с надпис! — отговори Сламения Хуберт.
	— Това е знаменце и на него е написано: „На Чудовището за рождения му ден!“
	— Откъде го измислихте?
	— Ами вижте — надписът завършва със сричката „ден“.
	— Завършва! — съгласи се Сламения Хуберт.
	— Веднага познах по края, че това е знаменце с надпис: „На Чудовището за рождения му ден!“
	— Тук въобще не е написана такава глупост! — бунтуваше се Сламения Хуберт.
	— А какво е написано тогава?
	— Написано е: „На всички добър ден!“
	— Наистина ли?
	— Прочетете го на срички и ще видите!
	Тогава Аничка Дребосъчето го прочете на срички:
	— На всич-ки до-бър ден!
	— Имах ли право? — попита Сламения Хуберт.
	— Да, имахте право! — каза Аничка Дребосъчето и не знаеше какво да си мисли.
	— Разбирате ли този надпис? — попита Сламения Хуберт.
	— Разбирам го, но не знам защо е тук?
	— Тук е, защото магазинерът ни поздравява.
	— Защо ни поздравява?
	— За да отидем при него и да си купим нещо!
	— Нищо не искам да си купувам! — каза Аничка.
	— Защо?
	— За да не ми омръзне, както ви е омръзнала тротинетката, за която разказвахте у Русалката.
	— За тротинетката разказвах тук, на това място, а не у Русалката! — отричаше Сламения Хуберт.
	— Но разказвахте ли за нея?
	— Разбира се!
	— Радвам се, че разказвахте за нея!
	— Защо се радвате?
	— Радвам се, че поне едно нещо не отричате.
	— След като съм разказвал, защо да отричам?
	— А пък аз разказвах за пашата в цирковия фургон. Разказвах или не разказвах?
	— Разказвахте ми за пашата, но не в цирковия фургон, а тук, на това място!
	— Но все пак разказвах!
	— Да!
	— Радвам се.
	— Защо се радвате?
	— Защото вече второ нещо не отрекохте!
	— Третия път обаче ще отрека всичко! — каза Сламения Хуберт.
	— За това няма да ви питам нищо третия път — каза Аничка Дребосъчето и добави: — Въпреки че тук е написано:
C>
	„НА ВСИЧКИ ДОБЪР ДЕН!“
C$
	не искам да купя нищо, за да не ми омръзне.
	— Имате ли пари? — попята Сламения Хуберт.
	— О, не! — отговори му Аничка Дребосъчето.
	— Значи не можете да си купите нищо, дори и да искахте!
	— Не искам!
	— А пък аз искам! — каза Сламения Хуберт.
	— Вие имате ли пари?
	— Разбира се! — каза Сламения Хуберт.
	— Колко имате?
	— Имам един петак.
	— Този, дето го хвърляхте нагоре ли?
	— Същият!
	— Този, който държах в ръка ли?
	— Същият! Сложих ви го в ръката.
	— Защо ми го сложихте в ръката?
	Сламения Хуберт се изчерви и поиска да отрече. Но Аничка Дребосъчето отново го попита защо бе сложил петачето в ръката й.
	— Ще ви кажа, но няма да се сърдите.
	— Защо да се сърдя?
	— Когато ви видях, помислих, че сте сляло момиченце, понеже гледахте пред себе си в една точка.
	Аничка Дребосъчето се разсмя. Така весело се смееше, че чак се превиваше от смях. Като се насмя, тя каза:
	— Чудех се как може да има толкова голям площад и какви розови влакчета се движат тук — затова гледах в една точка. Как сте могъл да си помислите, че съм сляпо момиченце?
	Аничка Дребосъчето отново се засмя — така я развесели това, което си бе помислил Сламения Хуберт за нея.
	— Но аз не си го мислих дълго. Когато се наведохте за петачето, което ви падна от ръката, веднага забелязах, че виждате добре, и си взех петачето — каза Сламения Хуберт.
	— Че аз нямаше да го взема!
	— Къде щяхте да го сложите?
	— Щях да го поставя на една плочка.
	— А пък аз щях да се върна за него. Какво щяхте да ми кажете?
	— Щях да ви кажа, че сигурно сте изгубил едно петаче.
	— А пък аз щях да ви отговоря „да“ и така щяхме да се запознаем — каза Сламения Хуберт.
	— „Тук“ обаче по-малко се познаваме, отколкото „там“ — каза Аничка Дребосъчето.
	— Това не знам, обаче знам, че доста се познаваме.
	— И на мен ми се струва, че доста се познаваме — потвърди Аничка Дребосъчето.
	— Жалко, че петачето не може да се раздели на две! — каза Сламения Хуберт.
	— Защо искате да го разделите на две?
	— Едната половина щях да дам на вас, а другата щях да оставя за себе си.
	— Защо ще ми давате едната половина?
	— Като възнаграждение за намереното петаче.
	— Но вие не сте го губил! Само ми го дадохте и после пак си го взехте. Дадохте ми го временно. Значи няма защо да го разделяте на две — цялото е ваше.
	— Ще си купя нещо с него!
	— Какво ще си купите?
	— Ще си купя късмет за един петак.
	— Какво е това късмет за един петак?
	— Това е едно нещо в розово пликче.
	— Но какво е то? — попита Аничка Дребосъчето.
	— Това никога не се знае предварително — затова е късмет!
	— А какво може да бъде?
	— Ей сега ще видим! — каза Сламения Хуберт и отбеляза: — Почакайте ме малко, ще отскоча до магазина за играчки и ще донеса късмет за едно петаче.
	— Само да не го избирате много дълго! — каза Аничка.
	— Късмет не се избира дълго! Затварят се очите и се взима едно розово пликче.
	— Какво ли ще има в него? — каза Аничка Дребосъчето. Но тя каза това само на себе си, защото Сламения Хуберт вече бе влязъл в магазина за играчки.
	Аничка Дребосъчето го наблюдаваше от вратата. Ах, колко странно беше всичко това! Сламения Хуберт беше вътре — там, при чудния свят, там, където беше всичко — зоологическата градина със Заека, с Папагалчето, с Камилата, царството на куклите с Негърчетата-Обърковци и със Зулушараните, вятърната мелница, зелената стаичка, Русалката, Лелята, всичко, ама всичко! Въпреки че сега Сламения Хуберт беше в този хубав свят, където има всичко, той не беше „там“, а беше като Аничка, когато от време на време отиде при търговеца да купи квас. Сламения Хуберт беше като че ли „там“, там вътре, в този свят, където имаше всичко, но беше там като „тук“ и се държеше като хората, които купуват нещо.
	Застана до щанда, каза нещо, след това затвори очи, пъхна ръка слепешката в голямата купчина красиви лъскави розови пликчета и извади едно.
	След това подаде нещо на господина с мустаците, който беше досущ като господин Антонио, и като му подаде това нещо, то каза „зън“! Звънна петачето. Аничка Дребосъчето видя как петачето падна на щанда, как господинът, който приличаше на господин Антонио, го взе и го сложи някъде.
	В този миг Сламения Хуберт вече се връщаше от магазина за играчки и размахваше розово пликче.
	— А сега познайте какъв късмет съм си купил за едно петаче! — каза Сламения Хуберт, като пристъпи към Аничка.
	— Не мога да позная! Как бих могла да позная?
	Сламения Хуберт скри пликчето в длани и взе да рецитира:
P>
	Аз гадая, ти гадаеш, той гадае —
	що е туй, дали греда е?
	На гредата има бич,
	хич не си за тука, хич!
P$
	Когато Аничка Дребосъчето поиска да си отиде, Сламения Хуберт я хвана за ръка и зарецитира:
P>
	Ах, гадай, ах, гадай,
	само ти не се ругай,
	за бълхата
	и белята,
	за чухала
	и бухала,
	за зехтина
	от детелина,
	за грах
	и грях,
	за било
	и шило,
	за добро котило!
P$
	Аничка Дребосъчето каза:
	— Не мога да позная — предавам се!
	— И аз се предавам! — каза Сламения Хуберт.
	Аничка Дребосъчето с любопитство загледа розовото пликче и Сламения Хуберт каза, че ще го скъса.
	— Само внимателно да не откъснете парченце от късмета! — посъветва го Аничка Дребосъчето.
	— О, не! Чувствам, че късметът е твърд.
	Когато Сламения Хуберт каза това и даде на Аничка да напипа пликчето, за да се увери, че късметът е твърд, той скъса пликчето и пред очите на удивената Аничка се появи малко хубаво часовниче.
	— О, колко хубав късмет сте си избрал!
	— Наистина, избрал съм си късмет и за малки, и за големи! — каза Сламения Хуберт и смаяно гледаше часовничето.
	— Какво хубаво циферблатче има! — каза Аничка Дребосъчето.
	— С двайсет и четири часа!
	— Как така? — попита Аничка Дребосъчето.
	— Нима не виждате? В първото кръгче има дванайсет часа, от едно до дванайсет, а във второто под него има също дванайсет часа — от дванайсет до двайсет и четири! — каза Сламения Хуберт.
	— Какъв хубав часовник! Та на него са отбелязани и денят, и нощта, нали? — попита Аничка.
	— Щом като има двайсет и четири часа, значи на него са отбелязани и денят, и нощта — потвърди Сламения Хуберт.
	— И как хубаво светят цифрите! О, какъв хубав късмет сте си избрал!
	— Веднага бих ви дал половината от него! Какво си избирате? Деня или нощта?
	— Бих предпочела нощта! — каза Аничка.
	— Защо нощта?
	— Защото през нощта се спи и не трябва да карам никого на паша.
	— А пък аз бих си избрал деня!
	— Защо деня?
	— Защото ви срещнах през деня!
	— Доволен ли сте, че ме срещнахте?
	— Как да не съм доволен? Толкова хубаво си поиграхме!
	— И аз съм доволна, че ви срещнах! Никога досега не съм си играла така хубаво! — каза Аничка Дребосъчето и добави: — Какви хубави стрелки има този часовник!
	— Има! — отговори Сламения Хуберт.
	— А дали могат да се въртят? — попита Аничка Дребосъчето.
	— Ей сега ще опитам! — каза Сламения Хуберт и завъртя малкото винтче, което стърчеше от часовника. Но когато го завъртя, се случи нещо странно, нещо толкова странно, че беше чак невероятно — по-невероятно от зоологическата градина, от царството на куклите, от омагьосания тайнствен замък, от всичко!
	Какво странно нещо се случи? Какво толкова странно нещо се случи, когато Сламения Хуберт завъртя малкото винтче?


>>	Глава петдесета
>>	и последна

	Случи се такова странно и невероятно нещо, че изведнъж се стъмни. Как можеше така изведнъж да се стъмни, след като си беше бял ден и след като Сламения Хуберт само завъртя малкото винтче на часовника? О, как се стъмни! Аничка Дребосъчето погледна към големия стъклен прозорец, където имаше всичко, но сега там не видя нищо освен една спусната ролетка, която закриваше този вълшебен свят.
	Отсреща на кулата, на високата кула, под която Аничка Дребосъчето преди малко стоеше и гледаше клетката, която не беше клетка, а бе наричана от Сламения Хуберт часовник, та на тази висока кула, потънала в тъмнина, биеше часовник.
	Аничка Дребосъчето броеше ударите на часовника и страшно се изненада, тъй като часовникът би осем пъти.
	— Вече е осем часа, чувате ли? — попита Аничка Сламения Хуберт.
	— Ще видим сега колко ще стане — каза Сламения Хуберт и завъртя още малко винтчето.
	Когато го завъртя, стъмни се още повече. Ах, колко страшно се стъмни сега! Аничка Дребосъчето дори се ужаси от това колко се стъмни. Беше среднощ и всичко наоколо бе потънало в непрогледен мрак, сред който светеха само няколко светлини. След като беше такъв непрогледен мрак, озарен само от няколко светлини, Аничка Дребосъчето погледна нагоре към облаците, за да види какво става, че е такъв непрогледен мрак.
	Когато погледна нагоре към небето, тя онемя от ужас. Там горе, на небето, беше тъмно като през нощта и в тъмнината светеха хиляди и милиони звезди. О, каква красива звездна нощ беше горе на небето и какъв непрогледен мрак бе долу на земята!
	Както си гледаше Аничка Дребосъчето този непрогледен мрак долу на земята и милионите звезди горе на небето, часовникът на отсрещната кула, която бе обгърната от непрогледен мрак и сияеше под светлината на милионите звезди, започна да бие и би толкова дълго, че Аничка Дребосъчето чак се разтрепера — толкова дълго би, докато не отби дванайсет.
	— Полунощ е! — каза Аничка Дребосъчето, плахо хвана Сламения Хуберт за ръката и добави: — Полунощ е! Страх ме е!
	А Сламения Хуберт й каза:
	— Сега е следващата полунощ!
	Като каза това, той отново завъртя винтчето на часовника, който си бе купил като късмет за едно петаче. Аничка Дребосъчето се наведе да види дали се движат стрелките на часовника, но беше такъв непрогледен мрак, че нищо не видя. Но като погледа известно време, забеляза, че циферблатът хубаво лъщи и стрелките също хубаво блестят. Стрелките блестяха хубаво и се движеха назад!
	— Внимателно! Ще развалите часовника! Стрелките вървят назад! — извика Аничка Дребосъчето в непрогледния мрак.
	Но Сламения Хуберт не слушаше и продължаваше да върти стрелките назад. Докато ги въртеше, Аничка Дребосъчето погледна нагоре. Звездите взеха да изчезват от небето, сякаш се разтапяха една след друга и изчезваха, изчезваха, докато на небосклона остана една единствена звезда. Сламения Хуберт продължаваше да върти стрелките назад. Така и единствената звезда се разтопи и настъпи полумрак. След това и полумракът започна да се разтапя, докато се разтопи съвсем и всичко се обля в светлина — хубава, ясна дневна светлина.
	Когато тази светлина обля всичко и се увеличи още повече, Аничка Дребосъчето се огледа и на дневна светлина видя площада, по който се движеха розовите влакчета и хората ходеха празнично нагиздени, видя и кулата, и големия стъклен прозорец. Вече не го закриваше ролетката и всичко си беше отново там: зоологическата градина, царството на куклите, тайнственият замък, зелената стаичка — всичко, ама всичко!
	— Ах, колко се радвам, че е бял ден! — каза Аничка Дребосъчето на Сламения Хуберт, но той сякаш не я чуваше. Непрекъснато въртеше стрелките и те се движеха назад.
	О, това, което стана сега, беше ужасно! Вече по-ужасно и по-странно от ненадейния непрогледен мрак и от ненадейното разтапяне на звездите. Беше толкова странно, че Аничка Дребосъчето чак замря от ужас и удивление — толкова странно беше!
	И как нямаше да замре от ужас и удивление, след като изведнъж, без да направи нито крачица, тя престана да стои пред големия магазин за играчки и се озова пред едно друго стъкло, пред това стъкло, зад което имаше господа и госпожи с огромни шапки, пред стъклото, зад което беше каварната, чието име Аничка Дребосъчето все не можеше да запомни.
	{img:gledka.png}
	Тя поиска да каже, че е пред каварната, и да се учуди, че е точно пред нея, но в същия миг вече не беше пред каварната, а заедно с още много хора гледаше чудноватата клетка, която като че ли висеше, но все пак не висеше. Преди да успее да извика от ужас, тя се озова до големия стълб под огромния свод и се наведе за петачето, което й бе сложил някой в ръката, но и това трая много малко. След това видя господаря как отива към каруцата, а след това изведнъж забрави всичко. Не знаеше къде е, не знаеше дали изобщо е на този свят, не знаеше нищо, ама абсолютно нищо, както човек не знае нищо, когато спи.
	В този миг Сламения Хуберт престана да върти стрелките и безкрайно се учуди.
	И как нямаше да се учуди! Часовникът като че ли се стопи, нямаше го никъде, ама никъде, а когато Сламения Хуберт се огледа, забеляза, че е на брега на реката и срещу него лети облак комари, а той върти своята сламена шапка като ласо, за да хване с нея облачето комари.
	Но след като размисли, той отпусна шапката, сложи я на главата си и каза:
	— Хич не ми трябва да се бия с бухала! Много добре знам как ще свърши! Облакът ще ми отнесе шапката и аз няма да имам повече сламена шапка.
	После той се запита:
	— Но къде е часовникът?
	И си отговори:
	— А, знам! Часовникът имаше само двайсет и четири часа и не повече! Понеже го превъртях на вчера и повече не можеше, той сигурно се е разтопил, както утре ще се стопи днешният ден. Добре, че днес е вчера! Пак си имам сламена шапка и отново съм Сламения Хуберт.
	Хората се връщаха от неделния излет, музиката свиреше: „Та-та, та-та!“ и Сламения Хуберт си тръгна в къщи.
	{img:pozdrav.png}
	Беше неделна вечер — вчерашната вечер и Аничка Дребосъчето пропълзя до каруцата на двора, за да си полежи в нея, но после си каза: „Не! Може да заспя и господарят ще ме отведе рано сутринта в града, а там може да не срещна онзи, как се казваше… Железния Рупрехт ли беше? Ах, имаше такова странно име като Железния и като Рупрехт, но другояче се казваше. Не мога да си спомня как се казваше! Не че не ме слуша паметта! Ако беше вчера, сигурно щях да си спомня, но това не беше вчера, а утре и аз не мога да си спомня това, което е утре. Но както и да се казваше, важното е, че днес отново е вчера и че мога да избегна това, което щях да направя. Не, няма да легна в каруцата, тя ще ме закара рано сутринта в града, на омагьосания площад. Я по-добре да легна зад печката. Тя никъде няма да ме закара!“
	{img:kotka.png}
	Аничка Дребосъчето слезе от каруцата и запя:
P>
	Зад пещта ще легна, че
	там не е това момче…
P$
	и добави: „… което се казва Сламения Хуберт!“ Но вече си беше легнала зад печката и толкова й се спеше, че заспа и спа така дълбоко, че даже нищо не й се присъни.
	Присъни ли й се нещо? Така де!
	А защо така?
	Защото вече е:
	КРАЙ!
