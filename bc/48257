D>
	На всички мои читатели — с много любов и дълбока признателност. Вие сте всичко за мен.
D$


>	Пролог
>	Хардин

	Не усещам заледения цимент под коленете си, нито сипещия се върху мен сняг. Усещам само дупката в гърдите си, сякаш нещо ме е разкъсало, разпорило. Падам безпомощно на колене и гледам как колата на Зед излиза от паркинга. С Теса на предната седалка.
	Никога не си бях представял, че ще стане така. Никога, дори и в най-кошмарните си сънища, не си бях представял, че такава болка е възможна. Само бях чувал хората да говорят как пари и гори загубата. Никога преди не съм имал… някого или нещо, което да обожавам така. Никога не съм изпитвал потребност да бъда с някого, да притежавам някого, този човек да ми принадлежи напълно. Никога не съм искал да завися от другиго до такава степен, че да не мога да го пусна да си отиде.
	Паника. Унищожителната, съсипваща паника, че я губя: ето, това не беше планирано. Нищо от това, което се случи, не беше планирано. Очакваше се да е лесно: да спя с нея, да взема парите и да натрия носа на Зед. Чиста работа.
	Обаче не се получи така. Русокосото момиче с дългите, широки, отвратителни поли бавно и сигурно се намъкна под кожата ми и после се влюбих. Толкова силно, че не знаех дали да се учудвам повече на силата на чувствата си, или че изобщо такова нещо се случваше на мен.
	Не осъзнавах колко я обичам, докато не си изповръщах червата в мивката, след като показах на побърканите си приятели доказателството за откраднатата й девственост. Мразех се заради това, което направих, мразех се във всяка секунда, докато го правех, но не можех да спра.
	Спечелих облога, но загубих единственото, което ми носеше щастие.
	А с нея загубих и всичко добро, което тя ме накара да видя в себе си.
	Снегът попива в дрехите ми. Искам да обвиня баща си, задето ми е дал тези болни гени. Искам да обвиня майка си заради това, че остана прекалено дълго с него и че взаимно си помогнаха да отгледат едно напълно объркано и много ядосано дете. Искам да обвиня Теса, че изобщо ме заговори.
	Но не мога.
	Аз направих всичко това. Съсипах я. Разруших всичко, което имахме.
	Но ще направя всичко, абсолютно всичко, за да поправя грешката.
	Къде отива сега?
	Може би някъде, където никога няма да я намеря?


>	Глава едно
>	Теса

	— Отне му повече от месец — проплаквам, след като Зед ми разказва как се е родила идеята за облога. Повдига ми се. Затварям очи и се опитвам да избягам от болката.
	— Знам. Той постоянно настояваше да му дадем повече време и намаляваше сумата, която трябваше да му платим. Беше доста странно. Но ние си помислихме, че просто си е навил на пръста да спечели на всяка цена. Сякаш да си докаже нещо. Или да докаже нещо на нас, но сега разбирам. — Зед млъква и оглежда лицето ми. — Сега се сещам, че всъщност той не говореше за нищо друго. И когато те поканих да дойдеш с нас на кино, той откачи. След като те прибра, дойде и ме предупреди да стоя далеч от теб, но аз само се изсмях, защото помислих, че е пиян.
	— Разказа ли ви… за… потока? И за… другите неща? — питам и чакам отговора, без да дишам дори.
	— Разказа ни всичко… искам да кажа… наистина всичко — отвръща тихо Зед.
	Мълча. Изключвам телефона си. Не е спирал да звъни, откакто излязох от бара. Хардин няма никакво право да ми се обажда.
	— Къде е новото ти общежитие? — пита Зед и забелязвам, че вече сме до общежитията.
	— Не живея в общежитие. С Хардин… — не мога да довърша и изречението. — Той ме убеди да се преместя да живея с него. Преди седмица.
	— Не мога да повярвам. Сериозно ли?
	— Да. Той просто… нямам думи… той е просто… — Не мога да намеря дума, описваща жестокостта му.
	— Не знаех, че ще стигне чак толкова далеч. Мислех, че когато видим… знаеш… доказателството, нещата ще си станат пак като преди. Ще се вижда с различно момиче всяка вечер. Но той просто изчезна. Почти не се е срещал с нас. Освен онази нощ, когато дойде на доковете да се опита да убеди Джейс и мен да не ти казваме. Предложи на Джейс ужасно много пари, за да си трае.
	— Пари? — Не, как е възможно да падне толкова ниско? С всяко следващо болно, перверзно откритие, направено от мен, пространството в колата на Зед става все по-малко.
	— Да. Джейс реши, че е шега, но каза, че ще си държи устата затворена.
	— А ти не си се съгласил? — питам и вече разбирам защо Хардин го е бил. Спомням си обезобразеното лице на Зед и раните по кокалчетата на Хардин.
	— Не съвсем. Уверих го, че ако не ти каже скоро, аз ще го направя. Очевидно идеята не му хареса — казва и размахва ръка пред лицето си. — Ако от това ще ти стане по-добре, мисля, че той наистина има чувства към теб.
	— Не, няма. Но дори и да имаше, това вече е без значение — отвръщам и облягам глава на прозореца на колата. Всяка целувка, всяко докосване са ставали достояние на приятелите му, всичко се е обсъждало помежду им. Най-интимните ми мигове. Моите единствени интимни моменти не са мои. Били са на всички.
	— Искаш ли да дойдеш при мен? Не те притискам и не ти предлагам нищо. Просто имам диван и можеш да останеш, докато решиш какво да правиш — предлага Зед.
	— Не. Не, благодаря. Мога ли да използвам телефона ти? Искам да се обадя на Ландън. — Зед ми посочва телефона, който е оставен на таблото, и за секунда се замислям как ли биха се развили нещата, ако не бях зарязала Зед заради Хардин в онази нощ след лагерния огън. Никога нямаше да направя тези грешки.
	Ландън отговаря на второто позвъняване. Както и очаквах, казва ми да отида веднага. Не му обяснявам какво се е случило, но той сякаш разбира, че нещо не е наред. Давам адреса на Зед. Почти през цялото време запазва мълчание.
	— Ще ме търси… че съм те завел на друго място, ще ме преследва, че не съм те закарал при него — казва най-накрая.
	— Бих се извинила за неудобството, но вие сами сте си виновни — казвам съвсем откровено. Изпитвам известно съчувствие към Зед, защото вярвам, че намеренията му са били далеч по-почтени от тези на Хардин, но раната ми е прекалено прясна, за да мисля за това точно сега.
	— Знам. Ако имаш нужда от нещо, обади ми се — казва, когато излизам от колата.
	Виждам дъха си, но не усещам студа. Не усещам нищо. Ландън е единственият ми приятел, но живее в къщата на бащата на Хардин. Не мога да не отчета иронията на съдбата.


	— Доста силно вали — казва Ландън и ме дърпа да вляза на топло. — Къде ти е палтото? — кара ми се закачливо, но после под светлината на лампата вижда лицето ми. — Какво се е случило? Какво е направил?
	Очите ми оглеждат стаята с надеждата Кен и Карен да не са долу.
	— Толкова ли ми личи? — избърсвам очите си. Ландън ме прегръща силно и пак бърша очите си. Нямам нито физическата, нито душевната сила да плача дори. Толкова далеч остана онова време, когато можех да плача. Сега съм извън… извън всичко.
	Ландън ми носи чаша с вода и казва:
	— Качи се в стаята си.
	Успявам да се усмихна, но когато се качвам на втория етаж, някакъв перверзен инстинкт ме тегли към вратата на Хардин. Болката е толкова силна, че ме скършва на две половини. Обръщам се и бързо влизам в стаята срещу неговата. Спомням си как бягах към спалнята му онази нощ, когато го чух да пищи насън. Гърдите ми горят. Сядам на „моето легло“ и не знам какво да правя. Ландън идва след няколко минутки, сяда срещу мен. Достатъчно далеч, за да покаже уважение към мен, и достатъчно близо, за да почувствам тревогата му.
	— Искаш ли да говориш за това? — пита вежливо.
	Докато разказвам цялата история, ме боли много повече, отколкото в онзи миг, в който узнах всичко, но после изведнъж ми олеква… малко. Радвам се, че има поне един човек, който от самото начало не е знаел за цялото ми унижение.
	Ландън ме слуша, без да помръдне, застинал, вкаменен. Не мога да разбера нищо от изражението му. Не мога да разбера какво мисли за доведения си брат. Какво мисли за мен. Но когато свършвам, той гневно скача от стола.
	— Не мога да повярвам, че е направил такова нещо. Какво му става? А аз точно бях започнал да си мисля, че се превръща в… нормален… и той прави това? Не мога да повярвам, че би причинил подобно нещо на теб, точно на теб? Защо разрушава всичко, което има?
	В мига, в който довършва изречението, главата му рязко се обръща надясно и тогава и аз чувам стъпките по стълбището. Но това не са стъпки, а гневни, трескаво топуркащи ботуши.
	— Тук е — казваме и двамата и за секунда обмислям варианта да се скрия в гардероба.
	Ландън ме поглежда сериозно и пита:
	— Искаш ли да го видиш?
	Клатя трескаво глава и Ландън прави крачка, за да затвори вратата точно когато гласът на Хардин ме пронизва.
	— Теса!
	В мига, в който Ландън се опитва да затвори вратата, Хардин влита в стаята и спира в средата. Скачам от леглото. Ландън, разбира се, не е свикнал на такива неща и затова стои като препариран.
	— Теса! Слава богу, че си тук — въздъхва и прокарва пръсти през косата си.
	Гледам го и гърдите ми горят. Опитвам се да отместя поглед към стената.
	— Теса, бебо. Трябва да ме изслушаш. Моля те, просто…
	Тръгвам мълчаливо към него. Очите му грейват с надежда и протяга ръка към мен, но когато го подминавам, виждам как надеждата се стопява. Умира.
	Добре. Така му се полага.
	— Моля те, кажи нещо.
	Поклащам глава и заставам до Ландън.
	— Не. Никога повече няма да говоря с теб — крещя.
	— Не го казваш сериозно, нали… — Приближава се до мен.
	— Махай се от мен! — пищя. Той се опитва да ме хване за ръката, но Ландън застава между нас и слага ръка на рамото му.
	— Хардин, трябва да си тръгваш.
	Хардин стиска челюсти и гледа ту него, ту мен.
	— Ландън, не се намесвай, по дяволите — казва Хардин заканително, но Ландън не отстъпва. Познавам Хардин толкова добре. Знам, че в момента преценява какви са му шансовете и дали си заслужава да удари Ландън пред мен. Очевидно решава да не го прави. Поема си дълбоко дъх, опитва се да запази спокойствие и казва:
	— Моля те… дай ни минутка.
	Ландън ме поглежда. Очите ми го молят да не ме оставя сама.
	— Тя не иска да говори с теб.
	— Не ми казвай какво не иска и какво иска! — изкрещява Хардин и юмруците му удрят стената. Мазилката се напуква. Остава видима дупка. Отскачам назад и плача. Не сега, не сега, моля се тихичко и се опитвам да овладея емоциите си.
	— Върви си, Хардин — извиква Ландън точно когато Кен и Карен се появяват на вратата на стаята.
	О, не. Не биваше да идвам тук.
	— Какво става, по дяволите? — пита Кен.
	Никой не казва нищо. Карен ме поглежда съчувствено, а Кен повтаря въпроса. Хардин гневно гледа баща си.
	— Опитвам се да поговоря с Теса и искам Ландън да си гледа своята работа и да не се бърка.
	— Какво си направил, Хардин? — Тонът му вече не е разтревожен, а… гневен? Не мога да преценя.
	— Нищо! Мамка му! — крещи Хардин и мята ръце във въздуха.
	— Забъркал е такава каша, че сега Теса няма къде да отиде. — Казва Ландън.
	Искам да говоря, но не знам какво да кажа.
	— Има къде да отиде. Там, където е домът й. У дома, с мен. — Отвръща Хардин.
	— През цялото време Хардин си е играл с нея. Причинил й е ужасни неща — казва Ландън.
	Карен издава лек вик и прави крачка към мен. Свивам се и ставам като точка. Никога не съм се чувствала така оголена и малка. Не исках Кен и Карен да разбират, но след тази вечер така или иначе няма да искат да ме видят никога повече, затова няма никакво значение.
	— Искаш ли да тръгнеш с него? — пита Кен и за секунда прекъсва пропадането ми по спиралата право към дъното.
	Клатя безсилно глава.
	— Няма да си тръгна оттук без теб — казва рязко Хардин и прави крачка към мен, а аз веднага отстъпвам назад.
	— Мисля, че трябва да си тръгнеш, Хардин — казва Кен, за моя огромна изненада.
	— Моля? — Лицето на Хардин потъмнява. Единственото определение, което ми идва на ума, докато го гледам, е черен гняв. — Имаш късмет, че изобщо стъпвам в къщата ти, а ти се осмеляваш да ме изхвърлиш?
	— Щастлив съм, че започнахме да градим отношенията си, Хардин, но тази вечер трябва да си тръгнеш.
	Хардин вдига ръце във въздуха.
	— Това са глупости. Тя каква ти е на теб?
	Кен се обръща към мен и после поглежда сина си:
	— Каквото и да си й причинил, дано си е заслужавало да рискуваш да загубиш единственото хубаво нещо, което ти се е случвало — казва и отпуска глава върху гърдите си.
	Не знам дали заради шока от думите на баща му, или просто защото гневът му не може да се побере в тялото му и изведнъж го напуска, но Хардин застива, поглежда ме за секунда, обръща се и излиза.
	Мълчим и слушаме как слиза по стълбите. Стъпките му са категорични, стабилни. После входната врата се затръшва и трясъкът отеква в тихата къща. Обръщам се към Кен и със сълзи в очите и с разтреперан глас казвам:
	— Ужасно съжалявам. Не исках да става така. Ще си тръгна.
	— Не, ще останеш колкото е необходимо. Винаги си добре дошла тук — казва Кен и двамата с Карен ме прегръщат.
	— Не исках да заставам между вас! — Чувствам се ужасно виновна, че Кен изгони сина си заради мен. Карен ме хваща за ръката и я стиска окуражително.
	— Теса — отвръща уморено и все още раздразнено Кен, — обичам Хардин, но и двамата знаем, че без теб нямаше как да застанеш между нас, защото ние отдавна бяхме разделени.


>	Глава две
>	Теса

	Оставам в банята, докато не ми прилошава от топлината. Водата отмива мръсотията от съзнанието ми, пречиства ме и някак ме успокоява. Уви, ефектът от горещия душ не е точно такъв, какъвто бях очаквала. Не мога да се сетя за нищо, което да успокои болката в мен. Имам чувството, че болката е символ на самата безкрайност. Постоянна. Като спазъм, който се е настанил да живее с мен, но и като дупка, която става все по-дълбока и по-широка.
	Ужасно съжалявам за стената.
	— Предложих на Кен да я платя, но не ми разрешава дори да спомена — казвам на Ландън, докато реша с четка мократа си коса.
	— Не се тревожи за това. Имаш си други грижи — отвръща замислено той и потърква гърба ми.
	— Не разбирам как се стигна дотук? Как се преобърна животът ми? — Гледам напред и не мога да погледна най-добрия си приятел в очите. — Преди три месеца всичко имаше логика. Имах Ноа, който никога не би направил такова нещо. Бях в прекрасни отношения с майка си и знаех как ще се развие животът ми. А сега нямам нищо. Буквално нищо. Не знам дали да се появя и на работа, защото Хардин или ще дойде там, или ще накара Ванс да ме уволни. Просто защото може да го направи.
	Стискам малката декоративна възглавничка пред гърдите си.
	— Той нямаше какво да губи. Но аз имах. Позволих му да ми вземе всичко. Животът ми преди него беше толкова обикновен, простичък. Предначертан. Сега… след… него… е просто… след.
	Ландън ме гледа с големите си, широко отворени очи.
	— Теса, не можеш да се откажеш от стажа. Достатъчно ти отне. Моля те, не му позволявай да ти вземе и това. Хубавото на този живот след него е, че можеш да правиш каквото ти се иска, можеш да започнеш отначало.
	Знам, че е прав, но не е така просто. Всичко в живота ми в момента е свързано с него. Дори боята на проклетата кола. Той някак успя да се превърне в онази нишка, която държи живота ми цял. Сега — след него — от този живот и от момичето, което бях преди Хардин, е останала една непотребна купчина. В крайна сметка се съгласявам с Ландън и му се усмихвам почти насила.
	— Ще те оставя да си починеш — казва, прегръща ме и тръгва да излиза.
	— Мислиш ли, че някога ще спре? — питам и той се обръща.
	— Кое?
	— Болката. — Гласът ми е почти като шепот.
	— Не знам… Иска ми се да вярвам, че ще спре. Времето лекува… почти всяка болка — казва Ландън и ми се усмихва с най-успокояващата полуусмивка, която съм виждала в живота си.
	Не знам дали времето ще ме излекува, но знам, че ако това не се случи, няма да оцелея.


	С твърда ръка и абсолютно безкомпромисно, но и с присъщото му уважение, Ландън успява да ме извлече от кревата, за да не изпусна стажа си. Отделям минутка, за да оставя бележка на Кен и Карен и да се извиня за дупката, която Хардин остави в стената им.
	По пътя Ландън не говори, но от време на време се обръща да ми се усмихне окуражително. Също така непрестанно ми казва неща, които не бива да забравям и които да си напомням, за да си вдъхвам смелост, но истината е, че се чувствам ужасно. Спомените нахлуват в съзнанието ми в мига, в който паркираме пред заведението — Хардин на колене в снега, обяснението на Зед за облога…
	Отключвам колата си и скачам в нея, за да се скрия от студа. Поглеждам се в огледалото за обратно виждане и лицето ми се сгърчва от отвращение. Очите ми са кървави и с черни кръгове отдолу. Имам и торбички. Приличам на героиня от филм на ужасите. Със сигурност ще имам нужда от повече грим, отколкото предполагах.
	Спирам в „Уол март“, единствения отворен магазин по това време, и купувам всичко необходимо за „макиаж“ на чувствата. Но нямам сила, нямам енергия и желание да оправям външния си вид и не съм убедена, че изглеждам по-добре.
	Очевидно не изглеждам никак добре, защото когато ме вижда, Кимбърли надава ужасен вик. Опитвам се да се усмихна, но тя скача от бюрото си.
	— Теса, мила, добре ли си? — пита с обезумял поглед.
	— Толкова зле ли изглеждам?
	— Не, не, разбира се, че не — лъже веднага. — Просто изглеждаш…
	— Изтощена. Знам. Наистина съм изтощена. Последните изпити ми взеха здравето.
	Тя кима и ми се усмихва топло, но усещам как очите й пробиват дупка в гърба ми, докато вървя по коридора към офиса си. И така, денят започва да се точи. Вече е почти обяд, когато Ванс чука на вратата ми.
	— Здравей, Теса — казва с усмивка.
	— Здравей — отвръщам с върховни усилия.
	— Исках просто да ти кажа, че съм силно впечатлен. Работата ти е много по-прецизна и съвестна, отколкото на повечето служители, които съм назначил на постоянна длъжност.
	— Благодаря. Това означава много за мен — казвам и веднага вътрешното ми гласче ми напомня, че имам този стаж благодарение на Хардин.
	— Това е причината да те поканя на конференцията в Сиатъл този уикенд. Много често тези събития са скучни, но сега ще бъде посветена на дигиталното книгоиздаване. Ще се запознаеш с много хора, ще научиш някои неща. След няколко месеца отварям нов клон в Сиатъл и трябва да се видя с доста хора. Какво ще кажеш? Компанията поема всички разходи. Тръгваме в петък следобед. Разбира се, ще се радвам, ако успееш да доведеш и Хардин. Не на конференцията, но в Сиатъл — казва с многозначителна усмивка.
	Ако само знае какво се случва в момента.
	— За мен е огромна чест. Разбира се, че ще дойда. Дълбоко ценя поканата — казвам ентусиазирано и с облекчението, че най-сетне нещо хубаво се случва в живота ми.
	— Страхотно! Ще кажа на Кимбърли да ти обясни всичко…
	Не спира да говори, но аз не го слушам. Идеята да замина за тази конференция леко успокоява болката в гърдите ми. Ще съм далеч от Хардин. Но сега пък мисълта за Сиатъл ми напомня пак за него и за това, че той искаше да ме заведе там. Маркирал е целия ми живот. Където е минал, все е оставил следи. По цялата територия на щата. Офисът започва да се смалява, въздухът в стаята става гъст, трудно се диша.
	— Добре ли си? — пита загрижено Ванс.
	— Ами… да… не съм яла още днес, а и не спах добре снощи. — Казвам.
	— Хайде, прибирай се у дома. Може да си довършиш работата вкъщи.
	— Няма проблем… мога да…
	— Не, тръгвай. Нямаме линейка подръка. Ще се справим без теб — казва окуражително и ми маха за довиждане на вратата.
	Събирам си нещата, поглеждам се в огледалото на банята. Да, все още изглеждам ужасно. Точно се каня да се кача в асансьора, когато чувам гласа на Кимбърли:
	— У вас ли се прибираш?
	— Да.
	— Хардин е в лошо настроение, така че… чувствай се предупредена.
	— Какво? Откъде знаеш?
	— Защото току-що ме напсува, когато отказах да го свържа с теб — усмихва се тя. — Не го свързах и предишните десет пъти. Помислих си, че ако искаше да говориш с него, щеше да си включиш мобилния.
	— Благодаря — казвам и мислено й благодаря за съобразителността. Гласът на Хардин би накарал пулсиращата от болка дупка в гърдите ми да смъди и да щипе още по-силно.
	Успявам да стигна до колата, без да се разплача. Болката се засилва. Когато съм сама, не мога да мисля за нищо друго. Сама с мислите си. Става още по-зле, когато виждам петнадесетте пропуснати обаждания от Хардин и десетте нови съобщения, които нямам намерение да чета. Успявам да се стегна колкото да подкарам колата, и правя точно това, от което най-много се страхувах: обаждам се на майка си. Отговаря ми на първото позвъняване.
	— Ало?
	— Мамо — проплаквам. Да, никога не я наричам така и сега думата звучи странно в устата ми, но имам нужда да ме успокои.
	— Какво е направил?
	Всички до момента бяха реагирали, задавайки точно този въпрос. Това ме навежда на мисълта, че всички, освен мен са виждали опасността в лицето на Хардин, но аз съм отказвала да си отворя очите.
	— Аз… той… — Не мога да сглобя и едно изречение. — Мога ли да се прибера само за тази вечер?
	— Разбира се, Теса. Ще се видим след два часа — казва и затваря.
	По-добре е, отколкото си мислех, но много по-хладно, отколкото се бях надявала. Иска ми се да е като Карен. Да раздава любовта си и да прощава недостатъците. Иска ми се да омекне, искам да знам, че имам майка, която ме обича и която може да ме успокои.
	Качвам се на магистралата и изключвам телефона си, преди да направя някоя глупост. Като например тази да прочета някое от съобщенията на Хардин.


>	Глава три
>	Теса

	Пътят към дома на детството ми е познат и лесен. Не се налага да се концентрирам в движението. Позволявам си да изкрещя всеки писък, който дълго съм сдържала, и да се освободя поне от тази тежест, преди да се появя у дома. Гърлото ме боли. Раздрано е.
	Всъщност се оказва доста по-трудно, отколкото си представях, защото не ми се пищи. Плаче ми се, искам да изчезна. Бих направила всичко, за да се върна обратно в онзи първи ден, когато пристигнах в колежа. Щях да послушам майка и да сменя стаята си. Тя се бе притеснявала, че Стеф може да ми окаже лошо влияние. Ако още тогава бяхме разбрали, че „лошото влияние“ щеше да дойде от грубото момче с буйната коса, че точно то щеше да ми отнеме всичко, което притежавам, че ще ме накъса на парчета, ще ме подпали, ще духне пепелта и ще я пръсне в небето и под подметките на приятелите си…
	Бях на два часа път с кола от дома, но след всичко, което се случи, сега разстоянието ми се струва ужасно дълго. Не съм се прибирала, откакто постъпих в колежа. Ако не бях скъсала с Ноа, щях да се прибирам по-често. Когато минавам покрай къщата му, се опитвам да гледам право напред.
	Спирам пред нас и изскачам от колата, но когато стигам до вратата, започвам да се чудя дали е редно да почукам. Странно е да чукаш на вратата на собствения си дом, но не ми е удобно и да вляза направо. Как и кога се промених толкова много? Решавам да вляза, без да чукам. Виждам майка си до кафявия кожен диван — изящно гримирана, облечена в рокля и качена на високи токчета.
	Всичко изглежда като преди: чисто и подредено. Единствената разлика е, че ми се струва по-малка. Може би заради престоя ми в къщата на Кен. Къщата на майка ми наистина е малка и не е особено привлекателна отвън, но вътре е красива. Майка ми винаги се е опитвала да замаскира хаоса, породен от проваления си брак, с добре боядисани стени, много цветя и перфектна чистота. Мисля, че сега вече го прави по навик, но когато татко ни напусна, вероятно е било само стратегия за маскировка. Вътре е топло и познатият аромат на канела изпълва ноздрите ми. Майка ми е пристрастена към всякакви ароматни свещи и във всяка стая има по една. Събувам обувките си до вратата, защото майка ми не допуска сняг по паркета.
	— Желаеш ли кафе, Тереза? — пита, преди дори да ме е прегърнала.
	Покрай майка се научих да пия кафе и съм пристрастена към него почти колкото и тя. Това общо качество ме кара да се усмихна.
	— Да, моля.
	Тръгвам след нея и влизаме в кухнята. Сядам на малката маса и не знам как да започна разговора.
	— И така, ще ми кажеш ли какво се е случило? — пита директно тя.
	Поемам си дъх, отпивам от кафето и казвам:
	— С Хардин скъсахме.
	— Защо? — пита безизразно.
	— Не се оказа такъв, за какъвто го мислех — отвръщам и обвивам с ръце горещата чаша с кафе, за да спечеля време да избутам непоносимата болка от гърдите си и да се подготвя за отговора на майка ми.
	— А ти за какъв го мислеше?
	— Мислех, че ме обича. — Вече не съм сигурна кой е Хардин. Знам как се казва и как изглежда, но това е всичко.
	— А сега вече не мислиш, че те обича.
	— Не, не мисля, че ме обича.
	— Защо си толкова сигурна? — пита хладно.
	— Защото му имах доверие, а той ме предаде. По ужасен начин. — Да, не й казвам никакви подробности, но все още искам да го защитя от присъдата на майка си. Колко съм глупава! Как може изобщо да се съобразявам с него, при положение че той никога не би го направил за мен?
	— Не считаш ли, че трябваше да помислиш по-добре и да предвидиш тази вероятност, преди да се преместиш да живееш с него?
	— Да, знам. Хайде, кажи ми колко съм глупава и ми напомни: Нали ти казах?
	— Вече ти казах всички тези неща. И те предупредих за момчетата като него. Жените не трябва да се приближават до мъже като него и баща ти. Радвам се, че свърши, преди да е започнало. Хората правят грешки, Теса — казва и отпива от кафето си, оставяйки червено кръгче от червило по ръба. — Сигурна съм, че ще ти прости.
	— Кой?
	— Ноа, разбира се.
	_Как е възможно да не разбере такова елементарно нещо?_ Имам нужда да поговоря с нея, да я накарам да ме успокои, а не да ме бута обратно към Ноа. Ставам, оглеждам я, оглеждам стаята. Не, не може да говори сериозно, нали?
	Не, това е някаква шега.
	— Фактът, че нещата с Хардин не проработиха, не означава автоматично, че ще се върна при Ноа — казвам рязко.
	— Защо не? Теса, трябва да си му благодарна, че има желание да ти даде още един шанс.
	— Какво? Защо не спреш вече? Не можеш ли да се откажеш от това? Не искам да съм с никого сега, особено с Ноа. — Искам да си оскубя косата. Или нейната.
	— Какво искаш да кажеш с това особено с Ноа? Как можеш да говориш така за него? Той е най-близкият ти човек. Обича те от дете.
	Въздъхвам и сядам.
	— Знам, майко. Обичам Ноа. Но не и по този начин.
	— Дори не знаеш за какво говориш. — Става и излива кафето си в мивката, точно в канала, за да не цапа встрани. — Невинаги всичко опира до любовта, Тереза. Става дума за сигурност и стабилност.
	— Аз съм само на осемнадесет — напомням й. Не желая дори да си помисля, че ще бъда с човек, когото не обичам, само заради стабилността и сигурността. Искам да обичам този човек и той да ме обича.
	— Почти на деветнадесет. И ако не внимаваш сега, никой няма да те иска. Сега отиди да си оправиш грима. Ноа ще е тук всеки момент — заявява и излиза от кухнята.
	Трябваше да знам, че тук няма да получа никакво успокоение. По-добре да бях останала да спя в колата.


	Ноа пристига точно след пет минути. Не съм си дала зор да си оправям грима. Гледам го как влиза през вратата и се чувствам по-низка и незначителна, отколкото изобщо предполагах, че е възможно.
	— Здравей — усмихва се с перфектната си топла усмивка.
	— Здрасти, Ноа.
	Той се приближава и аз ставам да го прегърна. Топъл е и тениската му мирише така хубаво. Точно като в спомените ми.
	— Майка ти ми се обади.
	— Знам. — Опитвам се да се усмихна. — Съжалявам, че продължава да те забърква в тази каша. Не знам какъв й е проблемът.
	— Аз знам. Иска да си щастлива — защитава я веднага.
	— Ноа… — изричам с предупредителен тон.
	— Просто не знае какво наистина те прави щастлива. Иска това да съм аз. Но не съм аз — казва и свива леко рамене.
	— Съжалявам.
	— Тес, не се извинявай. Исках само да се убедя, че си добре — уверява ме и пак ме прегръща.
	— Но не съм добре.
	— Досетих се. Искаш ли да говориш за това?
	— Не знам… сигурен ли си, че е в реда на нещата? — Не искам да му причинявам болка с моите разкази за човека, заради когото го зарязах.
	— Да, сигурен съм. — Сипва си чаша вода и сяда на стола срещу мен.
	— Добре…
	И му разказвам всичко. Не споменавам сексуалните детайли, защото това е нещо съвсем лично. Е, в моя случай не е дори лично. Но за мен е. Все още не мога да повярвам, че е казал на приятелите си за всичко, което сме правили… Това е, от което най-много боли. По-гадно и от показването на чаршафите. Защото след като правихме любов и след като ми каза, че ме обича, се е обърнал и ми се е подигравал. Пред всички.
	— Знаех, че ще те нарани, но не знаех, че ще го направи така жестоко.
	Знам, че Ноа е бесен. Странно е да видя такава емоция, изписана на лицето му, като се има предвид колко е спокоен и уравновесен. Винаги.
	— Прекалено си добра за него, Теса. Той е боклук.
	— Не мога да повярвам колко съм била глупава. Отказах се от всичко заради него. Но най-лошото чувство на света е да обичаш човек, който не те обича.
	Ноа хваща чашата и започва да я върти в ръце.
	— На мен ли го казваш? — пита меко.
	Иска ми се да си ударя един шамар за това, което казах, но преди да отворя уста да се извинявам, той веднага ме прекъсва:
	— Няма проблем, наистина. — Протяга ръка и погалва дланта ми с палец.
	Господи, така ми се иска да можех да обикна Ноа. Щях да съм много по-щастлива с него. И той никога не би направил такова нещо.
	После Ноа ми разказва какво е станало, докато ме е нямало. Не съм пропуснала много. Решил е да замине в колеж в Сан Франсиско. Улавям се, че съм благодарна заради решението му. Поне един добър резултат да произтече от това, че го напуснах — дало му е тласък да се махне от щата. Разказва ми какви проучвания прави, кои колежи мисли да провери. Когато си тръгва, слънцето вече клони към залез. Майка ми не е излизала от стаята си през цялото време, докато той е тук.
	Отивам в задния двор и тръгвам към парника, където прекарах по-голямата част от детството си. Заглеждам се през стъклото и виждам, че всички растения и цветя са загинали. Парникът е символ на живота ми.
	Предстои да взема толкова много решения. Като за начало трябва да намеря къде да живея и да реша как да си взема багажа от апартамента на Хардин. По едно време обмислях идеята да оставя всичко там, но не мога. Нямам други дрехи, освен тези, които оставих тук, преди да замина. Най-важното е, че учебниците ми са там. Бъркам в джоба си и вадя телефона. Още с включването му се появяват десетки пропуснати обаждания и съобщения. Не обръщам никакво внимание на гласовата поща и преглеждам съобщенията набързо. Всички са от Хардин, но има и едно от Кимбърли.
C>
	Крисчън каза да си останеш у вас утре. Така или иначе утре всички си тръгват по обед, понеже ще боядисват етажа. Обади се, ако имаш нужда от нещо. Хх.
C$
	Какво облекчение! Обичам стажа си, но започвам да обмислям варианта да се махна от колежа, да се прехвърля в друг, може би в друг щат дори. Колежът и общежитията не са достатъчно големи, за да мога постоянно да отбягвам Хардин. Не искам през цялото време да ми се напомня какво имаше между нас. Не, това, което си мислех, че е имало между нас.
	Когато се прибирам в къщата, ръцете и лицето ми са безчувствени от студа. Майка ми седи на един стол и чете списание.
	— Може ли да остана да спя тук тази вечер?
	Тя ме поглежда за секунда.
	— Да. И утре ще измислим как да те върнем в общежитията — казва и се зачита в списанието си.
	Разбирам, че това е всичко, което майка ми може или иска да ми даде, и се качвам в стаята си. Изглежда точно така, както я оставих. Не е променила нищо. Не си давам труд да почистя грима си. Заспивам трудно. Сънувам времето, когато животът ми беше далеч по-добър. Преди да срещна Хардин.
	Телефонът ми звъни по някое време през нощта, но дори не го поглеждам.
	Чудя се дали Хардин изобщо може да заспи.


	На следващата сутрин единственото, което майка ми казва, е, че ще се обади в колежа и ще ги принуди да ми дадат стая в общежитията. В съвсем различна сграда, далеч от предишната. Тръгвам с намерението да отида до колежа, но после решавам да отида до апартамента. Завивам към сградата доста бързо, преди да съм променила решението си.
	Пристигам пред сградата и два пъти оглеждам паркинга за колата на Хардин. Няма го. Паркирам и тръгвам през заснежения паркинг към входа на сградата. Докато стигна до лобито, джинсите ми вече са подгизнали и треперя от студ. Опитвам се да мисля, за каквото и да е, само и само да избегна мисълта за Хардин, но това се оказва напълно невъзможно.
	Защо ме мрази толкова много? Съсипва живота ми, после ме премества в апартамент, далеч от всеки, когото познавам. Предполагам, че е особено доволен от себе си заради болката, която ми е причинил.
	Ледена паника ме залива, докато търся ключовете си в чантата. Кога ще спре тази болка? Или поне да намалее?
	Отивам направо в спалнята и изваждам куфарите си от гардероба. Започвам да блъскам дрехите си, както сваря. Очите ми попадат на нощното шкафче, където виждам снимката, която си направихме с Хардин преди сватбата на Кен. Жалко. Всичко е било лъжа. Грабвам я и я удрям в твърдия под. Стъклото се разбива на парчета. Скачам на леглото, намирам снимката и започвам да я късам на десетки парчета. Не знам кога съм започнала да плача. Давя се в сълзите си. Бързо събирам учебниците си, напъхвам ги в празна картонена кутия. Взимам и копието на Хардин на Брулени хълмове. Няма да му трябва. И без това ми дължи толкова много след всичко, което ми причини, което ми взе. Гърлото ме боли.
	Отивам в кухнята да си налея чаша вода. Сядам на масата и си позволявам да си представя, че това, което се случи… не се е случило, да си представя, че вместо самотното, болезнено бъдеще ме чака страхотен ден. Хардин ще се върне от лекции, ще ми се усмихне и ще ми каже, че ме обича, че съм му липсвала цял ден. И после ще ме качи на плота и ще ме целуне с любов и копнеж. И тогава…
	Вратата се отваря. Скачам от стола. Хардин влиза. Не ме вижда, понеже гледа през рамото си. Защото не е сам. Брюнетка. В черна плетена рокля.
	— Това е… — започва да обяснява Хардин, но забелязва куфарите ми на пода до вратата.
	Замръзвам. Погледът му обхожда апартамента, отправя се към кухнята. „Шок“ е слаба дума за това, което виждам в очите му.
	— Тес? — казва, сякаш току-що е видял дух.


>	Глава четири
>	Теса

	Изглеждам кошмарно. Обула съм широки джинси, суитшърт, косата ми е рошава, гримът ми не е почистван от вчера. Оглеждам момичето зад него. Копринената й кестенява коса пада по гърба й на красиви къдрици. Гримирана е с мярка, перфектно. Но пък тя е от онези момичета, които нямат нужда от грим, за да изглеждат добре. Разбира се. Толкова е унизително, че ми иде да потъна в земята от срам, за да не ме види това красиво момиче. Навеждам се да взема единия куфар от пода, Хардин се сеща, че тя е зад него, и се обръща към нея.
	— Теса, какво правиш? — пита, а аз бърша грима под очите си. — Би ли ни дала една минутка? — обръща се към новото си момиче. То ме поглежда и излиза в коридора на сградата.
	— Не мога да повярвам, че си тук — казва и влиза в кухнята. Съблича якето си. Бялата му тениска се вдига нагоре и успявам да видя кожата му. Мастилото, огънатите гневни клони на дървото на корема му ме измъчват, сякаш се молят някой да ги докосне. Обичам тази татуировка. Тя ми е любимата. Само че сега вече мога да видя паралела между него и дървото. Безчувствени. Сами. Загинали. Поне за дървото има надежда някой ден да разцъфти. За Хардин няма никаква надежда.
	— Точно си тръгвах… — успявам да кажа. Изглежда божествено красив. Красиво бедствие.
	— Моля те, дай ми шанс да ти обясня — казва умолително и забелязвам, че черните кръгове под очите му са по-дълбоки и от моите.
	— Не. — Навеждам се да си взема куфарите, но той ги издърпва от ръцете ми и ги пуска на пода.
	— Две минути, Тес. Само за това те моля.
	Да остана насаме с него две минути е прекалено голямо изпитание за мен, но знам, че това е краят и че го дължа на себе си, за да може да продължи напред животът ми. Въздъхвам и сядам. Опитвам се да запазя неутрално изражение. Хардин е изненадан, но веднага сяда срещу мен.
	— Доста бързо си продължил напред? — казвам и соча с брадичка към вратата, зад която го чака брюнетката.
	— Моля? — И тогава се сеща за нея. — Работи с мен. Съпругът й и новороденото им бебе са долу в колата. Дойдоха да видят нашия… разположението. Търсят си апартамент.
	— Изнасяш ли се? — питам.
	— Не и ако останеш. Но няма смисъл да оставам тук без теб.
	Изпитвам леко облекчение, но веднага след това по-силната и нападателна част от мен взема връх и започвам да мисля само за едно: това, че не спи с момичето пред вратата, не означава, че няма да спи с друга. Много скоро. Опитвам се да пренебрегна тъгата в думите му, не искам да си представям как се изнася, макар че няма да съм тук, когато това се случи.
	— Помислила си, че ще доведа някоя тук? В нашия апартамент? Минали са два дни, за бога. Това ли мислиш за мен?
	Не го ли е срам? Да. Разбира се. Сега вече мисля така.
	Болката преминава през лицето му като светкавица, но след няколко секунди въздъхва, сякаш се предава.
	— Къде беше снощи? Ходих до къщата на баща ми, но те нямаше.
	— При майка ми.
	— О! — Поглежда към дланите си. — Оправиха ли се нещата с нея?
	Гледам го в очите и се чудя как смее да ме пита за семейството ми.
	— Това вече не ти влиза в работата.
	Той протяга ръка да ме докосне, но веднага се спира.
	— Теса, толкова ми липсваш.
	Спирам да дишам. Отново. Но веднага се сещам колко го бива да извърта нещата в своя ползва и извръщам поглед.
	— Сигурна съм.
	Независимо от водовъртежа от емоции в гърдите ми няма да си позволя да плача пред него. Никога повече.
	— Не те лъжа, Теса. Знам, че този път наистина сгафих, и то сериозно. Но аз те обичам. Нуждая се от теб.
	— Просто млъкни. Запази си времето и енергията. Няма да можеш да ме излъжеш никога повече. Получи каквото искаше. Защо не спреш вече?
	— Защото не мога. — Протяга ръка да ме докосне, но аз веднага се дърпам. — Обичам те. Искам да ми дадеш шанс да се реванширам. Имам нужда от теб. И ти се нуждаеш от мен…
	— Не, всъщност тук грешиш. Имах хубав живот, преди ти да се появиш в него.
	— Хубав живот не означава щастлив — казва той.
	— Щастлив? А сега щастлива ли съм?
	Как не го е срам да твърди, че съм била щастлива с него? Но това е самата истина. Аз бях щастлива. Толкова щастлива. Толкова отдавна…
	— Не можеш да ми кажеш, че не ми вярваш, че те обичам.
	— Знам, че не ме обичаш. За теб е било само игра. Докато аз се влюбвах в теб, ти си бил прекалено зает да ме използваш.
	Очите ми се пълнят със сълзи.
	— Позволи ми да ти докажа, че те обичам. Моля те. Ще направя всичко, което пожелаеш. Всичко.
	— Вече доказа предостатъчно. Хардин. Единствената причина да седя тук и да те слушам, е, че искам да мога да продължа живота си. Без теб. Дължа си го.
	— Не искам да ме загърбваш.
	— Не става дума за това какво искаш ти. Става дума за това как ме нарани — казвам с тежка въздишка.
	— Ти обеща, че никога няма да ме напуснеш. — Гласът му е толкова тих, че накрая се скършва. Когато говори така, не си вярвам. Мразя как ме контролира чрез болката си и как това ме кара да мисля нерационално.
	— Казах, че няма да те напусна, ако не ми дадеш повод. Но ти ми даде. И то какъв повод само!
	Ето сега разбирам защо винаги питаше и се притесняваше, че мога да го напусна. Мислех, че е някоя негова параноя, че не се смята достатъчно добър за мен, но съм грешала. Толкова съм грешала. Знаел е, че все някога ще разбера. И ще избягам. И сега трябва да бягам. Оправдавах го заради нещата, през които е преминал като дете, но сега започвам да се чудя дали и това не е лъжа.
	Казал ли ми е изобщо поне едно изречение, което да не е било лъжа?
	— Не мога да продължавам така. Аз ти имах пълно доверие. Хардин, вярвах в теб с всяка клетка на тялото си. Обичах те. А ти си ме използвал през цялото време. Имаш ли представа какво изживявам? Всички са ми се присмивали и са ме обсъждали зад гърба ми. В това число и единственият човек, на когото имах доверие.
	— Знам, Теса. Няма как да ти обясня колко съжалявам, наистина. Не знам какво ме прихвана тогава… когато предложих облога… онази първа нощ. Мислех, че ще е лесно. — Ръцете му треперят. — Мислех, че просто ще спиш с мен, и край. Но ти беше толкова опърничава. И толкова интересна, че от един момент натам вече не мислех за облога, а само за теб. Постоянно. Седях в стаята си и измислях поводи да те видя. Дори това да означаваше задължителна кавга. Знаех, че вече не е облог след деня на потока, но нямах сили да си го призная. Водех постоянни битки със себе си, а и трябваше да мисля за репутацията си. Знам, че това звучи ужасно, но се опитвам да съм честен с теб. А когато разказвах на останалите какво сме правили, не им признавах истината. Не можех да ти причиня такова нещо. Дори още в самото начало. Измислих някакви неща, колкото да спрат да питат. Измислях неща, които никога не са се случвали. И те ми вярваха.
	Няколко сълзи се стичат от очите ми и той се пресяга да ги избърше. Не успявам да се отдръпна достатъчно бързо и допирът му ме изгаря. Налага се да положа огромни усилия да не облегна лице в дланта му.
	— Толкова боли да те виждам такава — казва тихо. Затварям очи и пак ги отварям. Отчаяно искам да спра сълзите си. Не казвам нищо. — Кълна се, започнах да разказвам на Нейт и Логан за потока, но изведнъж станах раздразнителен, ревнив, ревнувах те дори от самата идея, че някой ще разбере какво сме правили… какво направих с теб и как те накарах да се почувстваш… И измислих някакви глупости.
	Знам, че за него е все едно дали ще излъже, или ще им каже истината, но някак изпитвам страхотно облекчение, че аз и Хардин сме единствените хора, които знаят това, което наистина се е случило. Но това не е достатъчно. И вероятно пак лъже. Не знам кога да му вярвам. И ето ме, пак съм готова да му повярвам. Какво ми става, по дяволите?
	— Дори и да ти повярвам, не мога да ти простя — казвам. Премигвам, за да избутам сълзите назад. Той слага глава в дланите си.
	— Не ме ли обичаш? — Поглежда ме през пръстите си.
	— Обичам те. — Признанието ми увисва тежко между нас. Но това е самата истина. Обичам го. Прекалено много.
	— Тогава защо не можеш да ми простиш?
	— Защото е непростимо. Това не беше само лъжа. Ти взе девствеността ми, за да спечелиш облог. И после показа на хората кръвта ми по чаршафите. Кой нормален човек би простил?
	Той отпуска ръцете си и яркозелените му очи се впиват в мен.
	— Взех девствеността ти, защото те обичам — казва, но аз клатя глава с недоверие. — Не знам кой съм без теб. — Извръщам поглед.
	— И двамата знаем, че така или иначе тази връзка нямаше да проработи — казвам само за да се почувствам по-добре. Много ми е трудно да седя срещу него и да го гледам как страда, но в същото време чувството ми за справедливост ми помага да приема болката му, защото така моята болка някак се успокоява.
	— Защо казваш, че не би проработила? Всичко вървеше страхотно… Справяхме се…
	— Всичко между нас е било градено върху лъжа, Хардин. — Болката му ми дава увереност. — Освен това… погледни се… и после погледни мен.
	Не искам да използвам срещу него най-голямото му безпокойство относно сигурността на връзката ни. И макар че думите ми убиват и мен, в същото време си напомням, че той напълно го заслужава. Винаги се е страхувал, че съм прекалено добра за него. И сега просто му го хвърлих в лицето.
	— Заради Ноа е, нали? Видяла си го? — пита.
	Не мога да проумея наглостта му. Но после очите му се пълнят със сълзи и трябва да си напомня, че той направи това с нас. Той унищожи всичко.
	— Да, но това няма нищо общо с нас. Знаеш ли какъв ти е проблемът? Причиняваш на хората каквото си искаш, каквото ти скимне, без да се интересуваш от последиците. И после очакваш всички да са съгласни и да не възразяват на постъпките ти — изкрещявам и ставам.
	— Не, не правя нищо подобно, Теса — крещи и той. Въртя очи и той веднага млъква и се заглежда през прозореца. После пак ме поглежда. — Добре, може би е така. Но аз наистина те обичам.
	— Трябваше да помислиш за това, когато се хвалеше със завоеванията си — казвам твърдо.
	— Завоеванията ми? Ти сериозно ли ми говориш? Не си завоевание! Ти си всичко за мен. — Прави крачка към мен.
	И най-тъжното е, че това са най-прекрасните думи, които Хардин някога ми е казвал. Но лошото е, че докато ги казва, крещи.
	— Малко е късно за това — крещя и аз. — Мислиш си, че можеш просто…
	И тогава съвсем ме изненадва. Ръката му се притиска към врата ми, придърпва ме към себе си и залепва устни върху моите. Познатата топлина едва не ме събаря на колене пред него. Езикът ми се движи с ритъма на неговия. Съзнанието ми отново изостава със събитията. Той стене от облекчение. Опитвам се да го избутам, но той хваща китките ми в едната си ръка и ги притиска към гърдите си, продължавайки да ме целува. Не спирам да се боря с него, искам да се изскубна, но устата ми прави точно обратното. Той пристъпва крачка назад и започва да ме тегли със себе си, докато не се опира в ръба на плота. Другата му ръка също е на врата ми и ме държи неподвижно. Цялата болка в тялото ми започва да се разтваря, да се топи в ръцете му. Това е грешно, много грешно и в същото време е толкова… негрешно.
	Не, грешно е. Отдръпвам се. Той се опитва да ме целуне отново, но аз извръщам глава.
	— Не.
	— Моля те — гласът му е умоляващ.
	— Не, Хардин. Трябва да тръгвам.
	Той пуска китката ми.
	— Къде?
	— Не знам още. Майка ми се опитва да ми намери стая в общежитията.
	— Не… не… — Той клати глава. Гласът му е трескав. — Ти живееш тук, не се връщай там. Ако някой трябва да напусне този апартамент, това съм аз. Моля те, остани тук. Поне да знам, че си на сигурно място. Да знам къде си.
	— Не е нужно да знаеш къде съм.
	— Моля те, остани.
	Ако трябва да съм напълно честна пред себе си, искам да остана с него. Искам да му кажа, че го обичам повече от въздуха. Но не мога. Отказвам да се оставя да ме въвлече обратно в същото, отказвам да бъда онова момиче, с което всеки може да прави каквото си иска. Вдигам чантите си и му казвам единственото, което ще му попречи да ме последва.
	— Майка ми и Ноа ме чакат.
	Излизам.
	Той не тръгва след мен, а аз не се обръщам, защото не искам да видя болката в очите му.


>	Глава пет
>	Теса

	Стигам до колата. Не плача. Просто седя и гледам през прозореца. Снегът се трупа по прозорците. Като завита в одеяло съм. Вятърът духа във всички посоки. Вдига снежинките и ги върти около мен. Колата е като убежище. С всяка паднала снежинка бариерата между реалността и мен става по-плътна.
	Не мога да повярвам, че Хардин дойде точно когато реших да отида да си взема багажа. Бях се надявала да не го видя. Но все пак срещата ми помогна. Не за разрешаването на ситуацията, а за да мога поне да се опитам да продължа напред и да се отдалеча от този катастрофален период от живота ми. Искам да му вярвам, че ме обича, но нали тъкмо защото му вярвах, се стигна дотук? Може би го казва само защото разбира, че не може да ме контролира повече. И дори и да ме обича, това какво променя? Няма да промени и да заличи това, което стори, няма да се забравят шегите, хвалбите му за нещата, които е правил с мен. _Лъжите!_
	Иска ми се да мога сама да плащам за този апартамент, да остана там и да го накарам да се изнесе. Не искам да се връщам в общежитията и да живея с друго момиче. Не искам общ душ.
	Защо трябваше да започне с лъжа? Ако се бяхме запознали по различен начин, сега и двамата щяхме да сме горе, щяхме да се смеем на дивана или да се целуваме в спалнята. А сега съм съвсем сама в колата си и нямам къде да отида.
	Когато след много време завъртам ключа, ръцете ми са замръзнали. Може би лятото ще живея без дом. Чувствам се като Катрин. Но не Катрин от Брулени хълмове, а Катрин от Абатството Нортангър. Чувствам се точно като нея: шокирана и принудена да поеме на това самотно дълго пътешествие. Не тръгвам по пътя като нея, след като я унижиха и изгониха, но разбирам какво изпитва. Не знам кой персонаж е най-близък до Хардин в тази книга. От една страна е като Хенри: остроумен и забавен, познава книгите така добре, както и аз. От друга страна, Хенри е много по-мил и точно в това отношение Хардин прилича повече на Джон — арогантен и груб.
	Карам без цел и посока. Едва сега осъзнавам, че думите му имат много по-силно въздействие, отколкото искам да призная. Когато ме молеше да остана… сякаш слагаше последното парченце от пъзела на мястото му. За да разруши отново всичко. Сигурна съм, че искаше да остана само да си докаже, че може да ме накара. Освен това, откакто тръгнах, не ми се е обаждал и не ми е писал никакви съобщения.
	Полагам огромни усилия да направя завоя към колежа и да отида да си взема последния изпит преди зимната ваканция. През цялото време сякаш не съм в залата и ми се струва абсурдно, че никой не съпреживява трагедията ми. Една изкуствена усмивка и малко празни приказки могат наистина да прикрият какво става в душата на човека.
	Обаждам се на майка си да разбера дали е питала за общежитие, но тя само процежда през зъби: „Никакъв шанс засега“, след което веднага ми затваря.
	Не знам колко време съм карала без цел из града, когато съзнавам, че съм само на една пресечка от офиса на Ванс. Вече е пет следобед. Не искам да използвам приятелството си с Ландън и да го моля да остана там. Знам, че никой няма да има нищо против, но не е честно да забърквам всички в това, което се случи. А и в тази къща има прекалено много спомени. Не бих могла да понеса още една вечер там.
	Карам по една улица с няколко мотела и спирам на паркинга на един от тях. Едва сега осъзнавам, че никога не съм спала в мотел, но няма къде другаде да отседна. Ниският мъж на рецепцията ми изглежда дружелюбен. Иска ми шофьорската книжка. След няколко секунди ми подава карта с ключ и листче с кода за безжичния интернет. Оказа се много лесно да си наемеш стая в мотел. Малко скъпичко, но не искам да спя в евтин мотел и да се излагам на опасности.
	— Надолу по тротоара, после ляв завой — казва с усмивка ниският мъж.
	Благодаря му и излизам навън в кучешкия студ да преместя колата по-близо до стаята си, за да пренеса багажа си по-лесно.
	Ето в какво се превърнах заради това безмозъчно и егоистично същество. Превърнах се в човек, който спи в мотели. Сама. Всичките ми вещи са наблъскани из чанти в багажника на колата. Бях човек, който имаше планове. Сега съм човек, който няма на кого да се опре.
	Взимам няколко от чантите и заключвам колата. Изглежда като куп желязо до това лъскаво BMW. Точно когато си мислех, че не може да стане по-зле, изпускам едната чанта и тя се отваря на заснежения тротоар. Дрехите ми и няколко книги се разпиляват в снега. Навеждам се и започвам да ги събирам с една ръка. Не поглеждам кои са книгите, защото не искам да знам, че наред с всичко друго са съсипани и някои от най-любимите ми книги. Няма да го понеса.
	— Нека Ви помогна — чувам мъжки глас зад гърба си. — Теса?
	Поглеждам нагоре и виждам познатите сини очи и едно загрижено лице.
	— Тревър? — Ставам и се оглеждам. — Какво правиш тук?
	— Точно щях да те питам същото — усмихва се той.
	— Ами… аз… — Захапвам устна и не знам как да продължа, но той ме спасява, като заговаря пръв.
	— Имам проблем с тръбите у дома и докато ги оправят… съм тук — казва Тревър, навежда се и събира някои от подгизналите вещи. Слага в ръката ми и напълно мокрото копие на Брулени хълмове и ме гледа въпросително. След това ми подава няколко мокри тениски и мокрото копие на Гордост и предразсъдъци.
	— Тази е наистина в окаяно състояние.
	Да, вселената си прави извратени шеги с мен. Подиграва ми се.
	— Подозирах, че харесваш класически романи — казва с приятелска усмивка. После взима чантите от ръцете ми, аз кимам с глава да му благодаря и отварям вратата. В стаята е зверски студ. Бягам към радиатора и веднага го включвам на най-силно.
	— Като си помислиш колко скъпо взимат за една стая, не смятам, че сметката за тока им е проблем — казва Тревър и оставя чантите на пода.
	Усмихвам се, събирам мокрите дрехи и ги мятам върху релсата на завесата на душкабината. Връщам се в стаята. Двамата мълчим, неловко е. Едва познавам този човек и не знам какво да му кажа. Накрая питам колкото да наруша тишината:
	— Апартаментът ти наблизо ли е?
	— Къща е. На около миля. Искам да съм близо до работа. Мразя да закъснявам.
	— Да, логично. — Наистина звучи като мен.
	Тревър изглежда толкова различен във всекидневни дрехи. Виждала съм го само в костюми, но сега е облечен в джинси и червен суитшърт. Косата му е разбъркана, рошава. Бях го виждала само с много гел по нея, добре прибрана и сресана.
	— И аз така мисля. Сама ли си? — пита и веднага забива поглед в пода. Очевидно му е неудобно до любопитства.
	— Да, сама съм.
	_Наистина съм сама. Не само в хотела. Съвсем сама съм._
	— Не искам да любопитствам. Попитах само защото приятелят ти не ме харесва особено — казва и почти се засмива, докато прибира косата си от челото.
	— О, Хардин не харесва никого. Не го приемай лично. И не ми е приятел.
	— О, съжалявам. Разбрал съм грешно. Така поне изглеждаше.
	— Беше… нещо като… приятел.
	_Дали е бил наистина?_ Поне така каза, но като се замисля, Хардин каза толкова много други неща.
	— О, съжалявам. Пак. Не мога да задам един нормален въпрос.
	— Няма проблем, наистина — казвам и започвам да вадя нещата от торбите.
	— Искаш ли да те оставя? Да не би да се натрапвам? — пита и се обръща към вратата, сякаш да ми покаже, че наистина не иска да се натрапва.
	— Не, не, остани. Ако искаш, разбира се. Не се налага да тръгваш — казвам прекалено бързо. Защо реагирам така? Какво ми става?
	— Добре, ще остана — отвръща и сяда на стола до бюрото. Оглеждам се къде да седна и накрая сядам на ръба на леглото. Всъщност съм доста далеч от него и едва сега разбирам, че стаята е прекалено голяма.
	— Харесва ли ти в издателството? — пита Тревър, а пръстите му правят кръгчета по дървеното бюро.
	— Много. Оказа се далеч над очакванията ми. Мечтаех си за такава професия. Надявам се да ме назначат на постоянна работа, след като завърша.
	— О, мисля, че ще ти предложат много преди това. Крисчън много те харесва. Онази книга, която си му предала миналата седмица, яко го е впечатлила. Само за това говори по време на целия обяд онзи ден. Казва, че имаш набито око, а от устата на човек като него подобно изказване е голям комплимент.
	— Наистина? Така ли е казал? — Усмихвам се. Колко е странно да можеш да се усмихнеш. Не го желая, но в същото време една-единствена усмивка може наистина да те успокои.
	— Да. Защо иначе да те кани на конференцията? Отиваме само ние четиримата.
	— Четиримата?
	— Да. Аз, ти, Крисчън и Ким.
	— О, не знаех, че и Ким ще идва. — Надявам се, толкова силно се надявам да не ме е поканил заради връзката ми с Хардин или да го е почувствал като задължение към сина на най-добрия си приятел.
	— Той не може да изкара цял уикенд без нея. Заради изключителните й умения в управлението на офиса, разбира се — казва Тревър шеговито.
	— Да, това се вижда — отвръщам с лека усмивка. — А ти защо отиваш? Ти си само по финансовата част, нали? — опитвам се да поясня въпроса си.
	— А, разбирам, вие, хората на изкуството, нямате нужда от ходещи калкулатори около себе си. — Завърта очи и аз се смея. С глас. — Всъщност отваря втори офис в Сиатъл и имаме среща с потенциален инвеститор. Освен това ще гледаме няколко места за офис и съм необходим да преценя дали, ако харесаме помещение, можем да си го позволим.
	— Занимаваш ли се с имоти? — питам. В стаята вече е топло. Събувам обувките си и свивам крака под дупето си.
	— Не, но ме бива в изчисленията. И ще прекараме хубаво. Сиатъл е красив град. Била ли си някога?
	— Да, това е любимият ми град. Не че имам много голям избор от любими градове…
	— И при мен е така. Аз съм от Охайо и не съм видял кой знае колко градове. Сравнен с Охайо, Сиатъл е като Ню Йорк.
	Изведнъж ми става крайно любопитно и искам да науча повече за живота на този човек.
	— Защо дойде във Вашингтон?
	— Майка ми почина, когато бях последна година в гимназията, и трябваше да тръгна. Светът е голям, толкова много неща трябва да се видят. Малко преди да почине, й обещах, че няма да остана в онзи ужасен малък град, в който живеехме. Денят, в който ме приеха в колежа тук, беше най-щастливият и най-нещастният в целия ми живот.
	— Най-нещастният?
	— Мама почина в същия ден. Не е ли странно? — Усмихва се горчиво. Харесвам как само половината му устна се извива нагоре. Наистина красива усмивка.
	— Съжалявам.
	— Не, не бъди тъжна. Тя беше от онези хора, чието място не е сред нас. Беше прекалено добра. Успяхме да прекараме с нея повече време, отколкото изобщо заслужавахме. Не бих променил нищо — казва и се усмихва широко. — А ти? Тук ли ще останеш завинаги?
	— Не. Винаги съм мечтала да се преместя в Сиатъл. Но напоследък си мисля за някое по-далечно място — признавам.
	— Трябва да пътуваш. Да видиш колкото е възможно повече от света. Жена като теб не бива да остава затворена в кутия.
	Вероятно е забелязал странното изражение на лицето ми, защото бърза да допълни:
	— Искам да кажа… можеш да постигнеш толкова много. Имаш много таланти. Не бива да се спираш на едно място.
	Но той не ме разбра правилно. Това, което каза, изобщо не ме притесни. Когато ме нарече жена, ме накара да се почувствам истински щастлива. Винаги и за всекиго съм била дете. Всеки се е отнасял с мен като с дете.
	Тревър е само приятел, нов приятел. И се радвам, че е с мен в този ужасен ден.
	— Ял ли си нещо? — питам.
	— Още не. Мислех да си поръчам пица, за да не излизам пак в тая снежна буря.
	— Можем да си разделим една? — предлагам.
	— Става — съгласява се той и ме гледа така мило, както никой не ме гледал от толкова много време.


>	Глава шест
>	Хардин

	Баща ми пак е сложил това тъпо изражение на лицето си. Винаги изглежда глупаво, когато се опитва да добие авторитетен вид. Като сега. Скръстил е ръце и е запречил цялата входна врата.
	— Няма да дойде тук, Хардин. Знае, че ще я намериш.
	Едва се сдържам да не му навра зъбите в гърлото. Вместо това скубя косата си, кокалчетата ми пукат и болят. Този път раните са по-дълбоки. Когато ударих стената, не очаквах, че ще повредя повече ръката си, отколкото шибаната им стена. Но това е нищо в сравнение с болката вътре. Никога не съм предполагал, че такава болка е възможна. По-непоносима и от най-свирепата физическа болка, болка, която сам съм си причинил.
	— Синко, мисля, че трябва да й дадеш малко време и пространство.
	_За какъв се мисли пък тоя?_
	— Пространство? Не й трябва време, не й трябва пространство. Трябва да се прибере у дома — крещя. Старата жена в съседния двор ни гледа. Вдигам ръце към нея да я питам какъв й е проблемът.
	— Моля те, не бъди груб със съседите ни — предупреждава ме баща ми.
	— Кажи им тогава да си гледат тяхната работа.
	Мисля, че старата чу последното.
	— Довиждане, Хардин — казва баща ми, въздъхва и затваря вратата под носа ми.
	_Мамка му!_
	Не спирам да крещя и да крача напред-назад по верандата. Накрая се обръщам и тръгвам към колата си.
	_Къде е, за бога!_
	Ядосан съм, но в същото време се тревожа до смърт за нея. Сама ли е? Страхува ли се? Разбира се, че не се страхува. Познавам я достатъчно добре и знам, че в момента си прави списък с причините да ме мрази. Точно този й навик да контролира всичко и да прави списъци за всяко шибано нещо на този свят ме побъркваше в началото, но сега копнея да я видя как си седи у дома и добавя в списъка някоя нечувана глупост. Бих дал всичко само да погледам как замислено гризка плътната си устна, да видя прелестното й, сърдито и замислено изражение върху сладкото й лице. Един път, поне още един път.
	Сега обаче, когато знам, че е с майка си и Ноа, и малкото надежди, които имах, са се изпарили. В мига, в който й напомнят защо той е по-добър за нея, тя ще се върне при него. Ще бъде негова.
	Обаждам й се, но пак гласова поща. За двадесети път днес.
	_Мамка му, какъв шибан идиот съм!_
	След като обиколих всяка библиотека и книжарница в града, решавам да се върна в апартамента. Може би ще дойде… Може би ще дойде…
	Няма да дойде.
	Знам.
	А ако си дойде? Трябва да почистя и да оправя всичко, да купя нови чинии, защото изпотроших всичко. В случай че реши да се върне.


	Мъжки глас разсича тишината. Костите ми вибрират:
	— Къде си, Скот?
	— Видях го да излиза от бара. Знам, че е тук — казва друг мъж.
	Ставам от леглото. Подът е студен. В началото помислих, че тати се прибира с приятели, но сега не съм сигурен.
	— Хайде, на криеница ли ще си играем? — гърми най-силният глас, който някога съм чувал. Следва трясък.
	— Няма го — казва мама точно когато стигам до последното стъпало. Виждам мама и четирима мъже около нея.
	— Я да видим какво има тук? — говори най-високият. — Кой да предположи, че Скот има такава хубава жена. Става за чукане. Идеална е. — Хваща мама за ръката и я издърпва от леглото. Тя безнадеждно стиска блузата си.
	— Моля ви… не е тук. Ако ви дължи пари, ще ви дам всичко, което имам. Вземете телевизора. Каквото искате…
	Но той се киска и казва:
	— Телевизор? Защо ми е някакъв шибан телевизор?
	Гледам как мама се мъчи да се отскубне от него, мята се като риба на въдица.
	— Имам бижута. Не са много… моля ви…
	— Затваряй си шибаната уста — казва друг и я удря през лицето.
	— Мамо — пищя и бягам към нея.
	— Хардин, тичай горе — вика тя.
	Не, няма да оставя мама с тези зли мъже.
	— Махай се оттук, малко лайно! — крещи единият и ме бута назад. Падам. — Гледай сега, кучко. Проблемът е, че мъжът ти направи това — казва и сочи разцепената си на тила глава. — И понеже него го няма, единственото, което искаме, си… ти. — Усмихва се зловещо и я хваща за краката.
	— Хардин, слънчице, бягай горе… Веднага! — крещи мама.
	Защо ми е ядосана?
	— Мисля, че иска да погледа — казва мъжът с разцепената глава и я блъска на дивана.
	Скачам в леглото.
	_Мамка му!_
	Всяка нощ. Всяка нощ се връщат. По-страшни и по-кошмарни. Бях свикнал да спя спокойно, бяха си отишли. Благодарение на нея. Сега пак идват. Пак заради нея, защото я няма.
	Четири сутринта е. Чаршафите ми са в кръв от раните по ръцете ми. Имам свирепо главоболие от кошмарите и недоспиването. Затварям очи и се опитвам да си представя, че е тук.
	И да се надявам сънят да се върне.


>	Глава седем
>	Теса

	— Теса, бебо, събуди се — прошепва Хардин и устните му докосват нежно кожата под ухото ми. — Толкова си красива, когато се събудиш.
	Усмихвам се и го дърпам за косата, за да приближа лицето му към своето и да го погледна в очите. Потърквам нос в неговия и той се усмихва.
	— Обичам те — казва и притиска устни към моите… но не ги усещам.
	Хардин? Хардин?
	Но ликът му избледнява, отварям очи и някой ме хвърля безмилостно в реалността. В непознатата стая е като в рог. Не мога да се сетя къде съм. И после изведнъж… това е стаята в мотела. И съм сама. Намирам телефона на нощното шкафче. Едва четири сутринта е. Избърсвам сълзите от ъгълчетата на очите си, затварям ги и се опитвам да се върна при Хардин, макар че е само сън.


	Когато се събуждам по-късно, вече е седем часът. Влизам под душа и се опитвам да се успокоя под врялата вода. Изсушавам косата си със сешоара, слагам грим. Днес за първи път ми се струва, че изглеждам добре.
	Остава само да се отърва от това ужасно чувство в мен. Не знам какво да правя. Решавам да изпробвам метода на майка ми — да нарисувам едно перфектно лице, зад което да скрия всичко, което е в мен. Когато свършвам, изглеждам добре и някак отпочинала. Навивам косата си и изваждам бялата рокля. Намачкана е. Слава богу, че в тази стая има ютия. Прекалено е студено за тази рокля, която не стига дори до коленете ми, но така или иначе няма да седя навън. Изваждам обикновени черни, ниски обувки и ги подреждам на леглото до роклята. Преди да се облека, пренареждам багажа си, за да е по-прилично подреден. Надявам се майка ми да звънне с новини за общежитието. Ако не, ще се наложи да остана тук, докато се обади, при което малкото ми пари ще се стопят. Може би не е зле да се огледам за някое малко местенце само за мен. Нещо, което мога да си позволя. И да е близо до „Ванс“.
	Отварям вратата и с изненада откривам, че снегът е започнал да се топи под слънчевите лъчи. Слава богу. Точно когато отключвам колата, Тревър излиза от неговата стая, която е през две врати от моята. Черно сако, зелена вратовръзка. Съвсем различен и готов за работа.
	— Добро утро. Щях да ти помогна да пренесеш този багаж — казва и посочва чантите ми.
	След като изядохме пицата снощи, гледахме телевизия и си разказвахме истории от колежа. Той имаше много повече за разказване, понеже вече е завършил. И докато слушах какъв би следвало да е моят живот в колежа, неговите разкази ме натъжиха. Не трябваше да ходя на партита с хора като Хардин. Трябваше да си намеря малка група верни приятели. Щеше да е толкова по-различно, толкова по-добре.
	— Наспа ли се добре? — пита и вади ключовете от колата си. Оказва се, че BMW-то е негово. Запалва с първото завъртане.
	— Колата ти сама пали? — засмивам се.
	Той вдига ключа и казва:
	— Не, с това устройство, което се нарича ключ.
	— Много хубаво — отбелязвам леко саркастично. — И удобно добавям.
	— Днес изглеждаш прелестна. Както всеки ден.
	Слагам чантите на задната седалка.
	— Благодаря — отговарям и сядам зад волана.
	— Ще се видим на работа, Теса — казва Тревър и се качва в колата си.
	Въпреки слънцето утрото е много студено. Пъхам ключа в захранването, врътвам и… нищо. Опитвам пак, но пак нищо.
	— Няма ли край този лош късмет? — викам и удрям с длани по волана.
	Опитвам трети път, но, разбира се, нищо не се случва. Оглеждам се и с благодарност установявам, че Тревър е все още тук. Сваля прозореца на колата си и не мога да не се изсмея на цялото струпало се върху главата ми нещастие.
	— Дали ще ти е възможно да ме закараш? — питам.
	— Разбира се. Мисля, че знам къде отиваш — смее се той и аз изоставям повредената кола.
	Опитвам се да преборя импулса си, но в крайна сметка включвам телефона. Удивително! Нямам нито едно ново съобщение от Хардин. Имам четири съобщения на гласовата поща, но не знам дали са от майка ми, или от него. Решавам да не ги слушам, в случай че са от него, и пускам съобщение на майка си да я питам за общежитията. Тревър ме оставя до вратата, така че не се налага да вървя из снега, което е много мило от негова страна.
	— Изглеждаш по-свежа — казва Кимбърли с усмивка, когато влизам и си взимам един донат.
	— Чувствам се малко по-добре… Може би. — Сипвам си голямо кафе.
	— Готова ли си за утре? Нямам търпение да се махна от града за уикенда. Сиатъл е страхотно място за пазаруване. Докато Тревър и Ванс ходят по срещи, ще намерим начин да се забавляваме. Хм… успя ли… да говориш с Хардин? — пита тя и веднага съжалява за въпроса си.
	Замислям се за секунда, но решавам да й кажа. Така или иначе ще разбере.
	— Не. Вчера се изнесох оттам.
	— Съжалявам, момичето ми. С времето всичко ще стане по-лесно.
	Господи, така се надявам да е права.


	Денят минава доста бързо. Доста по-бързо, отколкото очаквах, но успях да завърша текста, който ми бяха дали за тази седмица. Вълнувам се от предстоящото ходене в Сиатъл и се надявам да успея поне за малко да мисля за нещо друго, освен за Хардин. Поне за малко. В понеделник е рожденият ми ден, събитие, което не очаквам с желание. Ако нещата не се бяха сринали по този начин, и то толкова бързо, в четвъртък щях да пътувам с Хардин за Англия. Освен това не искам да прекарам Коледа с майка ми. Надявам се да успея да се върна в общежитията дотогава, макар че всички ще са се изнесли. Наистина се чудя каква причина да измисля, за да не отида при майка. Знам, че е Коледа, и знам, че е ужасно да мисля така, но не съм точно в коледно настроение.
	По някое време майка ми праща съобщение, че няма отговор за общежитието. Страхотно! Поне имам само една нощ до пътуването до Сиатъл. Никак не е приятно да се местя от едно място на друго. Приготвям се да си тръгвам и се сещам, че нямам кола. Надявам се Тревър да не си е тръгнал вече.
	— Ще се видим утре тук. Шофьорът на Крисчън ще ни закара — казва Кимбърли.
	_Ванс има шофьор?_
	Разбира се, че има.
	Излизам от асансьора и виждам, че Тревър седи на един от черните дивани в лобито. Харесва ми контрастът между черното му сако и сините му очи.
	— Не бях сигурен дали искаш да те закарам обратно, а не исках да те притеснявам в офиса — казва.
	— Благодаря ти. Много мило наистина. Веднага щом се прибера в мотела, ще се обадя в някой сервиз да видят колата ми.
	Макар и малко по-топло, навън е все още ужасно студено.
	— Мога да остана и да изчакам с теб, докато оправят колата. Тръбите в къщата ми са ремонтирани, но мога да остана да изчакам…
	И тук спира да говори. Очите му се разширяват.
	— Какво има? — питам и проследявам погледа му. Хардин стои до колата си и гледа ядосано към мен и Тревър. Отново нямам въздух в гърдите. Как така, вместо да намалява, тази болка става все по-непоносима?
	— Какво правиш тук, Хардин? — нахвърлям се върху него.
	— Не вдигаш телефона си, така че нямах избор.
	— Имам основателна причина да не вдигам. Не можеш просто така да се появяваш на работното ми място — врещя.
	Тревър изглежда смутен от присъствието на Хардин и леко шокиран от сцената.
	— Добре ли си? Кажи ми, когато си готова — казва Тревър.
	— За какво да е готова? — Очите на Хардин са като на диво животно.
	— Ще ме закара до мотела, понеже колата ми не работи.
	— Мотел! — Гласът му бумти.
	Преди да успея да го спра, Хардин вече е хванал Тревър и го е метнал до вратата на един червен джип.
	— Хардин! Спри! Остави го! Не сме отседнали заедно!
	Защо изобщо му обяснявам? Ето това не мога да разбера.
	Но в никакъв случай не искам да нарани Тревър. Хардин го пуска, но лицето му е завряно в неговото.
	— Сега се отдалечи от него — казвам и веднага го хващам за рамото. В секундата, в която усеща допира ми, тялото му се успокоява.
	— Стой далеч от нея — буквално плюе думите.
	Тревър ме поглежда. Пребледнял е. И така, без да искам, забърках в кашата ни още един невинен човек.
	— Съжалявам — казвам на Тревър.
	— Няма проблем. Все още ли искаш да те закарам?
	— Не, не иска — отговаря Хардин вместо мен.
	— Да, моля те. Дай ми минутка.
	И понеже е джентълмен, Тревър кима и се отдалечава към колата си.


>	Глава осем
>	Теса

	— Не мога да повярвам, че си отседнала в мотел — казва Хардин и прокарва нервно пръсти през косата си.
	— Да, аз също не мога да повярвам, Хардин.
	— Можеш да останеш в апартамента. Аз ще отида в къщата, ще намеря къде.
	— Не. — Няма шанс това да се случи.
	— Моля те, не бъди такава. Не създавай допълнителни трудности. — Търка челото си с пръсти.
	— Трудности? Аз да не създавам трудности? Не говориш сериозно, нали? Дори не трябва да разговарям с теб в момента.
	— Моля те, успокой се. Какво й има на колата? И защо онзи е отседнал в мотел?
	— Не знам какво й има на колата. — Няма да му казвам нищо за Тревър, не му влиза в работата.
	— Ще я погледна.
	— Не, ще се обадя в сервиз. Просто си иди.
	— Ще карам след вас до мотела.
	— Просто престани, Хардин — изръмжавам, а той върти очи. — Това някаква нова игра ли е? Да видиш до каква степен можеш да ме подлудиш?
	Той прави крачка назад, сякаш съм го ударила през лицето. Колата на Тревър е все още там и ме чака.
	— Не, не играя никакви игри. Как можеш да си помислиш такова нещо след всичко, което направих?
	— Именно. След всичко, което направи! — почти се изсмивам на странния му подбор на думи.
	— Просто искам да говориш с мен. Знам, че можем да оправим нещата — казва, но толкова много игри си е играл с мен от самото начало, че сега не знам кое е истина и кое е лъжа. — Знам, че и аз ти липсвам. — Обляга се на колата си. Как може да е толкова арогантен.
	— Това ли искаш да чуеш? Че ми липсваш? Разбира се, че ми липсваш. Всъщност не ми липсваш ти, а човекът, който си мислех, че си. А ти самият… не искам да имам нищо общо с теб — крещя пак като луда.
	— Винаги си знаела кой съм. Знаеш, че с теб съм бил себе си — крещи и той. Как не можем никога да проведем един разговор, без да си викаме?
	Защото ме подлудява. Затова. Побърква ме.
	— Не, не знам кой си бил. Ако знаех… щях… — спирам се, преди да му кажа, че ако знаех дали това, което казва, е истина, щях да му простя. Това, което искам да направя, и това, което би трябвало да направя, са две напълно различни неща.
	— Ти какво? — пита, защото иска да продължа, иска да ме принуди да продължа.
	— Нищо. Върви си.
	— Тес, не знаеш какво е животът ми без теб. Не мога да спя, не мога да… функционирам без теб. Искам да знам дали има поне някакъв малък шанс…
	Прекъсвам го, преди да е свършил.
	— Какъв бил твоят живот? Как може да си такъв егоист? А как си представяш моя живот, Хардин? Представи си само как някой за няколко часа размазва целия ти живот, пръска го на парчета. Представи си да си влюбен в човек, на когото даваш абсолютно всичко, което имаш, и в един прекрасен миг разбираш, че за него това е било само една игра. Облог! Как според теб се чувствам аз! — Правя крачка напред и ръцете ми се движат бясно между двама ни. — Как според теб се чувствам, след като загърбих майка си, и то заради някой, който не би дал пукната пара за мен. Как според теб се чувствам в шибания мотел? Как според теб мога да продължа напред, след като ти изскачаш отвсякъде. Просто не знаеш кога да спреш. — Той мълчи, така че аз продължавам да го засипвам. Знам, че не съм напълно справедлива спрямо него, но той ме предаде. И го заслужава. — Затова не ми обяснявай колко ти е било трудно, защото ти направи това. Ти си виновен. Ти провали всичко. Проваляш всичко, както винаги. Затова изобщо не ми е жал за теб. Всъщност не, жал ми е и ти съчувствам, защото ти никога няма да бъдеш щастлив. Ще останеш сам до края на живота си. Ето защо ми е жал. Аз ще намеря истински мъж, който ще се държи с мен така, както ти трябваше да се държиш, ще се омъжа и ще имам деца. И ще бъда щастлива.
	Когато свършвам дългата си реч, съм останала без дъх. Очите му са червени. Устата му е отворена.
	— И знаеш ли кое е най-лошото? Ти ме предупреди, зарече се, че ще ме съсипеш, но аз отказах да чуя. — Отчаяно се опитвам да спра сълзите си, но те текат безмилостно по лицето ми. Гримът ми е напълно размазан и съсипан. Очите ми горят.
	— Съжалявам… Много съжалявам… Тръгвам си — казва тихо.
	Изглежда напълно смазан, унищожен, сгазен. И макар че исках да го видя точно такъв, не съм щастлива, не изпитвам никакво задоволство от жестокостта, с която го прекърших. И вероятно, ако ми беше казал в началото, щях да му простя. Може би щях да му простя дори и ако ми беше казал, след като спахме за първи път. Но той скри и е предлагал пари на хората да не ми казват. И се опита да ме вкара в капан с договора за наема. Първата ми вечер с момче трябваше да бъде нещо, което никога да не забравя, но той провали и това. Сега със сигурност няма да я забравя, но няма да я помня с добро.
	Хуквам към колата на Тревър и скачам в нея. Топлината ме удря в лицето и нагорещява сълзите ми. Тревър не казва нищо и отново съм му благодарна за деликатното мълчание, което продължава чак до мотела. Слънцето се скрива. Със сетни сили влизам в банята за душ. Прекалено горещ душ. Лицето на Хардин, когато направи крачка назад и се качи в колата си, е запечатано в съзнанието ми. Затварям очи и виждам само това.
	Телефонът ми не е звъннал нито веднъж. Не знам защо си мислех, че може да се разберем. Глупаво. Мислех, че независимо от разликите и неговия нрав… е, да, и моя нрав… някак щяхме да успеем да накараме тази връзка да проработи.
	Минава много, много време, преди да заспя.


	На следващата сутрин изпитвам леко притеснение от първата си командировка, което постепенно прераства в паника. Освен това забравих да се обадя в сервиза да минат да видят колата ми. Намирам телефона на най-близкия сервиз. Оказва се, че може да се наложи да платя допълнително, ако трябва да задържат колата ми през уикенда, но в момента това е най-малкият ми проблем.
	По време на разговора ми с милия човек от сервиза не отварям дума за престоя на колата през уикенда, защото е напълно възможно и да не ми вземат допълнително пари.
	Приготвям се, навивам косата си, слагам малко повече грим. Обличам морскосинята си рокля, която не съм слагала досега и която купих само защото знаех, че Хардин ще я хареса. Особено начина, по който очертава формите ми. Самата рокля не е разголена. Стига малко под коляното, ръкавите са малко под лакътя, но наистина ми стои добре. Всичко ми напомня за него и това адски ме изнервя и дразни. Стоя пред огледалото, гледам се и си представям как би ме гледал той, какво би ми казал, как зениците му щяха да се разширят, как щеше да захапе металното кръгче между зъбите си и да гледа, докато оправям косата си за последен път.
	На вратата се чука и аз се връщам в реалността.
	— Госпожице Янг? — Мъжът е в син работен екип.
	— Аз съм — казвам и отварям чантата си, за да извадя ключовете от колата.
	— Заповядайте. Бялата корола — казвам и му подавам ключовете. Той се оглежда и пита:
	— Бяла корола? — Изглежда объркан, дори смутен. Излизам и оглеждам паркинга. Колата ми… я няма.
	— Какво по… Добре, сега ще се обадя на рецепцията и ще попитам дали са местили колата ми.
	Какво страхотно начало на деня!
	— Здравейте, Тереза Янг от тридесет и шеста. Местили ли сте колата ми? — Опитвам се да звуча любезно, поне да не крещя, но истината е, че съм изнервена до краен предел.
	— Не, не сме — отговаря ми вежливо мъжът.
	Завива ми се свят.
	— В такъв случай колата ми е открадната…
	Ако са ми задигнали колата, това е върхът на нещастието ми. Време е да тръгвам, а нямам с какво.
	— Не, не е открадната. Приятелят ви дойде да я вземе тази сутрин.
	— Приятелят ми?
	— Да, онзи с татуировките и… другите неща… — Почти шепне, като че Хардин може да го чуе.
	— Моля? — Знам какво ми казва, но не се сещам какво друго да отвърна.
	— Да, дойде преди около два часа с камион влекач и я закара на ремонт. Извинявайте. Мислех, че знаете.
	— Благодаря — въздъхвам и затварям телефона. После се обръщам към техника и казвам: — Ужасно съжалявам.
	Той се усмихва и ме уверява, че всичко е наред.
	След скандала с Хардин вчера съвсем забравих, че няма как да отида на работа днес. Обаждам се на Тревър да му обясня, че няма как да стигна, но той вече е казал на Ванс и Кимбърли, така че ще минат да ме вземат. Благодаря му, затварям и заставам зад пердето на прозореца. След малко една черна кола спира пред вратата на стаята ми, прозорецът се плъзга надолу и виждам русата коса на Кимбърли.
	— Добро утро. Спасителната служба идва! — съобщава тя със смях. Както винаги, Тревър се оказва едно много мило и съобразително момче.
	Шофьорът излиза, поздравява ме, като докосва козирката на шапката си, взима сака ми и го слага в багажника. После ми отваря вратата. Четирите седалки са една срещу друга. Кимбърли вече потупва седалката до нея и ме подканва да седна. Ванс и Тревър ме гледат весело.
	— Готова ли си за бягство за уикенда? — пита Тревър с широка усмивка.
	— Повече, отколкото можеш да си представиш — отговарям и влизам в колата.


>	Глава девет
>	Теса

	Когато излизаме на магистралата, Тревър и Ванс се впускат в сериозен разговор за цените на квадратен метър в някаква нова сграда в Сиатъл. Кимбърли ме подбутва с лакът и започва да имитира разговора им.
	— Момчетата са прекалено сериозни — отбелязва. — Тревър каза, че нещо се е случило с колата ти.
	— Да, нямам представа какво й стана — отвръщам и се опитвам да звуча бодро, което не е никак трудно, защото Кимбърли ми се усмихва толкова топло и дружелюбно. — Вчера сутринта не запали. Обадих се в един сервиз да я вземат за ремонт, но Хардин вече я беше закарал.
	— Упорит е, нали? — смее се тя.
	— Да, така излиза — въздъхвам. — Просто ми се иска да ми даде малко повече време да осмисля нещата.
	— Кое да осмислиш? — пита.
	Сега се сещам, че тя не знае за облога, за унижението ми. Не искам да й казвам нищо. Знае само, че сме скъсали.
	— Не знам… всичко. Толкова много ми се събра напоследък. И все още не съм намерила къде да живея. Мисля си, че той не го приема сериозно. А трябва да се примири, че е сериозно. Въобразява си, че може цял живот да ми дърпа конците, сякаш съм една обикновена кукла в ръцете му. Мисли си, че като се появи и каже колко съжалява, веднага ще му се прости, но не става така. Вече не!
	— Добре си решила. Радвам се, че си защитаваш позицията — казва тя.
	А аз съм благодарна, че не ме пита за повече подробности.
	— Благодаря. Аз също се радвам за себе си.
	И наистина е така. Наистина съм горда със себе си, че не се огънах този път, но в същото време се чувствам ужасно заради това, което му казах вчера. Знам, че го заслужава, но не мога да не се питам през две минути: _А ако наистина ме обича, както твърди?_ Но дори и дълбоко в себе си да ме обича, не мисля, че това е достатъчно, за да ми гарантира, че няма да ме нарани отново. Защото Хардин умее да прави едно нещо: да наранява хората.
	Кимбърли сменя темата на разговора и казва развълнувано:
	— Трябва да излезем тази вечер. В събота тези двамата ще са на срещи цяла сутрин и можем да отидем на пазар. Тази вечер ще излезем, може и в събота вечерта. Какво ще кажеш?
	— Къде да излизаме — смея се. — Аз съм само на осемнадесет.
	— О, моля те. Крисчън познава много хора в Сиатъл. С него можеш да влезеш навсякъде.
	Когато говори за него, очите й грейват, макар че е само на сантиметри от нея.
	— Добре — казвам. — Никога не съм „излизала“ преди. Била съм на няколко партита, но никога не съм ходила на клуб или нещо подобно.
	— Ще е супер забавно, не се притеснявай. И трябва да си облечеш пак тази рокля — казва с усмивка.


>	Глава десет
>	Хардин

	_Ти никога няма да бъдеш щастлив. Ще останеш сам до края на живота си. Ето защо ми е жал. Аз ще намеря истински мъж, който ще се държи с мен така, както ти трябваше да се държиш, ще се омъжа и ще имам деца. И ще бъда щастлива._
	Думите на Теса не излизат от главата ми. Като грамофонна плоча. Знам, че е права, но толкова отчаяно ми се иска да не беше. Никога досега не съм имал нищо против да съм сам. Но сега вече знам какво губя.
	— Идваш ли? — Чувам гласа на Джейс през блатото на мислите си.
	— Какво? — питам и едва сега се сещам, че карам. Той си дърпа от джойнта и пита нетърпеливо.
	— Питах дали идваш? Отиваме у Зед.
	— Не знам…
	— Защо не? Престани да се държиш като кифла. Ревеш и се тръшкаш като бебе.
	Гледам го лошо. Ако бях успял да поспя снощи, щях да се пресегна и да го удуша.
	— Не правя нищо подобно — казвам много бавно.
	— Напротив, копеле. Тая вечер трябва да се напиеш и да чукнеш нещо. Сигурен съм, че ще има доста достъпни момиченца.
	— Не искам да чукам. — Не искам никоя друга. Искам само нея.
	— Карай към Зед тогава, а ако не искаш да чукаш, поне се качи да изпиеш няколко бири.
	— Никога ли не ти се е искало нещо повече от това? — питам, а той ме гледа, сякаш съм полудял.
	— Какво?
	— Не се ли чувстваш стар за тези неща? Само партита и всяка вечер с различно момиче?
	— Опа! Това се оказва по-зле, отколкото си мислех. Яко си загазил, човече.
	— Не, не съм. Просто казвам, че да правиш едно и също всяка вечер, това състарява човека много бързо.
	Той не знае колко е хубаво да легна в леглото с Теса, да се смеем, да я слушам как дърдори за любимите си книги, да се боричкаме, докато се опитвам да я гъделичкам или опипвам. Това е по-хубаво от всяко едно парти, на което съм бил или някога ще отида.
	— Тая наистина ти скрои номер. Лайняна работа, нали? — смее се Джейс.
	— Не, не ми е скроила нищо — отвръщам.
	— Разбира се, не… — казва и изхвърля остатъка от джойнта през прозореца. — Сега е самичка, нали? Няма си гадже — пита и едва не счупвам волана на колата. — Шегувам се, Скот. Само исках да видя колко ще се ядосаш.
	— Да ти го начукам — отвръщам, сякаш искам да му докажа… не знам и аз какво.
	Завивам по пътя към Зед.


>	Глава единадесет
>	Теса

	Четирите сезона в Сиатъл е най-красивият хотел, който някога съм виждала. Опитвам се да вървя бавно, за да огледам всички детайли, но Кимбърли буквално ме завлича в асансьора и после по коридора. Тревър и Ванс остават някъде назад.
	Спираме пред една врата и тя казва:
	— Това е стаята ти. Оправи си багажа и после ела в нашия апартамент да обсъдим програмата на конференцията, макар и да съм убедена, че вече я знаеш наизуст. Облечи нещо друго, защото искам довечера да си с тази рокля — казва и ми смигва, след което продължава по коридора към тяхната стая.
	Разликата между моята стая и стаята в мотела е от земята до небето. Една картина в лобито струва повече, отколкото са дали за боядисването на целия мотел. Гледката от прозореца ми е фантастична. Сиатъл е прекрасен град. Лесно е да си представиш, че живееш тук. На висок етаж в красива сграда и с хубава работа в издателство. Може би дори във „Ванс Пъблишинг“. Сега нали ще отварят нов офис. Би било страхотно.
	Закачвам си дрехите и обличам права черна пола и светлолилава блуза. Вълнувам се за конференцията, но се страхувам от това излизане довечера. Знам, че трябва да се забавлявам, но ми се струва толкова ново и различно. Освен това се чувствам така празна и опустошена от това, което Хардин ми причини.
	Когато чукам на вратата на апартамента на Ванс и Кимбърли, вече е два и половина. Бързам, защото знам, че трябва да сме в залата долу в три. Кимбърли ми отваря с усмивка и ме води навътре. Апартаментът има хол и столова. Изглежда по-голям от къщата на майка ми.
	— Това е… страхотно — казвам.
	Ванс се смее и си сипва нещо, което ми прилича на вода.
	— Не е зле.
	— Поръчахме нещо за хапване за всички, за да не слизаме долу гладни. Трябва да го донесат всеки момент.
	Едва когато Кимбърли спомена за храна, осъзнах колко съм гладна. Не съм яла цял ден.
	— Готова ли си за голямата скука? — пита Тревър, който се появява от хола.
	— За мен едва ли ще е скучно — усмихвам се, а той се смее с глас. — Може да се окаже трудно да ме измъкнете от това място.
	— Май това важи и за мен — признава той.
	— Бройте ме и мен — обажда се Ким.
	— Това може да се уреди, любов моя — казва Ванс и клати глава. После слага ръка на гърба й, а аз веднага извръщам глава, смутена от интимния им жест.
	— Просто преместваме офиса тук и всички идваме да живеем в Сиатъл — шегува се Кимбърли. Или поне аз си мисля, че се шегува.
	— Смит ще се влюби в Сиатъл — казва Ванс.
	— Смит? — питам и веднага се сещам за малкото момче, което видях на сватбата. Изчервявам се от неудобство. — Извинявам се. Разбира се, Смит е синът ти.
	— Няма проблем. Странно име, знам — смее се той и се обляга на Ким.
	Вероятно е много хубаво да имаш такава красива връзка, в която и двамата се обичат и са честни един с друг. Завиждам й. И ме е срам от това… но й завиждам. Тя има мъж, който очевидно я обича и би направил всичко, за да я направи щастлива. Защо тя да има такъв късмет, а аз не?
	— Името е много хубаво — усмихвам се.
	Хапваме и слизаме долу. Попадам в голяма зала за конференции, пълна с хора, които обичат да четат. Това е раят.
	— Интернет, интернет, интернет. Само за това ще говорят — казва Ванс.
	През следващите три часа той ме запознава с почти всеки човек в залата. И най-хубавото е, че не ме представя като стажантка, а като равна, като пълнолетна. И хората се отнасят с мен точно така.


>	Глава дванадесет
>	Хардин

	— Да видим кой е тук — казва Моли и завърта очи, когато с Джейс влизаме в апартамента на Зед.
	— Пияна и вече бременна? — питам кисело.
	— Е, и? Вече минава пет — казва тя със зловеща усмивка. Извръщам глава настрани, но тя предлага: — Дай да ударим по един шот.
	Грабва бутилка уиски и две малки чаши.
	— Само един.
	Тя се усмихва и напълва чашите.
	След десет минути вече разглеждам снимките в телефона си. Иска ми се да я бях оставил да направи повече снимки. Сега щях да мога да я гледам. Господи, наистина съм загазил. Джейс е прав. Усещам как бавно полудявам. И най-странното е, че изобщо не ми пука колко луд изглеждам или до каква степен ще превъртя, ако това ще ми помогне да съм по-близо до нея. Отново.
	_Аз ще бъда щастлива._ Знам, че не я направих щастлива, а можех. От друга страна, не е честно да продължавам да я притеснявам и да й досаждам. Поправих й колата, защото не исках да се притеснява и да се занимава сама с нея. Радвам се, че го сторих, защото нямаше да разбера, че заминава за Сиатъл, ако не се бях обадил на Ванс да му кажа, че няма как да отиде на работа и че трябва да й прати кола.
	_Защо тя не ми каза?_ Онзи гъз Тревър сега е с нея. А трябваше да съм аз. Знам, че я харесва. Знам, че и тя започва да му обръща внимание и да го заглежда. Той е точно това, от което тя има нужда. Освен това си приличат в толкова много отношения. Той не е като мен. Той може да я направи щастлива. И тази мисъл ме побърква и искам да му размажа главата в някой прозорец. Но може би наистина трябва да я оставя и да й дам възможност да бъде щастлива. Тя го каза съвсем открито и ясно: не може да ми прости.
	— Моли! — викам от дивана.
	— Какво?
	— Донеси ми още едно.
	Без дори да я поглеждам, знам, че оглежда цялата стая с победоносна усмивка.


>	Глава тринадесет
>	Теса

	— Това беше страхотно! Толкова съм благодарна, че ме доведохте. — Буквално се разтапям пред Ванс, когато влизаме в асансьора.
	— За мен наистина беше удоволствие. Ти си една от най-добрите в екипа ми, няма значение, че си стажантка. Ти си много умна. И моля те, казвай ми Крисчън. Мисля, че вече те предупредих — преструва се на обиден.
	— Да, добре. Беше невероятно, господин… Крисчън. Беше страхотно да чуя какво мислят всички тези хора за електронните книги. Особено като се има предвид, че този бизнес тепърва ще расте и е толкова удобно за читателите. Това е нещо огромно… и пазарът… ще продължава да расте… — не спирам да бъбря.
	— Така е, да. И тази вечер помогнахме на „Ванс Пъблишинг“ да порасне. Представи си колко много нови клиенти ще долетят при нас, когато оптимизираме процеса.
	— Добре, свършихте ли вече? — пита закачливо Кимбърли и увива пръсти около неговите. — Да се преобличаме и да нападаме града. За първи път от месеци имаме възможност да излезем.
	— Слушам и изпълнявам — усмихва й се той.
	Радвам се, че след като е загубил съпругата си, Ванс… искам да кажа Крисчън, е срещнал жена като Кимбърли и че съдбата му е дала втори шанс да бъде щастлив. Поглеждам към Тревър и той ми се усмихва.
	— Имам нужда от нещо за пиене — казва Ким.
	— И аз — съгласява се Крисчън. — Добре, да се чакаме в лобито след половин час. Шофьорът ще ни вземе. Аз плащам вечерята.
	Влизам в стаята си и включвам машата да оправя косата си. Слагам тъмни сенки на клепачите си и се поглеждам в огледалото. Струва ми се малко силно и тежко, но не е никак зле. Слагам черна линия и малко руж на бузите си. После оправям косата си. Синята рокля сега изглежда още по-красива. Може би заради по-тежкия грим и обема на косата. Иска ми се Хардин…
	Не, не ми се иска, не искам нищо такова. Не спирам да си го повтарям, докато обувам черните обувки с токчетата. Взимам телефона и чантата си и отивам на среща с приятелите си.
	Всъщност те приятели ли са ми?
	Не знам наистина, но мисля, че Кимбърли може би ми е приятелка, а Тревър е много мил. Крисчън ми е шеф, така че там е доста по-различно.
	В асансьора пускам съобщение на Ландън и му казвам, че си изкарвам страхотно в Сиатъл. Липсва ми и наистина се надявам да останем близки приятели, независимо че с Хардин не сме заедно. Излизам от асансьора и забелязвам черната коса на Тревър до входа. В тези черни официални панталони и с белия пуловер ми напомня на Ноа. Спирам и го оглеждам. Изглежда толкова красив. Когато очите му ме намират, забелязвам как се разширяват. Издава някакъв звук между кашлица и цвилене. Бузите му поруменяват. Не мога да не се засмея.
	— Изглеждаш… изглеждаш… красива.
	— Благодаря. И ти не изглеждаш никак зле.
	Бузите му пламват.
	— Благодаря — казва тихо. Странно е да го видя как губи самоконтрол. Обикновено е толкова спокоен и уравновесен.
	— Ето ги — чувам гласа на Кимбърли.
	— Господи, Ким! — възкликвам и махам с ръка пред лицето си, сякаш да изляза от хипноза. Изглежда поразително в червената си тясна рокля, която стига едва до средата на бедрото. Късата й руса коса е подравнена по конец. Изглежда адски секси и в същото време е много стилна.
	— Имам чувството, че ще трябва да разпъждаме мъжете покрай тези две жени цяла вечер — казва Крисчън на Тревър. Двамата се смеят и тръгват с нас към изхода.
	По инструкция на Крисчън колата ни закарва в ресторант за морски деликатеси. Никога не бях опитвала такава вкусна сьомга. Крисчън ни разказва за времето, когато се е занимавал с книгоиздаване в Ню Йорк. Всички се забавляваме, а Тревър и Кимбърли не спират да се шегуват с него. Крисчън се оказва човек със страхотно чувство за хумор.
	След вечеря колата ни закарва до една триетажна сграда, която е на около няколко минутки път от ресторанта. През прозорците се виждат стотици пулсиращи светлини и подскачащи тела. Мисля, че точно това си бях представяла, когато някой споменеше за клуб, макар че никога не бях виждала. Само че се оказва много по-голям и хората са десетки пъти повече.
	Излизаме от колата и Кимбърли ме хваща за ръката.
	— Утре ще отидем на някое по-нормално място. Някои от хората на конференцията настояха да дойдем тук — казва с усмивка.
	На входа е застанал огромен мъж. Държи списък на гостите и очевидно контролира достъпа до заведението. Опашката от желаещи да влязат завива чак зад ъгъла на улицата.
	— Дълго ли ще чакаме? — питам Тревър.
	— О, не — смее се той. — Господин Ванс не чака. Никога.
	Веднага след това разбирам какво има предвид. Крисчън прошепва нещо в ухото на охранителя и той веднага маха въжето и ни пуска. Когато влизам, ми се завива свят. Музиката гърми, светлините пулсират, задимено е. Никога няма да разбера защо хората плащат луди пари само за да си докарат главоболие, да дишат цигарен дим и да се натискат с непознати.
	Една жена с къса рокля ни повежда по стълбите към малка зала, отделена с тънко перде. Вътре има два дивана и маса.
	— Това е VIP залата, Теса — казва Кимбърли. Оглеждам се с любопитство. Тръгвам след тях и сядам на един от диваните.
	— Какво пиеш? — пита Тревър.
	— О, по принцип не пия.
	— И аз. Обичам вино, но не умея да пия.
	— О, не, тази вечер ще пиеш, Теса. Имаш нужда — отсича високо Кимбърли.
	— Аз… аз… — опитвам се да откажа.
	— Тя ще пие Sex on the Beach. За мен същото — дава поръчката за двете ни.
	Жената кима, Крисчън поръчва някаква напитка, за която никога не съм чувала, а Тревър си поръчва чаша червено вино. Никой не ме пита на колко съм години и дали ми е позволено да пия. Може би изглеждам по-голяма или пък хората познават Крисчън доста добре тук и не искат да обиждат компанията му.
	Нямам никаква представа какво е Sex on the Beach, но предпочитам да не издавам невежеството си. Жената се връща и ми подава висока чаша с парче ананас и розово чадърче, забито върху ананаса. Благодаря й и отпивам през сламката. Наистина е много хубаво. Сладко, но с леко горчив вкус.
	— Страхотно е, нали? — пита Ким, аз кимам и този път отпивам по-голяма глътка.


>	Глава четиринадесет
>	Хардин

	— О, хайде, Хардин. Само още едно — казва Моли в ухото ми. Не съм решил дали искам да се напия, или не. Вече съм изпил три шота и знам, че ако изпия още един, ще съм пиян. Със сигурност. От една страна, струва ми се прекрасна идея да се насвяткам, както аз си знам, и да забравя за всичко. Но от друга страна, искам да мисля трезво и ясно.
	— Искаш ли да се махнем оттук? — пита Моли в ухото ми. Фъфли, мирише на трева и на уиски. Донякъде ми се иска да я заведа в банята и да я изчукам за една минута. Просто защото мога и защото Теса е в Сиатъл с оня шибаняк Тревър, а аз съм на три часа път от нея и седя на някакъв шибан диван и се напивам.
	— Хайде, Хардин, знаеш, че мога да те накарам да забравиш за нея — казва тя и сяда в скута ми.
	— Какво? — питам, а тя вече усуква ръце около врата ми.
	— Теса. Искам да ти помогна да забравиш за нея. Можеш да ме чукаш, докато забравиш името й. — Горещият й дъх докосва врата ми и аз се отдръпвам от нея.
	— Махай се от мен — казвам.
	— Какво ти става, по дяволите? — излайва тя. Очевидно съм наранил егото й.
	— Не те искам — отсичам грубо.
	— Откога? Никога преди не си имал проблем да ме чукаш.
	— Не и откакто…
	— Не и откакто какво? — Скача от дивана и започва да мята ръце като луда. — Откакто срещна тая задръстена, спечена кучка?
	Налага се да си припомня, че Моли е жена и не бива да я пребивам от бой.
	— Не говори така за нея — казвам и ставам.
	— Вярно е. Погледни се сега. Като някое изгубено, шибано пале ревеш за Дева Мария, която даже не те иска — крещи и се смее едновременно. Като демон. На Моли дори плачът й е като смях. Свивам ръце в юмруци, когато Джейс и Зед застават до нея. Моли слага ръка на рамото на Джейс.
	— Кажете му, момчета. Кажете му какъв боклучав пенсионер е станал, откакто го набутахме при оная.
	— Не. Не ние. Ти го набута — поправи я Зед.
	Тя се опитва да го убие с поглед.
	— Все тая — казва Моли и върти очи.
	— Какъв е проблемът? — пита Джейс.
	— Няма нищо — отговарям вместо нея. — Просто е бясна, че не искам да чукам алчния й задник.
	— Не, бясна съм, защото си задник. Никой не иска да е край теб повече. Затова Джейс ми каза да й кажа. Това беше причината.
	Вече виждам само червено.
	— Какво ти е казал? — съскам през зъби. Знаех си, че Джейс е лайно, но се бях заблудил, че ревността на Моли я е подтикнала да каже всичко.
	— Да, той ми каза да й кажа. Беше планирал всичко. Аз щях да й кажа, след като пийне няколко питиета, тя щеше да хукне да бяга, Джейс щеше да отиде да я успокоява, а ти щеше да седиш и да плачеш като бебе — смее се тя. — Нали така каза, Джейс? Че ще я пръснеш от чукане — заявява и с пръсти показва кавички във въздуха.
	Правя крачка към Джейс.
	— Копеле, само се шегувах — започва той.
	Ако не се лъжа, на лицето на Зед цъфва усмивка, когато юмрукът ми се стоварва в челюстта му. Не чувствам нищо в кокалчетата на ръката си. Ярост — това е всичко, което усещам. Юмрукът ми се стоварва не само веднъж, не два, не знам колко пъти. Катеря се върху него и продължавам. Смилам го от бой. Представям си как я докосва, как я целува, как я съблича — само това виждам и удрям по-силно. Кръвта по лицето му само ме ожесточава и аз удрям с ярост. Очилата му с черни рамки лежат натрошени до него.
	Нечии силни ръце ме вдигат от него.
	— Стига, човече, ще го убиеш, ако не спреш — крещи Логан в лицето ми и някак ме връща в реалността.
	— Ако някой от вас има да ми казва нещо, да го каже сега! Крещя и оглеждам хората, които мислех за свои приятели, най-близките хора, които съм имал досега в живота си. Всички мълчат. Дори Моли. — Казвам го съвсем сериозно. Ако някой някога каже нещо за нея, няма да се замислям кой е и какъв е. Ще го пребия. Шибаняци!
	Поглеждам мимоходом Джейс, който се опитва да стане от пода, и излизам от апартамента на Зед в студената зимна нощ.


>	Глава петнадесет
>	Теса

	— Този коктейл има невероятен вкус — буквално крещя в ухото на Кимбърли, докато изпивам остатъка от плодовата напитка и алчно завъртам сламката около леда, за да изсмуча и последните капки. Тя ми се усмихва и пита:
	— Искаш ли още един?
	Очите й са леко зачервени, но все още ми се струва напълно трезва, докато на мен ми е смешно и се чувствам готова за пакости. Пияна. Да, точно тази дума търсех. Кимам нетърпеливо и забелязвам, че си тактувам в ритъма на музиката върху коленете си.
	— Забавляваш ли се? — пита Тревър, който очевидно е забелязал промяната.
	— Да. Всъщност се чувствам страхотно — опитвам се да надвикам музиката.
	— Хайде да танцуваме — предлага Кимбърли.
	— Не танцувам. Искам да кажа, че не танцувам, защото не умея на такава музика.
	Никога не съм танцувала така, както танцуват хората в клубовете. При други обстоятелства бих изпитала панически ужас при мисълта да се присъединя към тях, но алкохолът ми дава крила и крака.
	— По дяволите, да танцуваме — виквам ентусиазирано.
	Кимбърли се усмихва, обръща се и целува Крисчън малко по-дълго от нормалното. По устните. После скача, грабва ме за ръката и ме дърпа надолу към дансинга. Надничам зад парапета и забелязвам, че двата етажа под нас са претъпкани с народ. Всички танцуват, сякаш изгубени в някакъв си свой свят. Изпитвам лек смут, но в същото време ми е много интересно.
	Разбира се, Кимбърли танцува много хубаво. Затварям очи и се оставям музиката да движи тялото ми. Чувствам се странно, но ми се иска да съм добра компания за танцуване. Нямам избор.
	След… нямам представа колко песни и още два коктейла, клубът започва да се върти. Извинявам се на Кимбърли и тръгвам към тоалетната. Едва се добирам през морето от тела. Усещам, че телефонът ми вибрира в чантата. Вадя го. Няма начин да отговоря на майка ми. Прекалено съм пияна, за да говоря с нея сега. Когато стигам до опашката за тоалетната, нещо ме кара да прегледам входящите съобщения. Не, не е писал. Няма нито ред от Хардин. Сгърчвам се от болка.
	_Може би трябва да видя какво става и какви ги върши?_
	Не, не мога да го направя. Би било ужасно безотговорно и утре ще съжалявам. Мигащите светлини отскачат от стената. Опитвам се да се концентрирам върху екрана на телефона и се надявам гаденето да отмине. Когато вратата на едната тоалетна най-сетне се отваря, втурвам се напред, заключвам и се опитвам да разбера дали искам да повърна. Мразя това усещане. Ако Хардин беше тук, щеше да ми донесе вода, щеше да държи косата ми назад.
	Не, не би направил нищо подобно.
	Трябва да му се обадя.
	Гаденето преминава. Отивам при мивките и натискам няколко бутона върху клавиатурата на телефона, притискам го между рамото и бузата си и късам парче хартия. Искам да я намокря, но водата тръгва чак след като започвам ожесточено да махам с ръка пред сензора. Мразя тези мивки без кранчета. Очната ми линия тече. Изглеждам съвсем различен човек.
	Косата ми е рошава, очите ми са червени. След третото позвъняване затварям и оставям телефона на ръба на мивката.
	Защо не ми вдига, питам се, но точно тогава телефонът ми започва да вибрира и почти пада в мивката. Струва ми се смешно. Не знам защо, но всичко това ми се струва ужасно забавно. Виждам името на Хардин и прокарвам мокрия си пръст по екрана.
	— Харолд? — Ето, това е начин да отговориш на телефонно обаждане.
	_Харолд? О, боже, много съм пияна._
	Гласът на Хардин ми се струва смешен. Имам чувството, че се задъхва, докато говори.
	— Теса? Наред ли е всичко? Ти ли ми се обади?
	Господи, гласът му е божествен.
	— Не знам, ако така пише, може и да съм се обаждала — казвам и не знам защо пак ми се струва ужасно смешно.
	— Пила ли си? — пита вече със съвсем различен тон.
	— Може би — цвиля и мятам мократа кърпа в кофата за боклук. Две пияни момичета влизат в банята и едното се спъва в собствените си крака. Всички се смеят. Двете тръгват към едната от тоалетните, а аз се фокусирам върху разговора.
	— Къде си? — пита рязко той.
	— О, успокой се, няма нищо! — Той винаги ми казва да се успокоя, следователно сега е мой ред да му го кажа.
	— Теса… — въздъхва Хардин и знам, че е ядосан, но пияният ми мозък изобщо не се притеснява от този факт. — Колко пи?
	— Не знам… Около пет. Или шест. Май… — отговарям и се облягам на стената. Усещам студените плочки през тънката материя на роклята си. Охлаждат горещата ми кожа. Чувството е удивително приятно.
	— Пет или шест какво?
	— Секс на плажа. Никога не сме правили секс на плажа… Може би щеше да е хубаво — казвам и се смея. Иска ми се да му видя тъпата физиономия сега. Не, не тъпа. Красива. Не, тъпа ми звучи по-добре.
	— Господи, напоркала си се до козирката. — Не знам защо, но съм сигурна, че в момента прокарва пръсти през косата си. — Къде си? — пита пак.
	— Някъде, където те няма! — Знам, че звучи ужасно тъпо и незряло.
	— Очевидно. А сега ми кажи. В клуб ли си? — излайва.
	— О, някой май не е в много весело настроение — смея се. Разбира се, че е чул музиката. И когато ми казва, че много лесно може да разбере къде съм, имам пълно основание да му вярвам. Не че ми пука.
	— Защо не ми се обади днес? — питам, преди да мисля.
	— Какво? — Въпросът ми го изненадва. Разбира се.
	— Не си направил дори опит да ми се обадиш днес. — Колко жалка звуча.
	— Нали каза, че не искаш.
	— Не, не искам, но все пак.
	— Е, ще се обадя утре — казва спокойно.
	— Не ми затваряй още.
	— Не затварям, просто казвам, че ще се обадя утре. Дори и да не вдигнеш — обяснява бавно и сърцето ми подскача. Опитвам се да прозвуча безразлично.
	— Добре.
	Какво правя?
	— Сега вече можеш да ми кажеш къде си.
	— Няма.
	— Тревър там ли е? — Гласът му е много сериозен.
	— Да, но Ким и Крисчън също са тук.
	Дори не знам защо се оправдавам.
	— И какъв е бил планът? Да те закарат на тая конференция, да те напият в някакъв клуб? Трябва да се прибереш в хотела. Не си свикнала да пиеш, а сега си и с Тревър…
	Затварям, преди да довърши. За какъв се мисли? Трябва да благодари на бог, че изобщо му се обадих — пияна или не. Не, трябва ми още едно питие. Телефонът ми не спира да звъни, но всеки път затварям.
	Това как ти се струва, Хардин!
	Намирам пътя към VIP стаята ни и си поръчвам още един коктейл.
	— Добре ли си? — пита Ким. — Изглеждаш ядосана.
	— Да, добре съм — лъжа и изпивам коктейла наведнъж. Хардин е задник. Заради него не сме заедно сега. И има наглостта да ми крещи, когато му се обаждам? Ако не беше направил всички онези неща, сега щяхме да сме заедно. Но за сметка на това Тревър е тук, с мен. И е толкова сладък, красив, мил.
	— Какво — пита Тревър, когато ме хваща да го оглеждам.
	— Нищо — смея се и извръщам поглед.
	Изпивам още един коктейл. Говорим колко ще е страхотно утре, но след малко аз ставам и казвам:
	— Отивам да танцувам!
	Тревър ме гледа, сякаш иска да ми каже нещо, може би иска да дойде с мен, но се изчервява и не казва нищо. Кимбърли маха уморено с ръка, така че тръгвам сама. Набутвам се в средата на дансинга и танцувам. Вероятно изглеждам смешна, но ми е хубаво да се оставя на музиката и да забравя за всичко. Да забравя, че му се обадих пияна.
	След около половин песен усещам някакъв висок мъж зад гърба си. Обръщам се. Много сладко момче, облечено в бяла риза и черни джинси. Косата му е тъмна, но подстригана много ниско. Мисля, че е достатъчно красив. Е, не е Хардин. Никой не е Хардин.
	Престани да мислиш за него! Опитвам се да си го напомням, когато мъжът слага ръце на таза ми и казва в ухото ми:
	— Може ли да танцувам с теб?
	— Ами… разбира се — отговаря алкохолът вместо мен.
	— Красива си — казва, обръща ме с гръб към себе си и се притиска в мен. Затварям очи и се опитвам да си представя, че съм някоя друга, че съм момиче, което танцува с непознати по клубовете. Втората песен е по-бавна, чувствена, бедрата ми се движат по-бавно. Обръщаме се с лице един към друг, той взема ръката ми и целува нежно кокалчетата на пръстите ми. Очите му се впиват в моите и след секунда езикът му е в устата ми. Сърцето ми крещи да го избутам, да го махна от себе си. Задъхвам се и се давя в непознатия вкус на този мъж. Но размътеният ми мозък казва нещо съвсем различно: _Целуни го, за да забравиш за Хардин. Целуни го._
	Не обръщам внимание на гаденето в стомаха си. Затварям очи и отвръщам на целувката му. Езикът ми се плъзва по неговия. През последните три месеца в колежа целунах повече момчета, отколкото през целия си досегашен живот. Ръцете на непознатия се плъзват по гърба ми и под него.
	— Искаш ли да дойдеш у дома? — пита, когато откъсваме устни.
	— Какво? — Чух го много добре, но се надявам, че ако попитам, по някакъв начин ще успея да изтрия въпроса му от съзнанието си.
	— У нас, хайде. Да вървим — казва и сега забелязвам, че заваля думите.
	— Не мисля, че идеята е много добра.
	— Напротив, повече от добра е — смее се той, а светлините се кръстосват и се отразяват в лицето му. Сега ми изглежда странен и страшен.
	— Защо си мислиш, че ще тръгна с теб? Та аз дори не те познавам! — крещя.
	— Защото ми се нахвърли така гладно. И ми хареса, малко, палаво момиченце — отвръща той, сякаш съобщава факт, а не си дава сметка, че ме обижда.
	Точно когато се каня да му се развикам или да го ритна с коляно между краката, решавам да опитам да помисля трезво. Та нали досега въртях задник, навирайки се в него, целунах го, за бога. Разбира се, че ще иска повече.
	Какво ми става, по дяволите? Това не съм аз. Натискам се с непознати мъже из клубовете!?
	— Съжалявам, но не — казвам и си тръгвам.
	Връщам се горе. Тревър има такъв вид, сякаш всеки миг ще заспи на дивана. Не мога да не се усмихна. Изглежда толкова обожателен… Хм, това дума ли е? Боже, колко съм пияна.
	Сядам и взимам бутилка вода от кофата с лед.
	— Забавлява ли се? — пита Ким.
	— Да, беше страхотно — отвръщам, въпреки случката на дансинга.
	— Май е време да тръгваме, Ким — казва Крисчън. — Утре ставаме рано.
	— Да, готова съм. Винаги когато и ти си готов — казва тя и прокарва ръка по бедрото му. Бузите ми пламват и извръщам поглед. Подбутвам Тревър с пръст, смея се и питам:
	— Тук ли ще спиш, или идваш с нас?
	Той се смее и се изправя.
	— Не мога да реша. Тук е прекалено удобно. И музиката е такава… успокояваща.
	Крисчън се обажда на шофьора, който казва, че ще бъде тук след няколко минути. Ставаме и тръгваме по стълбите. На първия етаж Кимбърли си поръчва едно последно. Колебая се дали да не метна и аз едно, но после решавам, че съм прекалено пияна за още едно. Най-вероятно ще припадна или ще повърна. Или и двете!
	Крисчън получава съобщение от шофьора и всички тръгваме към изхода. Хладният въздух е рай за пламналата ми кожа.
	Когато се прибираме в хотела, вече е почти три часа. Пияна съм и умирам от глад. Изяждам почти всичко от минибара, препъвам се със сетни сили към леглото и падам върху него, без да си събуя обувките дори.


>	Глава шестнадесет
>	Теса

	— Млъъкниии — промърморвам, когато някакъв отвратителен шум ме изкарва от делириума. Нужни са ми няколко секунди, за да разбера, че това не е майка ми, която ми крещи за нещо, а е просто вратата, по която някой блъска.
	— Господи, идвам! — опитвам се да извикам и се препъвам към вратата.
	Поглеждам часовника. Почти четири сутринта е. За бога, кой блъска по това време? Макар и в пияно състояние, усещам остър, кошмарен страх, че това може да е Хардин. Минаха почти три часа, откакто му се обадих, имал е време да дойде.
	Как ме е намерил? И какво ще му кажа? Не, не съм готова за това.
	По вратата продължава да се блъска. Отхвърлям всички мисли и отварям със замах. Не, това е само Тревър. Разочарованието ме изгаря. Търкам очи. Чувствам се точно толкова пияна, колкото и когато си легнах.
	— Извинявай, че те будя, но случайно да си взела телефона ми? — пита.
	— А? — правя крачка назад, за да го пусна да влезе. Вратата се затваря зад гърба му и потъваме в мрак, начупван само от светлините на града от прозореца. Прекалено съм пияна, за да намеря къде се пуска осветлението.
	— Мисля, че сме си разменили телефоните. Аз съм взел твоя, а ти моя. — Вдига ръка и ми показва моя телефон. — Нямаше да те будя, но твоят не спира да звъни.
	— О! — Това е всичко, което успявам да кажа. Тръгвам да търся чантата си. Телефонът на Тревър е там. Разбира се. Под портмонето ми.
	— Съжалявам, вероятно в колата съм взела твоя — казвам и му го подавам.
	— Няма проблем. Извинявай, че те събудих. Ти си единственото момиче, което изглежда така красиво, когато се събуди, както…
	Силно блъскане по вратата прекъсва думите му. Внезапният шум ме вбесява.
	— Какво е това, по дяволите? Парти в стаята на Теса? — крещя и крача гневно към вратата, готова да се развикам. Вероятно някой се е оплакал от шума в стаята ми и сега пращат някого да ми се кара.
	_Ще го навра в кучи задник._
	Точно когато стигам до вратата, блъскането става по-настоятелно и по-шумно. Заковавам се на място. Чакам и после чувам:
	— Теса, отвори проклетата врата!
	Гласът на Хардин плющи в тишината. Сякаш между нас няма врата. Някой пуска осветлението. Обръщам се. Тревър е намерил ключа. Лицето му е бледо, изплашено. Истински изплашено. Хардин никак няма да се зарадва да го види в стаята ми, независимо от всичко станало между нас.
	— Бягай в банята — казвам, а Тревър ме гледа в тотален шок.
	— Моля? Няма да се крия в никаква баня!
	Да, едва сега осъзнавам колко е тъпо.
	— Отвори шибаната врата! — крещи Хардин и после започва да я рита. Не спира, систематично и с упорство. Поглеждам Тревър и се опитвам да запомня красивото му лице, преди Хардин да го е размазал.
	— Идвам — казвам и отварям вратата.
	Имам чувството, че от тялото на Хардин излиза пара. Облечен е в черно. Пияният ми поглед го измерва и забелязвам, че не е обул черните си кубинки, а носи черни гуменки. Никога не съм го виждала обут в друго, освен в кубинки. Тези гуменки ми харесват…
	Разсейвам се…
	Хардин бута вратата и минава покрай мен. Върви директно към Тревър. За щастие, успявам да го хвана за тениската и да го спра.
	— Ти какво си мислиш? Ще можеш да я напиеш и да се намъкнеш в хотелската й стая? — крещи Хардин и се опитва да се изскубне от мен. Знам, че се въздържа, защото ако искаше да го нападне, вече щях да съм метната на пода, а Тревър да е размазан.
	— Видях, че чак сега включихте осветлението. Вижда се през шпионката. Какво правите тук, в тъмното!
	— Не съм… аз… — започва да се оправдава Тревър.
	— Хардин, престани. Не можеш да ходиш и да пребиваш всеки — крещя и дърпам тениската му.
	— О, мога… — ръмжи той.
	— Тревър, иди си в стаята, за да мога да налея малко разум у този луд задник.
	Тревър почти се засмива, но му стига да метне един поглед към Хардин, за да млъкне, и бързо излиза от стаята ми.
	— Луд задник? — пита Хардин.
	— Да, луд. И не можеш да нахлуваш в стаята ми и да пребиваш приятелите ми.
	— Не му е тук мястото. Защо беше тук? Защо си все още облечена? И откъде се взе тази рокля, по дяволите? — казва и ме оглежда.
	Опитвам се да не обръщам внимание на горещия циклон под стомаха си.
	— Дойде да си вземе телефона, понеже се оказа, че сме си ги разменили по невнимание. Не помня останалите въпроси, които ми зададе — признавам.
	— Може би… ако беше пила по-малко.
	— Ще пия каквото, когато, защото и с когото си искам. Благодаря за съвета.
	— Много дразниш, когато си пияна — казва и се пльосва във фотьойла.
	— Много дразниш, когато си… когато си… всичко. И кой ти е казал, че можеш да седнеш? — Скръствам ръце и негодувам. Той вдига поглед. Очите му са светлозелени, греят. Господи, този мъж е самият секс.
	— Не мога да повярвам, че беше в стаята ти.
	— Не мога да повярвам, че ти си в стаята ми — отвръщам.
	— Чука ли го?
	— Моля? Как се осмеляваш да ми зададеш такъв въпрос! — Крещя.
	— Отговори на въпроса.
	— Не, задник такъв. Разбира се, че не съм.
	— Щеше ли? Искаше ли?
	— Господи, Хардин. Ти си луд за връзване. — Клатя глава и крача между прозореца и леглото.
	— Тогава защо си все още облечена?
	— Няма никаква логика във въпроса ти. Освен това не ти влиза в работата с кого се чукам. Може да съм се чукала вече с него, може с някой друг. — Устните ми се опъват в лека усмивка, но успявам да запазя неутрално изражение. — Никога няма да разбереш.
	Думите ми постигат точно този ефект, който целях: лицето му потъмнява, става като на озверяло животно.
	— Какво каза? — излайва.
	О, това се оказва голямо забавление. Обичам да съм пияна, когато съм с Хардин, защото говоря, без да мисля, казвам неща, които са истина, но звучат много забавно.
	— Чу ме — казвам и заставам пред него. — Може би съм завела момчето от клуба да го чукам в банята. Може пък Тревър да ме е чукал. Ето, тук — поглеждам през рамо към леглото.
	— Млъкни. Теса, моля те, млъкни вече — предупреждава ме той, но аз се смея. Имам сила, власт, чувствам се смела и искам да разкъсам тениската му.
	— Какво има, Хардин? Не ти ли харесва да си представяш как ръцете на Тревър са навсякъде по тялото ми?
	Не знам дали заради гнева му, дали заради алкохола, дали поради факта, че ми липсва, но без да се замислям, сядам в скута му. Обкрачвам го. Коленете ми са от двете страни на бедрата му. Това го шокира… много меко казано. Тялото му трепери.
	— К… какво… правиш, Теса?
	— Кажи ми, Хардин. Харесва ли ти идеята за ръцете на Тревър…
	— Спри, моля те, не го изричай повече — казва почти жално и аз спирам.
	— О, стига, знаеш, че никога няма да го направя.
	Увивам ръце около врата му. Носталгията по времето, когато спокойно можех да седна в него, спира дъха ми.
	— Теса, пияна си — казва и се опитва да махне ръцете ми.
	— Е, и? Искам те — отвръщам и изненадвам и двама ни.
	Решавам да сложа всички мисли под ключ. Най-вече тези, в които има някаква логика. Увивам юмруци около косата му. Господи, колко ми липсваше да почувствам косата му между пръстите си.
	— Теса, не знаеш какво правиш. Пияна си…
	Гласът му не е никак убедителен.
	— Хардин… престани да премисляш нещата. Не ти ли липсвах? — казвам, свряла лице във врата му. Засмуквам кожата му, хормоните ми тържествуват над разума. Не знам дали някога съм го искала толкова силно и отчаяно.
	— Да… липсваше ми — изсъсква в ухото ми. Засмуквам по-силно и му оставям червена следа. — Не мога, Тес… моля те.
	Но аз не спирам и даже започвам да въртя таза си върху него, карам го да стене.
	— Не… прошепва и големите му ръце обхващат таза ми, за да ме спрат, за да не мога да се движа. Поглеждам го и казвам ядно:
	— Или ще ме чукаш, или си тръгвай. Ти решаваш.
	_Какво казах?_
	— Утре може да ме мразиш, ако направя това, което искаш сега — казва и ме гледа в очите.
	— Вече те мразя — отвръщам и той се сгърчва при тези думи. — До известна степен — добавям с малко по-мек тон. Не че искам да съм мекушава с него…
	Той отпуска захватката си и ми позволява да се мърдам.
	— Може ли поне първо да поговорим за това?
	— Не, престани да се правиш на Деби Даунър — простенвам и се търкам в крака му.
	— Не бива да го правим… не и така.
	Откога Хардин има морални съображения?
	— Знам, че искаш, Хардин. Усещам колко си възбуден. От мен — казвам в ухото му. Не мога да повярвам, че съм в състояние да произнеса такива мръсни думи. Но устните му са толкова сочни, тъмнорозови, очите му са широко отворени, черни почти. — Хайде, Хардин, не искаш ли да ме надупиш върху бюрото? Или на леглото? Или над мивката? Толкова много възможности… — прошепвам и захапвам мекото на ухото му.
	— Мамка му… добре… мамка му… — казва и увива ръце около косата ми, придърпва главата ми и покрива устата ми с устните си.
	В мига, в който устните на Хардин ме докосват, тялото ми пламва. Стена в устата му, чувам неговите гърлени, трескави звуци. Пръстите ми са в косата му. Скубя го. Не мога да контролирам желанието си… потребността си да го имам. Знам, че се опитва да ме спре, да се отдръпне, и това ме подлудява допълнително. Ръцете ми се движат надолу, искам да вдигна тениската му. Хващам края и я измъквам през главата му. В секундата, в която устните ни се отделят, той се обляга назад и моли:
	— Теса…
	— Хардин — отговарям и прокарвам пръсти по индиговата кожа. Липсваше ми да усещам напрежението на мускулите му под кожата му. Липсваха ми извивките на мастилените рисунки по прелестното му тяло.
	— Не мога да си позволя да се възползвам от теб — казва, но веднага след това простенва, когато езикът ми минава по долната му устна.
	— Просто престани да говориш — смея се в устните му.
	Когато ръката ми се спуска надолу и обхваща твърдия му пенис, знам, че не може да ми устои, което ми доставя огромно удоволствие. А не би следвало да е така. Никога не бях си представяла, че ще бъда в ситуация с Хардин, когато аз ще имам пълен контрол и когато цялата власт ще е моя. Колко е забавно да си разменим местата.
	Толкова е възбуден. Изправям се и свалям ципа му.


>	Глава седемнадесет
>	Хардин

	Вътрешно се гърча и знам, че това е грешно, но не мога да спра. Искам я, нуждая се от нея. Копнея за нея. Трябва да я имам. А и тя ми остави само два избора — да я чукам или да си отида. И ако това е изборът, няма начин да я оставя.
	Думите от устата й звучат толкова странно, толкова нетипично за нея, но толкова съблазнително. Малките й ръце се плъзгат надолу и разкопчават ципа ми. Когато коланът пада до глезените ми, започвам да тръскам глава — искам да мисля ясно, но не мога. Любовта ми към това сладко… и диво в момента момиче е толкова силна. Не мога да понеса тежестта на самото чувство.
	— Чакай… — казвам пак, но не желая да спира. В същото време по-добрата част от мен иска да се съпротивлявам, за да мога по-късно да потуша чувството си за вина.
	— Не… няма да чакам… Достатъчно дълго чаках — гласът й е мек и възбуждащ. Сваля боксерките ми надолу и обвива ръка около пениса ми.
	Не мога да я спра. Дори и да исках, нямаше да мога. Тя го иска. Иска мен. Пияна или не, аз съм достатъчно голям егоист. Искам да й дам това, за което ме моли, и съответно да взема от нея… дори и ако това е единственото и последно нещо, което някога би поискала от мен.
	Тя пада на колене пред мен и ме поема в устата си. Поглеждам я, тя вдига очи към мен и пърха с клепачи. Мамка му, изглежда като ангел и като дявол. Сладка и похотлива. Езикът й се върти около цялата дължина. После опира пениса ми на бузата си и пита с усмивка:
	— Харесваш ли ме такава?
	Едва не свършвам само при тези й думи. Кимам, не мога да говоря. Тя пак ме поема между устните си. Виждам как бузите й хлътват, когато го плъзва почти докрай в сладката си уста. Не искам да спира, но искам и да я докосвам. Да я почувствам.
	— Спри — умолявам я и леко я изтласквам назад. Тя клати глава и продължава да ме изтезава, движейки с опасна скорост устни по цялата ми дължина. — Теса… моля те…
	Плаче ми се, но на нея й е смешно. Усещам силни вибрации в цялото си тяло и тя, за щастие, спира точно преди да свърша в гърлото й. Усмихва се и избърсва подпухналите си устни с обратното на ръката си.
	— Прекрасен вкус — казва.
	— Мамка му, откъде се взе тая мръсна уста — питам и тя се изправя.
	— Не знам… Винаги си мисля тези неща, просто никога не съм имала яки ташаци, за да ги кажа на глас.
	После тръгва към леглото, а аз едва не се засмивам на глас, когато казва „ташаци“. Това никак не е в нейния стил, но тази вечер тя командва парада и го знае прекалено добре. Знам, че й харесва да размахва камшика, да ме гледа оставен изцяло на нейната милост. Тази рокля може да счупи гръбнака на всеки мъж. Материята обгръща перфектните й форми толкова съблазнително. Мисля, че това е най-сексапилното нещо, което съм виждал. Имам възможност да й се порадвам до мига, в който тя рязко издърпва роклята през главата си и закачливо я мята към мен. Имам чувството, че очите ми ще изскочат от орбитите, когато оглеждам голото й тяло. Бялата дантела на сутиена й едва побира сочните й гърди. Виждам меката кожа между таза и триъгълника й. Обича да я целувам там, макар да знам, че се срамува от тънките бели, почти невидими, ивици по кожата й. Не знам защо. За мен е перфектна, абсолютно съвършена.
	— Сега е твой ред. — Усмихва се. Обувките й се удрят в ръба на леглото и тя пада на матрака. Мечтая за този миг, откакто ме напусна. Не мислех, че някога ще мога да го изживея отново. Но сега, когато се случва, знам, че трябва да обърна внимание на всяка подробност, защото най-вероятно няма да се случи никога повече. Трябва да съм се забавил прекалено дълго, защото тя надига глава и ме поглежда въпросително:
	— Сама ли да започвам?
	Господи, това момиче е не гладно, направо е незадоволимо.
	Не й отговарям. Сядам до нея на леглото, а тя започва да събува бикините си нетърпеливо. Спирам ръцете й и ги свалям вместо нея.
	— Толкова ми липсваше — казвам, но тя директно ме хваща за косата и навира лицето ми там, където иска да усети устните ми. Клатя глава с неодобрение, но се предавам и притискам устни към кожата й. Тялото й се огъва и извива под допира на езика ми, особено когато докосвам най-чувствителната й точка. Знам колко й харесва. Спомням си първия път, когато я докоснах там и тя ме попита какво е това между краката й. Невинността й беше, и все още е, такъв афродизиак.
	— Господи, Хардин — простенва.
	Толкова ми липсваше този звук. При други обстоятелства бих й казал колко е мокра, колко е готова за мен, но сега не намирам думите. Напълно съм погълнат от звуците й. Ръката й стиска и усуква чаршафа. Плъзгам един пръст в нея и започвам да го движа. Тя скимти от удоволствие.
	— Още, Хардин, моля те, още!
	Давам й всичко, което поиска. Въртя и плъзгам два пръста и пак продължавам с езика. Мускулите на краката й се сковават. Отдръпвам се и гледам как пръстите ми се трият в нея. Бързо, в кръг и встрани. Тя буквално изпищява името ми и свършва върху пръстите ми. Гледам я и се опитвам да запомня всяка подробност, как очите й бавно се затварят, как устните й оформят обло, перфектно О, червенината по бузите и гърдите й, как тялото й се оставя на оргазма да я помете. Когато конвулсиите й отминават, плъзгам двата пръста в устата си. Има такъв божествен вкус. Поне мога да си спомням за него, когато реши да ме напусне отново.
	След малко Теса отваря очи. Красивото й лице е озарено от огромна усмивка. Приканва ме с пръст да се приближа към нея. Не мога да не се усмихна.
	— Имаш ли презерватив? — пита с дяволита усмивка, когато се навеждам над нея.
	— Да… — отговарям и веднага съжалявам, защото усмивката й повяхва. Надявам се да не се замисля прекалено много над това. — Просто навик — признавам и съм съвсем искрен.
	— Не ме интересува — казва и поглежда джинсите ми на пода. Сяда, вдига ги и започва да рови из джобовете, докато намира това, което търси. Взимам презерватива от ръцете й и питам за двадесети път:
	— Сигурна ли си?
	— Да. И ако ме попиташ още веднъж, ще отида в стаята на Тревър. С твоя презерватив.
	Поглеждам я. Тази вечер е наистина жестока. Не мога да си я представя с друг. Само с мен. Самата мисъл съвсем реално може да ме убие. Сърцето ми започва да блъска като на ранено животно, когато си я представя с онзи прототип на Ноа. Кръвта ми кипва, гневът ми се надига.
	— Е, както искаш. Предполагам, че той ще бъде… — започва, но веднага я прекъсвам. Слагам ръка на устата й.
	— Да не си посмяла дори да завършиш това изречение — изревавам и усещам как устните й под дланта ми се разпъват в усмивка. Знам, че цялата тази нощ е грешна, извратена. Тя ме измъчва, върти ме на пръста си, аз я чукам, докато е пияна, но май нито аз, нито тя можем да спрем и да се преборим. Не мога да й откажа, когато ме иска, а има и друго: ако си спомни колко ни е хубаво заедно, има вероятност, макар и много малка, да ми даде възможност, още една, последна възможност да оправя нещата. Махам ръка от устата й и късам опаковката на презерватива. В мига, в който го плъзвам по дължината си, тя се покатерва в скута ми.
	— Искам да го направя първо така — настоява и обвива ръце около пениса ми, след което се спуска по него. Въздъхвам с поражение и с наслада. Теса започва да върти бедрата си и да движи таза си в кръг. Прави го с непоносимо възбуждащо темпо. Перфектната заобленост на тялото й и движенията на бедрата й ме хипнотизират. Толкова е сексапилна! Мамка му, няма да издържа дълго. Толкова дни ме бе лишила от себе си. Единственият секс напоследък беше само с нейния образ в съзнанието ми.
	— Говори ми, Хардин. Говори ми, както го правеше преди — стене и увива ръце около врата ми, за да ме притисне до себе си. Не ми харесва как го казва в минало време, но наистина ми се струва, че са минали векове от последния път. Повдигам се леко, за да мога да посрещна движенията й и доближавам устни до ухото й.
	— Обичаш, когато ти говоря мръснишки, нали? Отговори ми — настоявам, а тя кима с глава. — Така си и знаех. Опитваш се да се правиш на невинна, но никак не си — захапвам шията й. Не мога да се контролирам, смуча бясно кожата й. Ще й оставя червено петно. Нека! За да може онзи задник Тревър да го види. За да могат всички да видят.
	— Знаеш, че аз съм единственият, който може да те накара да почувстваш това… знаеш, че никой друг не може да те накара да пищиш от удоволствие… Никой друг не знае къде да те докосне и как да те докосне — казвам и плъзвам ръка между краката й, там, където телата ни се сливат. Мокра е, тече. Пръстите ми се плъзгат леко по меката й кожа.
	— Господи — мърка като котка.
	— Кажи го, Теса. Кажи, че аз съм единственият — потърквам клитора й и тласкам в нея, а тя повдига таза си да ме посрещне.
	— Ти си… — очите й се завъртат назад от удоволствие. Толкова е изгубена в екстаза си… и аз я следвам.
	— Аз съм какво?
	Искам да го каже, дори и да е лъжа. Отчаянието, с което желая тази жена, ме плаши до смърт. Хващам я за бедрата и я обръщам по гръб. Тласкам в нея, тя пищи. Влизам в нея по-силно и дълбоко от всеки друг път. Пръстите ми се забиват в бедрата й. Искам да ме почувства, да ме усети целия. Искам да знае, че по този начин я заклеймявам като единствено и само моя. Тя е моя. Аз съм неин.
	Меката й кожа блести от ситните капки пот. Гърдите й се повдигат ритмично с тласъците ми. Очите й се обръщат назад от удоволствие.
	— Ти си единственият… Хардин… единственият… — казва и захапва устната си, слага ръце на лицето си, после и на моето. Гледам как напълно се разпада под мен. И е толкова красива.
	Думите й са всичко, от което имам нужда, за да свърша. Ноктите й се впиват в гърба ми, но паренето не боли, щастлив съм да усетя страстта й. Облягам се на пети и я оставям пак да ме язди. Главата й е опряна на рамото ми, ръцете ми са заключени около гърба й. Повдигам таза нагоре, влизам в нея и оргазмът ми се излива в презерватива. Името й излиза през устните ми като поредица от стонове.
	Лягам назад, все още увил ръце около тялото й. Прокарвам пръсти по челото й, прибирам мократа й коса и тя въздъхва тихо. Гърдите й се повдигат ритмично. Дъхът й ме успокоява.
	— Обичам те — казвам и се опитвам да я погледна в очите, но тя протяга пръст и се мъчи да намери устните ми.
	— Шшш…
	— Не мога да шшш… — Обръщам я и казвам нежно: — Трябва да поговорим за това.
	— Спи… след три часа ставам — казва тя и обгръща кръста ми с малките си ръце.
	Прегръдката й е много по-ценна от секса. Мисълта, че ще спим в едно легло, ме вълнува. Като малко момченце преди Коледа съм. Господи, колко време мина, откакто спахме така!
	— Добре — казвам и целувам челото й. Тя се опитва да се отдръпне, но знам, че е прекалено изморена, за да се противи на целувката ми.
	— Обичам те — казвам, но тя не отговаря. Решавам да се успокоя с мисълта, че вероятно вече спи.
	Връзката ни, или каквото и да е това между нас, се преобърна само за една нощ. Изведнъж се превърнах в това, от което най-много се страхувах — нещо, което тя ще може да контролира, както си иска. С една дума, може да ме направи най-щастливия човек на света или да ме убие. Всичко зависи от нея.


>	Глава осемнадесет
>	Теса

	Алармата на телефона пробива мозъка ми и нахлува в съня ми като танцуваш, пингвин. Дори имам чувството, че танцуващият пингвин влиза в мозъка ми. Но тази приятна фантазия, която е в комбинация с приятната мелодия на алармата ми, не трае много дълго. Започвам бавно да се разбуждам, усещайки пулсираща болка в главата си. Опитвам се да седна, но нещо… някой ме затиска.
	О, не!
	Спомням си, че танцувах с някакъв ужасно гнусен тип. Застивам от паника. Отварям очи. Познатото татуирано тяло на Хардин е проснато върху мен. Главата му е на корема ми, ръката му е увита около кръста ми.
	_О, боже! Какво, по дяволите?_
	Опитвам се да го избутам, без да го будя, но той простенва и бавно отваря очи, после ги затваря, бавно разплита краката си от моите и се отмества встрани. Скачам от леглото. Хардин не казва нищо. Гледа ме, сякаш съм някакъв хищник. Спомням си… как тласкаше безмилостно в мен, как виках името му.
	_Какво съм си мислела, че правя?_
	Искам да кажа нещо, но честна дума… нямам никаква идея какво. Мисля, че напълно превъртам, започвам да откачам, топя се. Сякаш усетил вътрешната ми борба, той става от леглото с чаршафа, увива го около голото си тяло… _О, боже!_ Сяда на стола и ме оглежда. Едва сега разбирам, че съм само по сутиен. Инстинктивно стискам крака и сядам обратно на леглото.
	— Кажи нещо — прошепва.
	— Аз… не знам… какво да кажа — признавам. Не мога да повярвам, че това се е случило. Не мога да повярвам, че Хардин е тук, в леглото ми. Гол.
	— Съжалявам — казва и главата му бавно пада в отворените му длани. Главата ми ще се пръсне от алкохола. Доколкото помня, спрях да пия едва преди няколко часа. И сега чуковете в мозъка ми блъскат още по-силно дори от осъзнаването на факта, че съм спала с Хардин.
	— Да, редно е да съжаляваш — казвам тихо.
	— Ти ми се обади. — Скубе косата си.
	— Не съм ти казвала да идваш тук — защитавам се веднага. Не знам как да се оправя в тази каша. Не знам дали искам да се карам с него, да го изритам… или да се държа като зрял човек.
	Ставам и тръгвам към банята.
	— Беше пияна и помислих, че си в беда. И Тревър беше тук.
	Пускам водата на душа и поглеждам в огледалото. На врата ми има голямо червено петно. Мамка му! Прокарвам пръсти по него и в съзнанието ми се изливат спомени за езика му по кожата ми. Може би все още съм леко пияна, защото не мога да мисля трезво. Смятах, че продължавам напред с живота си, а то какво се оказа? Човекът, който разби сърцето ми, е в стаята ми, а аз съм с масивна следа от просмукано на шията. Като подивяла тийнейджърка.
	— Теса? — Чувам гласа му. Влиза в банята, а аз веднага се мушкам под душа. Мълча и чакам горещата вода да отмие греха ми.
	— Има ли… има ли проблем заради това, което се случи снощи?
	Защо се държи толкова странно? Бях очаквала да гледа самодоволно или да ме поздрави с „добре дошла“ и с наглата си усмивка.
	— Аз… не знам… Не, не съм щастлива от случилото се — казвам.
	— Мразиш ли ме? Искам да кажа… мразиш ли ме повече от преди?
	Гласът му е като скършен. Сърцето ми прескача. Не, трябва да отстоявам позициите си! Каква каша само! А точно започвах да го забравям.
	Лъжкиня, подиграва ми се подсъзнанието ми, но не му обръщам внимание.
	— Не, няма разлика — отвръщам.
	— Аха.
	Изплаквам косата си още веднъж и тихичко се моля водата да ме отърве от махмурлука.
	— Не съм искал да се възползвам от теб, кълна се — казва, когато спирам водата. Грабвам кърпата и я увивам около тялото си. Той се е облегнал на рамката на вратата. Само по боксерки. Вратът и целите му гърди са в червени осмукани петна и следи от червило.
	Никога повече няма да пия.
	— Теса, знам, че най-вероятно си ядосана, но трябва да поговорим.
	— Не, не трябва. Бях пияна, обадих ти се, ти дойде и правихме секс. За какво има да говорим?
	Опитвам се да запазя спокойствие. Не искам да знае как ми влияе присъствието му и как ми се е отразила предната нощ. И… тогава забелязвам разкървавените му кокалчета.
	— Какво е станало с ръцете ти? О, не! Пребил си Тревър, нали? — крещя и веднага се сгърчвам от пулсиращата болка в главата ми.
	— Моля? Не, не съм. — Вдига веднага ръце да се защити.
	— Кого си пребил?
	— Няма значение, сега имаме да говорим за много по-сериозни неща.
	— Не, нямаме. Нищо не се е променило. — Взимам чантичката с гримовете и изваждам пудрата, за да залича следите. Слагам обилни количества върху петното на шията ми. Хардин стои зад мен и мълчи. — Беше грешка, не трябваше изобщо да ти се обаждам — казвам най-накрая и съм силно раздразнена, че три пласта пудра не могат да заличат червеното.
	— Не беше грешка. Очевидно съм ти липсвал. Защо да се обаждаш иначе?
	— Какво? Не, обадих се, защото… защото… без да искам.
	— Лъжеш.
	Прекалено добре е успял да ме опознае.
	— И какво значение има защо съм се обадила? — лая. — Не беше нужно да идваш. — Хващам очната линия и започвам да мажа. Дебели слоеве.
	— Напротив, трябваше. Беше пияна и кой знае какво можеше да ти се случи.
	— О, така ли? Какво да ми се случи? Да легна с някой друг? Или да спя с някого, с когото по принцип не бива да го правя?
	Бузите му горят. Знам, че съм груба, но да е мислил, когато е тръгнал да ме чука пияна. Прокарвам четка в мократа си коса.
	— Не ми даде много голям избор, ако помниш изобщо — отвръща той със същия груб тон.
	Спомням си. Спомням си как се качих върху него, как се търках отгоре му. Помня как му казах или да ме чука, или да си ходи. Унизена съм, ужасена съм от собственото си поведение, но най-лошото е, че си спомням, когато го целунах за първи път, а той ми каза, че съм му се хвърляла в ръцете. Гневът ми кипи. Блъскам четката в плота на банята и тя издрънчава с гръмотевичен трясък.
	— Как смееш да обвиняваш мен! Можеше да кажеш не! — крещя.
	— Казах. Много пъти!
	— Нямах никаква идея какво правя и ти го знаеш много добре — лъжа, но в интерес на истината помня почти всичко. Знам много добре какво исках, просто нямам никакво желание да го признавам, но ето че той започва да освежава паметта ми.
	— „Имаш такъв божествен вкус“. „Говори ми, както ми говореше преди“. „Ти си единственият, Хардин“.
	С това вече ме вбесява до крайна степен.
	— Махай се! Махай се веднага! — почти пищя и вдигам телефона да видя колко е часът.
	— Не ме гонеше снощи — напомня ми.
	_Колко е жесток!_ Обръщам се с лице към него и казвам:
	— Бях много добре, преди да се появиш. Тревър беше тук — казвам, защото знам колко много ще го заболи от това. И ще го подлуди. Той обаче ме изненадва и започва да се смее.
	— О, моля те. И ти, и аз знаем, че Тревър не ти стига. Ти искаше мен, само мен. И все още ме искаш — казва уверено.
	— Бях пияна, Хардин. Защо да искам теб, като мога да имам него? — И веднага съжалявам за думите си.
	Очите му проблясват от болка или от ревност. Правя крачка към него.
	— Недей — казва и вдига ръка. — Знаеш ли, няма проблем. Не знам защо изобщо дойдох тук. Трябваше да се сетя, че ще се държиш така.
	Опитвам се да не викам, че да не се обади някой на рецепцията да се оплаче от мен, но не съм сигурна, че ще успея да говоря, без да вряскам до небето.
	— Ти шегуваш ли се? Идваш тук и се възползваш от това, че съм пияна, а после имаш наглостта да ме обиждаш?
	— Аз съм се възползвал от теб ли? Ти се възползва от мен! Знаеш, че не мога да ти откажа нищо, и натискаш, и натискаш, и натискаш, докато си вземеш своето.
	Прав е, знам, но сега съм ядосана и съм унизена от собственото си поведение снощи.
	— Няма значение кой от кого се е възползвал, защото сега си тръгваш и не се връщаш никога повече — заявявам категорично, включвам сешоара, за да не го слушам, защото знам, че няма начин да не отговори. След секунда кабелът на сешоара е изтръгнат от контакта. Чудя се как самият контакт е все още на стената.
	— Какво ти става, по дяволите? — продължавам да викам и го включвам пак. — Можеше да го счупиш.
	Хардин може да ти пръсне нервите, честно. Как изобщо ми мина през ума да му се обадя?
	— Няма да си тръгна, преди да говориш с мен за всичко това.
	Не обръщам внимание на силната болка в гърдите си и казвам:
	— Вече ти казах. Нямаме за какво да говорим. Ти ме нарани. Не мога да ти простя. Край на историята.
	Колкото и да не искам да си го призная, когато е тук… просто обичам да е с мен. Искам да е тук. Дори и когато се караме и си крещим. Толкова много ми липсваше.
	— Дори не си се опитала, дори не си помислила дали да ми простиш — казва с много по-мек тон.
	— Напротив, опитах се да го преодолея, но не мога. Не мога да повярвам, че и това не е част от играта ти. Не мога да ти се доверя, че няма да ме нараниш. Отново. — Включвам машата си, въздъхвам и добавям: — Трябва да се приготвя.
	Когато включвам сешоара, той излиза от банята и се надявам да си тръгне. Малката част от мен, която се надява да ме чака в хола, е глупачка. Това не съм разумната и целеустремена аз. Това е другото ми аз, наивното, смешно, жалко момиче, което се влюби в момче, което е на милион години от това, което заслужавам. С Хардин никога нищо няма да проработи. Знам го много добре. Иска ми се и онази малка частичка в мен да го разбере.
	Навивам косата си, сега обемът покрива червеното петно, което Хардин ми е оставил на шията. Когато излизам от банята, той наистина седи и ме чака на леглото и онова глупаво момиче подскача от щастие. Вадя червения си сутиен и бикините от багажа и се обличам, без да махам кърпата. Когато я пускам, Хардин почти изхълцва, но веднага съумява да замаскира звука като кашлица. Докато плъзвам роклята по тялото си, имам чувството, че някаква невидима струна ме тегли към него, но се опитвам да се преборя. Най-интересното е, че въпреки ситуацията, в която се намираме, се чувствам толкова удобно край него. Защо всичко е толкова объркано, така поглъщащо. Защо е толкова сложно? И защо не мога да го преодолея, да го забравя и да продължа напред с живота си?
	— Наистина трябва да тръгваш — казвам тихо.
	— Искаш ли да ти помогна — пита, когато забелязва, че се боря с ципа на роклята.
	— Не… Няма проблем…
	— Чакай — казва, става и тръгва към мен. Вървим по тази тънка линия между омразата и любовта, спокойствието и гнева. Странно е и ми замайва главата. Вдигам косата си и той закопчава роклята ми доста по-бавно от обичайното. Усещам как пулсът ми се ускорява и мислено си удрям един шамар, че му позволих да ми помогне.
	— Как ме намери? — питам, защото едва сега ми минава през ума.
	— Обадих се на Ванс, разбира се.
	— И ти е дал номера на стаята ми? — Никак не ми харесва мисълта, че шефът ми е дал номера на стаята ми на Хардин.
	— Не, дадоха ми го на рецепцията — отвръща с лека усмивка. — Мога да бъда доста убедителен.
	Не ме радва и мисълта, че от хотела са му дали номера на стаята ми.
	— Не може да правим това… искам да кажа… да се шегуваме и да се правим, че нищо не е станало и да се държим съвсем приятелски един с друг — казвам и стъпвам в черните си обувки.
	Той вдига черните си джинси и започва да ги закопчава.
	— Защо не?
	— Защото не е добре да сме един край друг. И за двама ни е по-добре да сме далеч един от друг.
	Той се усмихва и проклетите трапчинки грейват на лицето му.
	— Знаеш, че това не е вярно — казва и облича тениската си.
	— Вярно е.
	— Не е.
	— Моля те, наистина, върви си — вече го умолявам.
	— Не искаш да си отивам, знам. И ти го знаеш. Знаеше много добре какво правиш, когато ми позволи да остана.
	— Не, не съм знаела изобщо какво правя — скимтя. — Бях много пияна. Не знаех какво правя от момента, в който целунах онзи мъж и когато ти позволих да останеш.
	На секундата си затварям устата. Не, не го казах високо, може би само съм си мислела да го кажа. Но от начина, по който челюстта му пука и очите му потъмняват, почти изскачайки от очните ябълки, разбирам, че съм го казала и че ме е чул. Главата ми блъска десет пъти по-силно. Искам да си забия още един шамар.
	— Как — как — какво каза? — изръмжава.
	— Нищо… аз…
	— Целунала си някого? Кого? — пита и гласът му е толкова напрегнат, сякаш досега е бягал маратон.
	— Един в клуба — признавам.
	— Това сериозно ли е, или се шегуваш? — Диша тежко и когато кимам с глава, вече гръмва. — Какво, за бога? Какво ми казваш, по дяволите, Теса? Целувала си се с някакъв в шибания клуб и после си правила секс с мен? Коя си ти? — Прокарва длани по лицето си и ако го познавам добре, всеки миг ще счупи нещо.
	— Просто се случи, а ти и аз дори не сме заедно. — Опитвам се да се защитя, но звуча още по-зле.
	— Уау… нямам думи. Невероятна си. Ти не си моята Теса. Моята Теса никога не би се хвърлила да целува непознати мъже по клубовете — излайва той.
	— Няма такава твоя Теса — казвам.
	Той поклаща глава, сякаш отказва да повярва. После поглежда дълбоко в очите ми и казва:
	— Знаеш ли какво? Права си. И само за да си осведомена, докато ти си целувала онзи в клуба, аз чуках Моли.


>	Глава деветнадесет
>	Теса

	Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли. Чуках Моли.
	Думите на Хардин кънтят като ехо в главата ми, дълго след като е затръшнал вратата и е излязъл от живота ми. Завинаги.
	Опитвам се да се успокоя, преди да сляза и да се изправя пред всички. Трябваше да се досетя, че си играе с мен. И трябваше да знам, че все още се занимава с тая пачавра. Може би я е чукал през цялото време, докато е „бил с мен“? Как е възможно да съм толкова глупава? Почти му повярвах снощи, когато ми каза, че ме обича. Мислех си: защо иначе да кара чак до Сиатъл? Но истинският отговор е: защото това е Хардин и прави неща, които съсипват живота ми. Винаги го е правил и винаги ще го прави. Иска да ме обърка. Както се обърках, като му казах, без да искам, за онзи мъж в клуба. И после как буквално обвиних него за снощи, когато знам прекалено добре, че го исках точно толкова силно, колкото и той. Просто не желая да си го призная. Нито пред него, нито пред себе си.
	Не мога да спра да мисля за него и Моли. Стомахът ми се обръща само като си ги представя заедно. Ще повърна. Ако веднага не ям нещо, може и да припадна. Не само от махмурлука, но и от признанието му. От всички момичета на света — с Моли? Как я презирам. Виждам розовата й коса, глупавата й усмивка, предоволна, че ще откача, като разбера, че спи с него. Мислите ми се въртят над главата ми като лешояди, но някак успявам да се измъкна от пропастта на тоталния нервен срив. Попивам сълзите от ъгълчетата на очите си и грабвам чантата си. В асансьора за малко да изперкам отново, но успявам да се стегна, докато стигна до лобито.
	— Теса — вика Тревър от другия край на коридора. — Добро утро. — Приближавам се и той ми подава чаша кафе.
	— Благодаря, Тревър. Извинявам се за поведението на Хардин снощи — започвам да се обяснявам.
	— Няма проблем, наистина. Малко е… сякаш присъствието му идва в повече.
	Почти се засмивам, но самата мисъл за усмивка кара стомаха ми да се обърне, повръща ми се.
	— Да… наистина… идва в повече — казвам и отпивам от кафето.
	Тревър вади телефона от джоба си и поглежда колко е часът.
	— Кимбърли и Крисчън ще слязат до няколко минути… А Хардин още ли е тук?
	— Не. Няма да се връща. — Опитвам се да прозвуча, сякаш изобщо не ме интересува. — Добре ли се наспа? — искам да сменя темата на разговора.
	— Да, но се притеснявах за теб. — Очите му обхождат врата ми и аз веднага покривам с косата си червеното петно. Дали го е видял?
	— Притеснявал си се? Но защо?
	— Мога ли да те попитам нещо? Не искам да те разстройвам… — Говори много предпазливо и започвам да се страхувам от въпроса му.
	— Да… питай.
	— Случвало ли се е… Хардин… някога да те нарани — пита и веднага поглежда в земята.
	— Моля? Караме се много, така че в този смисъл ме наранява през цялото време — отговарям и отпивам пак от ароматното кафе. Той ме гледа глупаво.
	— Искам да кажа… физически? — пита много тихо.
	Поглеждам го рязко и самата мисъл, че някой може да допусне, че Хардин ми посяга, ме кара да се свия като червей.
	— Не. Разбира се, че не. Никога не би направил това.
	По очите на Тревър разбирам, че не е искал да ме обиди.
	— Извинявай. Просто изглежда толкова гневен и някак… жесток.
	— Да, понякога е жесток, понякога е ядосан, но никога, абсолютно никога не би ме наранил по този начин. — Изведнъж започвам да се ядосвам на Тревър, че мисли такива неща за Хардин. Той просто не го познава… Но пък… Колко ли го познавам аз? Млъкваме и се замислям върху последното, когато забелязвам русата коса на Кимбърли.
	— Наистина съжалявам. Просто си помислих, че заслужаваш по-добро отношение — казва тихо Тревър, преди другите да се присъединят към нас.
	— Чувствам се като лайно, като пълно лайно — оплаква се Кимбърли.
	— И аз. Главата ми ще се пръсне — казвам, докато вървим по дългия коридор към залата за конференции.
	— За сметка на това изглеждаш прекрасно, а аз изглеждам, сякаш току-що съм станала от леглото — казва тя.
	— Не е вярно — намесва се Крисчън и я целува по челото.
	— Благодаря, бебо, но ти си предубеден — засмива се тя и разтърква слепоочията си.
	Тревър се смее и казва:
	— Май няма да излизаме тази вечер.
	Всички се съгласяват.
	Пристигаме в залата. Веднага се отправям към бара със закуските и награбвам цяла шепа енергийни барчета. Ям ужасно бързо. Не мога да накарам думите на Хардин да спрат да кънтят в главата ми. Иска ми се да го бях целунала за последно…
	_Не, не ми се иска нищо подобно. Вероятно още съм пияна._
	Семинарът протича доста бързо и макар че гласът на говорителя бумти прекалено силно в микрофоните, а и въпреки оплакванията на Кимбърли, до обяд главоболието ми почти преминава.
	Обяд е. Хардин вече се е прибрал. И вероятно вече е с Моли. Сигурно е отишъл направо при нея само за да ми направи напук. Дали вече са спали в нашата квартира. Искам да кажа — в нашата предишна квартира? В леглото, което беше за нас? Спомням си как ме докосваше и как шептеше името ми снощи и веднага на мястото на моето тяло си представям нейното. Виждам само Моли и Хардин. Хардин и Моли.
	— Чу ли ме? — пита Тревър и сяда до мен. Усмихвам се извинително.
	— Извинявай, бях изключила за малко.
	— Чудех се… дали да не излезем да хапнем навън, след като всички си остават по стаите тази вечер. — Поглеждам в искрящите му сини очи, но не отговарям веднага. — Ако не искаш… няма проблем.
	— Всъщност би било страхотно — казвам.
	— Наистина ли? — Убедена съм, че е смятал, че ще му откажа. Особено като се има предвид поведението на Хардин пред него снощи.
	През следващите два часа сърцето ми се стопля от мисълта, че Тревър иска да ме изведе на вечеря, и то след заплахата от страна на бившия ми луд приятел.


	— Слава богу, че свърши. Искам да спя — казва страдалчески Кимбърли, когато се качваме в асансьора.
	— Май не си вече толкова млада и издръжлива като преди — закача я Крисчън. Тя върти очи и се обляга на рамото му.
	— Теса, утре отиваме на пазар. Цяла сутрин, докато тези двамата са по разни срещи — казва Ким и затваря очи.
	Звучи ми страхотно. Също така много ми допада и идеята за тиха вечеря с Тревър. Особено след бурната ми нощ с Хардин. Леко съм разочарована от поведението си през този уикенд. Целувам се с някакъв непознат, после буквално изнасилвам Хардин да ме чука, а сега излизам с трети. Последното е най-безобидно, защото поне няма да има никакъв физически контакт.
	_За теб не. Със сигурност. Но не и за Хардин и Моли… напомня ми вътрешният ми глас._
	Това гласче започва много да ме дразни.
	— Ще те взема в шест и половина — казва Тревър, когато стигаме до моята врата. — Добре ли е?
	Отговарям му с усмивка, кимам с глава и влизам в стаята си. Връщам се на мястото на престъплението. Исках да дремна малко преди срещата с Тревър, но се оказах пак под душа. Имам чувството, че съм омърсена от събитията снощи. Налага се да отмия аромата на Хардин от тялото си. Преди две седмици си мислех, че всичко ще е наред. Мислех си, че ще се подготвяме за пътуването до Англия за Коледа и за срещата с майка му. А сега дори нямам къде да живея. Трябва да се обадя на майка си. Снощи звъня един милион пъти.
	След душа пак оправям грима си. Набирам номера й.
	— Здравей, Тереза — казва делово.
	— Здрасти. Извинявай, че не се обадих снощи, но съм на конференция на издателските къщи и имахме делови разговори с вечеря.
	— О, да, точно така. А той там ли е? — пита и съм малко изненадана, че ми задава такъв въпрос.
	— Не… Защо питаш? — отвръщам с възможно най-безразличен тон.
	— Защото снощи се обади тук да пита къде си. Не ми харесва, че си му дала номера ми. Знаеш какво мисля за него, Тереза.
	— Не съм му дала номера…
	— Мислех, че вече сте приключили — прекъсва ме веднага.
	— Да, така е. Може би е искал да знае нещо за апартамента или… не знам защо — лъжа веднага.
	Трябва да е бил напълно отчаян, за да се обади на майка ми и да ме търси там. Мисълта ме наранява, но в същото време изпитвам крайно задоволство.
	— И като стана дума за този апартамент, не можем да ти уредим общежитие до края на коледната ваканция, но понеже няма да си на училище и на работа по това време, можеш да дойдеш тук.
	— О… добре… — Не искам да прекарвам ваканцията с майка си, но какъв избор имам?
	— Ще се видим в понеделник. И стой далеч от това момче. За твое добро.
	След което ми затваря. Една седмица в къщата на майка ми ще е ад. Не знам как съм живяла там осемнадесет години. Честно, не бях осъзнала колко е лоша до мига, в който вкусих свободата си. А след като Хардин напуска страната във вторник, може да остана още две вечери в мотела и после да отида в апартамента. Все пак договорът е и на мое име. Той никога няма да разбере. Колкото и да не ми се иска да стъпвам там, това ми се струва идеален вариант.
	Преглеждам съобщенията си. Нямам нищо от него. Не че съм очаквала. Не мога да повярвам, че спи с Моли и че ми го хвърли в лицето. Просто ей така. И най-лошото е, че ако не бях се изпуснала за целувката с онзи непознат, никога нямаше да ми каже. Точно като с облога, с който започна нашата „връзка“. А това означава, че не мога никога да му се доверя. Никога повече.
	Приключвам с грима и избирам обикновена черна рокля. Дните на вълнените плисирани поли са отдавна в миналото. Слагам още един слой пудра върху червеното петно и сядам да чакам Тревър.
	Верен на природата си, той чука точно в шест и половина.


>	Глава двадесет
>	Хардин

	Гледам масивната къща на баща ми и не мога да реша дали да вляза, или не. Карен е украсила с прекалено много светлинки, малки коледни дървета и нещо, което наподобява танцуващи еленчета. Надуваемият Дядо Коледа се полюшва на вятъра и ми напомня на мен самия, докато излизам от колата си. Когато затварям вратата, парчетата от разкъсаните самолетни билети се разлетяват навсякъде. Трябва да се обадя да видя дали могат да ми върнат парите за неизползваните билети. Иначе две хилядарки заминават по дяволите. Може би беше по-добре да замина сам, но сега мисълта да се върна в Лондон без Теса не ми харесва особено. Радвам се, че мама се съгласи да дойде тук, вместо аз да ходя там. Всъщност беше много развълнувана от перспективата да види Америка.
	Звъня на вратата и се опитвам да измисля някакво оправдание за това защо съм тук, по дяволите. Но преди да съм съчинил някоя лъжа, Ландън вече е отворил вратата.
	— Здрасти — казвам, когато той ми отваря по-широко, за да мога да вляза.
	— Здрасти? — отвръщам с почти въпросителен тон.
	Заравям ръце в джобовете и не знам какво да кажа. Не знам и какво да направя.
	— Теса не е тук — казва и тръгва към хола, все едно ме няма.
	— Да… знам… Тя е в Сиатъл — отговарям и тръгвам след него.
	— Е?
	— Аз… дойдох да поговоря с… теб… или с баща ми… с Кен, искам да кажа… Или може би с майка ти… — Говоря несвързано и заеквам.
	— Да говориш? За какво? — пита. Отваря книгата си на отбелязаната страница и започва да чете. Иде ми да я грабна от ръцете му и да я метна в камината, но това няма да ми помогне особено.
	— Теса — казвам тихо. С пръсти въртя пръстена на устната си и чакам Ландън да избухне в смях. Той ме поглежда и казва:
	— Нека видим дали съм разбрал правилно… Теса не иска да те вижда и чува. Не иска да има нищо общо с теб. И ти си тук, за да говориш с мен за нея? Или с баща си? Или дори с майка ми?
	— Да… така излиза… — Боже, как ме дразни това момче. Не стига, че се подлагам на това унижение!
	— Добре… И какво мислиш, че мога да направя за теб? Лично аз считам, че тя не бива никога да говори с теб. И честно казано, мислех, че вече си я забравил.
	— Не се дръж като задник. Знам, че се издъних. Но я обичам. Обичам я, Ландън. И знам, че и тя ме обича. Просто в момента е наранена.
	Ландън си поема дълбоко дъх и потърква брадичка.
	— Не знам, Хардин. Това, което направи, е непростимо. Ти я унижи, а тя ти вярваше.
	— Знам… знам… мамка му, мислиш ли, че не знам?
	— Е, след като си дошъл тук за помощ… бих казал, че цялата ситуация е ужасно объркана.
	— Кажи ми какво според теб да направя? Не като неин приятел, а като доведен син на баща ми.
	— Като твой доведен брат, искаш да кажеш? — усмихва се той. Въртя очи, а той се смее. — Добре, говорила ли е с теб изобщо?
	— Да… всъщност снощи ходих до Сиатъл и тя ми позволи да остана при нея.
	— Моля? Какво е направила? — Очевидно е доста изненадан.
	— Да. Беше пияна. Искам да кажа… много пияна. Принуди ме, кълна се, че не исках, но тя ме принуди да я чукам… — Забелязвам как лицето му се сбръчква и веднага се поправям: — Принуди ме да спя с нея. Не че ме е изнасилила или нещо такова, защото исках… искам да кажа… как мога да й откажа… тя е просто…
	Защо изобщо му разказвам тези неща?
	— Добре, добре, добре — маха с ръка като луд. — Разбрах… господи! Не искам да знам подробности.
	— Но тази сутрин й казах нещо, което не трябваше да й казвам, защото тя се изпусна, че е целунала някакъв…
	— Теса? Целунала е някой друг? — пита и не вярва.
	— Да, някакъв непознат в клуба. — Не, не искам дори да си спомням за това, че ще откача пак.
	— Майко мила! Наистина ти е ядосана — казва Ландън.
	— Това. Го. Знам.
	— А ти какво й каза след това?
	— Казах й, че съм чукал Моли, преди да тръгна за Сиатъл.
	— А ти… наистина ли… знаеш… си правил секс с Моли?
	— Не! За бога! Не!
	Какво става тук? Защо водя някакъв задушевен разговор с Ландън? С Ландън, за бога. От всички възможни хора на света?
	— Тогава защо й каза, че си го направил?
	— Защото тя ме ядоса. Целувала се е с друг.
	— Добре… значи си й казал, че си спал с Моли, при положение че знаеш колко Теса я мрази. Само за да я нараниш?
	— Да…
	— Добра идея — върти очи, но аз напълно пренебрегвам откритото му недоволство.
	— Мислиш ли, че ме обича? — Искам да знам, трябва да знам.
	Той вдига рязко глава и вече ме гледа съвсем сериозно.
	— Не знам. Наистина.
	Това момче е ужасен лъжец.
	— Кажи ми. Ти я познаваш по-добре от всеки друг. Освен мен, разбира се.
	— Обича те. Но заради начина, по който я предаде, тя е убедена, че никога не си я обичал.
	Сърцето ми се пръска пак. И пак. И все още не мога да повярвам, че го моля за помощ, но така отчаяно имам нужда някой да ме измъкне от тая каша.
	— Какво да правя? Ще ми помогнеш ли?
	— Не знам. — Поглежда ме с колебание, но вероятно вижда колко съм отчаян. — Предполагам… мога да се опитам да говоря с нея. Рожденият й ден е утре, знаеш това, нали?
	— Да, разбира се. Знам. Планирал ли си нещо за нея? — питам. В негов интерес е да не е планирал.
	— Не, ще бъде в къщата на майка си.
	— В къщата на майка си? Защо? Кога говори с нея?
	— Пусна ми съобщение преди около два часа. Какво друго й остава? Да седи сама в мотелската стая на рождения си ден?
	Предпочитам да пренебрегна въпроса му. Ако си бях изиграл картите разумно тази сутрин, може би щеше да ми позволи да остана още една вечер с нея. А сега тя е все още в Сиатъл с шибания Тревър.
	Чувам стъпки по стълбището и след малко баща ми се появява на вратата.
	— Стори ми се, че чух гласа ти…
	— Да, дойдох да поговоря с Ландън — лъжа. Е, не съвсем. Исках да говоря с някого. С първия, който отвори вратата. Ето колко съм жалък.
	— Така ли? — Баща ми е крайно изненадан.
	— Да. Също да ти кажа, че мама идва във вторник сутринта. За Коледа.
	— Страхотна новина. Знам колко й липсваш.
	Първоначалният ми инстинкт е да го замеря с лайна и да му кажа какъв баща е той самият, но не ми се занимава.
	— Е, момчета, оставям ви да си говорите — казва и се качва по стълбите. — И… Хардин? — обръща се, когато се изкатерва до средата.
	— Да?
	— Радвам се, че си тук.
	— Добре. — Не знам какво друго да кажа. Баща ми се усмихва сковано и продължава нагоре по стълбите.
	Този ден… е толкова объркан. Главата ме боли.
	— Е… ще тръгвам — казвам и Ландън кима с глава.
	— Ще направя каквото мога — обещава и вървим заедно към вратата.
	— Благодаря.
	Заставаме до вратата и настъпва неловко мълчание. Тогава промърморвам:
	— Знаеш, че няма да започнем да се прегръщаме по братски или нещо от сорта, нали?
	Излизам навън и го чувам как се смее от сърце.


>	Глава двадесет и едно
>	Теса

	— Имаш ли вече планове за Коледа? — пита Тревър.
	Вдигам пръст да изчака минутка, за да се насладя на равиолите. Храната тук е превъзходна. Не разбирам много от ресторанти, но според мен този е пет звезди.
	— Нищо особено. Отивам в къщата на майка ми за седмица. Ти?
	— Записал съм се доброволец в едно сиропиталище и ще работя по Коледа. Не ми се прибира в Охайо. Имам няколко лели и братовчеди, но откакто мама почина, нямам какво да правя там. Наистина.
	— О, Тревър, толкова съжалявам за майка ти, но от друга страна е страхотно, че ще работиш за хубава кауза — казвам и бодвам последното парче равиоли.
	Може би думите на Тревър вгорчават вкуса му, но като цяло правят вечерта много по-хубава. Не е ли странно? Говорим и ядем страхотна шоколадова торта с карамел, без брашно.
	Когато сервитьорката идва със сметката, Тревър вади портфейла си.
	— Не си от онези жени, които държат да платят половината сметка, нали? — пита шеговито.
	— Ха! Може би… ако бяхме в „Макдоналдс“?
	Той се смее, но не казва нищо. Хардин би направил няколко саркастични забележки как коментарът ми е върнал феминизма петдесет години назад.
	Навън вали нещо средно между дъжд и сняг. Тревър ми казва да изчакам вътре, докато извика такси. Толкова е съобразителен! След малко ми маха през прозореца и аз се втурвам навън към топлото такси.
	— Как реши да работиш в книгоиздаването? — пита, докато пътуваме към хотела.
	— Обичам да чета. Това е всичко, което обичам да правя. Единственото, което ме интересува, така че изборът на кариера беше за мен нещо съвсем естествено и нормално. Иска ми се да стана писател, да пиша свои собствени неща, но това е някъде в бъдещето. Засега съм щастлива с това, което правя за Ванс.
	— Същото е и при мен и счетоводството. — Усмихва се той. — Нищо друго не ми е така интересно. От много малък знаех, че ще се занимавам с нещо, свързано с цифри.
	Мразя математика, но се усмихвам вежливо, а той продължава да ми разказва за любовта си към цифрите:
	— Обичаш ли да четеш книги? — питам, когато свършва разказа си и спираме пред хотела.
	— Да, предимно счетоводна литература.
	— О… Защо? — не мога да се стърпя да не попитам. Той свива рамене и казва:
	— Просто художествената литература не ми е по сърце. — Скача от колата и ми подава ръка да сляза.
	— Как е възможно? — питам и поемам ръката му. — Най-хубавото нещо на четенето е, че ти дава възможност да избягаш от реалността, да изживееш стотици, дори хиляди други съдби. Научната литература няма тази сила — не те променя така, както те променя художествената.
	— Да те променя ли? — пита и повдига въпросително вежда.
	— Да. Променя те. Ако не изпитваш нищо, нито една емоция, значи не четеш подходящата за теб книга.
	Минаваме през лобито и се заглеждам в изумителната изработка на стените.
	— Иска ми се да вярвам, че всеки роман, който съм прочела, е станал част от мен. Направил ме е такава, каквато съм… в известен смисъл.
	— Ти си страстна и чувствителна натура — смее се той.
	— Да… предполагам, че си прав.
	Хардин би се съгласил с мен и може би щяхме да водим този разговор с часове, дори с дни.
	В асансьора мълчим, а когато излизаме, той върви една крачка след мен. Толкова съм изморена. Искам да спя, макар че е само девет. Когато стигаме до моята врата, Тревър ме поглежда, усмихва се и казва:
	— Прекарах страхотно с теб. Благодаря ти, че се съгласи да вечеряш с мен.
	— Аз благодаря. За поканата — усмихвам се.
	— Беше хубаво да прекарам малко време с теб. Имаме толкова общи теми за разговор. Бих искал да излезем някога пак. Извън работните задължения — пояснява и чака отговора ми.
	— Да, би било много хубаво.
	Той прави крачка напред и аз застивам. Ръцете му се плъзгат по таза ми, навежда се към мен.
	— Мм… не мисля, че това е най-подходящото време — почти изпищявам.
	Бузите му пламват от неудобство. Изведнъж се чувствам ужасно виновна заради начина, по който го спрях и го отблъснах.
	— О… Разбирам… Съжалявам. Трябваше да…
	— Не, не, няма нищо. Просто не съм готова за това… — обяснявам и той се усмихва.
	— Разбира се, Теса. Ще те оставям да си починеш. Лека нощ — казва и тръгва към стаята си.
	Влизам и издишвам въздуха, който, едва сега осъзнавам, съм задържала в дробовете си прекалено дълго. Събувам обувките си и се замислям дали изобщо да си правя труда да се събличам, или просто да легна така. Решавам да полегна, докато обмислям какво да направя, но след няколко секунди заспивам.


	Следващият ден с Кимбърли минава много бързо. Клюкарстваме и пазаруваме, като първото отнема по-голямата част от времето ни.
	— Как прекара снощи? — пита тя.
	Жената, която оправя маникюра ми, вдига глава и ме гледа с любопитство. Усмихвам й се.
	— О, супер. С Хардин ходихме на вечеря — казвам.
	— Хардин? — възкликва тя.
	— Тревър. Искам да кажа… Тревър.
	Ако не ми правеха маникюр, щях да се ударя по челото.
	— Хм… — подмята закачливо Кимбърли и аз въртя очи.
	След маникюра намираме един голям мол и тръгваме да разглеждаме обувките. Виждам няколко интересни модела, но не ми се пазарува точно днес. Кимбърли си купува няколко блузи с ентусиазъм, който ми подсказва, че тя наистина обича да пазарува. Минаваме край мъжкия щанд, тя взима една синя риза и казва:
	— Мисля да купя една риза за Крисчън. Много е забавно, защото той ужасно мрази, когато харча пари за него.
	— Той… няма ли… знаеш… пари? — питам, надявайки се да не го приеме като надничане в личния им живот.
	— О, да, червив е с кинти. Но когато излизаме, аз обичам да си плащам. Не съм с него заради парите — казва гордо тя.
	Щастлива съм, че се запознах с Кимбърли. Освен Ландън, сега тя е единствената ми приятелка. Не съм имала много приятелки жени, така че това е съвсем ново за мен.
	Въпреки всичко случило се, когато Крисчън се обажда, че са свършили и праща колата да ни вземе, честно казано, доволна съм. В Сиатъл прекарах наистина страхотно, но в същото време беше един от най-ужасните уикенди в живота ми. През цялото време на връщане спах. Помолих ги да ме оставят в мотела.
	За моя огромна изненада, колата ми е там. Паркирана е точно където я бях оставила. Плащам за още две вечери и пращам на майка си съобщение, че съм болна. Хранително натравяне. Тя не ми отговаря, така че пускам телевизора, обличам си нощницата и се завивам в леглото.
	Няма нищо, абсолютно нищо интересно. Решавам да чета. Грабвам ключовете от колата си и отивам да си взема чантата с книгите. Когато отварям вратата на колата, забелязвам нещо черно.
	_Електронен четец?_
	Взимам го внимателно и отлепвам самозалепващото се жълто листче:
C>
	Честит рожден ден.
@	Хардин
C$
	Сърцето ми се раздува като балон и после рязко се свива.
	Никога не съм харесвала електронните книги. Винаги съм предпочитала да усещам книгата в ръката си, но след тази конференция мнението ми като че леко се промени. Много по-лесно е да нося така нещата, които имам да чета за работа, отколкото да хабя всичката тази хартия да ги изпечатвам.
	Все пак взимам копието на Хардин на Брулени хълмове и се връщам в стаята си. Включвам четеца. Усмивка ще разцепи лицето ми. Веднага след това заплаквам. На екрана с главното меню има икона „Тес“. Когато натискам върху нея, се появява всеки един роман, който с Хардин сме обсъждали, за който сме се карали, смели сме се дори.
	Качил е всяка една книга, която обичаме и двамата или пък която е имала някакво място в живата ни.


>	Глава двадесет и две
>	Теса

	Събуждам се в два следобед. Не си спомням кога за последно съм се будила след единадесет. Мисля, че никога. Но сега ми е простено, защото си легнах едва в четири, понеже цяла нощ разглеждах прекрасния подарък от Хардин.
	Това е всичко, от което се нуждая. Най-хубавият подарък, който някога съм получавала. Взимам телефона от нощното шкафче и проверявам за пропуснати обаждания. Две от майка ми и едно от Ландън. Имам няколко съобщения за рождения ден, включително и едно от Ноа. Никога не съм намирала рождения си ден за нещо особено, но пък да седя съвсем сама в стаята си… и това не ми харесва особено. Е, няма да съм сама. Катрин Ърншоу и Елизабет Бенет са много по-добра компания от майка ми.
	Поръчвам си безобразно количество китайско и оставам в леглото целия ден. Майка ми е непоносимо раздразнена, когато й се обаждам да й кажа, че съм болна. Знам, че не ми вярва, но не ме интересува особено. Днес имам рожден ден и мога да правя каквото си искам, с когото си искам и както си искам. А аз искам да си остана в леглото с моята нова играчка. Следователно ще направя точно това.
	Пръстите ми опитват да наберат номера на Хардин, но аз успявам да ги спра. Колкото и да съм благодарна за подаръка, той е спал с Моли. Винаги прави това, което знае, че ще ме нарани най-силно. Сещам се за вечерята си с Тревър в събота. Той е мил и толкова чаровен. Казва това, което мисли, прави ми хубави комплименти, не ми крещи, не ме ядосва. Никога не ме е лъгал. Никога не се налага да гадая какви са чувствата му. Умен е, образован е, а през празниците ще помага в сиропиталище. Тревър е просто перфектен в сравнение с Хардин.
	Проблемът е, че не трябва да сравнявам Тревър с Хардин. Тревър е наистина малко скучен. И не харесва книги като мен, а това е общата ни страст с Хардин, но пък с Тревър нямаме и общо, повредено, изкривено и объркано минало.
	Това, което ме вбесява най-много в Хардин, е, че аз наистина го харесвам като личност, колкото и да е груб, може би дори с цялата му грубост. Той е забавен, има чувство за хумор и е толкова сладък… когато иска да бъде. Този подарък съвсем ме обърква. Трябва постоянно да си припомням какво ми причини. Всички лъжи и най-вече това, че през цялото време е спал с Моли.
	Пускам съобщение на Ландън да му благодаря. След няколко секунди ми връща отговор и пита за адреса на хотела ми. Искам да му кажа, че няма нужда да кара в този студ чак дотук, но не ми се ще да остана сама целия ден. Не се преобличам, но поне слагам сутиен и сядам да чета, докато чакам Ландън.
	След час той чука на вратата ми и когато отварям, познатата ми топла усмивка кара и мен да се усмихна. За първи път днес. Прегръща ме, стиска ме в ръцете си.
	— Честит рожден ден, Теса — казва в косите ми.
	— Благодаря — отговарям и го прегръщам силно.
	После ме пуска и сяда на стола до бюрото.
	— Чувстваш ли се по-голяма?
	— Не… Да. Имам чувството, че през последната седмица остарях с десет години.
	Той се усмихва леко, но някак странно.
	— Поръчах китайско и остана толкова много. Искаш ли? — предлагам.
	Ландън се обръща и взима голямата опаковка от стиропор и една вилица.
	— Благодаря. Значи това правиш цял ден? — пита закачливо.
	— Разбира се — смея се и сядам с кръстосани крака на леглото.
	Погледът му се плъзва покрай мен и повдига въпросително вежди.
	— Имаш електронен четец? Мислех, че ги мразиш.
	— Ами… да… мразех ги, но сега някак много ми допадат. — Вдигам го и му се любувам. — Стотици книги изпод пръстите ми. Има ли нещо по-добро от това? — усмихвам се и накланям глава настрани.
	— Е, няма нищо по-хубаво от това да си купиш нещо, което искаш за рождения ден — казва с пълна с ориз уста.
	— Всъщност Хардин ми го купи. Беше го оставил в колата.
	— О, много мило от негова страна — отбелязва с много странен тон, в който дори не долавям сарказъм.
	— Да, наистина е много мило. Дори е качил всички тези прекрасни романи и… — спирам се.
	— Какво мислиш за това?
	— Мисля, че ме обърква още повече. Понякога прави тези ужасно мили неща, но в същото време ме наранява толкова много.
	Той се усмихва, замисля се, заиграва се с вилицата и казва:
	— Той наистина те обича. За беда, любовта и разумът невинаги вървят ръка за ръка.
	Въздъхвам.
	— Той не знае какво е любов.
	Неволно започвам да преглеждам заглавията на романите и ми минава през ума, че в никой от тях разумът не се проявява често.
	— Вчера дойде да говори с мен — казва Ландън и аз буквално изпускам подаръка си на матрака.
	— Какво?
	— Да, аз също бях крайно изненадан. Дойде да говори с мен или с баща си… или с майка ми. — Клати глава, сякаш още не може да повярва.
	— Защо?
	— За да помоли за помощ.
	Тревогата едва не ме задушава.
	— Каква помощ? Какво му е? Добре ли е?
	— Да… Всъщност не е. Искаше помощ… за теб. Беше толкова отчаян, Теса, смазан. Искам да кажа… осъзнаваш ли, че дойде в къщата на баща си! Там, където никога не стъпва без теб. За да търси помощ!
	— Какво каза? — Не, не мога да си представя Хардин да чука на вратата на Кен и да моли роднините си за помощ.
	— Че те обича. Че иска да му помогна да му дадеш още една възможност. Исках да знаеш, защото не мога да крия нищо от теб.
	— Аз… не знам какво да кажа… Не мога да повярвам, че е дошъл при теб. Че е отишъл изобщо при някого.
	— Колкото и да не ми се иска да го призная, той не е онзи Хардин Скот, с когото се запознах в самото начало. Дори се пошегува да ме прегърнел или нещо такова — смее се Ландън.
	Не мога да не се засмея с него.
	— Сериозно?!
	Не знам какво да мисля за всичко това, но дори самата идея Хардин да прегърне Ландън наистина е смешна. После поглеждам Ландън в очите и го питам:
	— Мислиш ли, че наистина ме обича?
	— Да, определено мисля, че те обича. Не знам дали трябва да му прощаваш, не знам нищо наистина, но единственото, в което съм сигурен, е, че те обича.
	— Само дето ме излъга, направи си шега. Дори след като ми казваше, че ме обича, той е ходел и е разказвал всичко, което се е случвало между нас. А после аз сядам, размишлявам и се опитвам някак да го преодолея, да оставя случилото се зад гърба ни, а той отива и спи с Моли.
	Очите ми се пълнят със сълзи. Взимам бутилката с вода и отпивам, само и само да преглътна сълзите.
	— Не, не е спал с нея.
	— Напротив, спал е. Той сам ми каза.
	Ландън клати глава и оставя контейнера с храната на бюрото.
	— Казал го е просто да те нарани. Вярно, че това не е по-добре, но вие двамата знаете как да отвръщате на огъня с огън.
	Гледам Ландън и първото, което ми идва на ума, е, че Хардин наистина е страхотен актьор. Накарал е дори доведения си брат да вярва на лъжите му. Но веднага след това: _А ако наистина не е спал с Моли? Тогава бих ли могла да му простя?_ Бях решила никога да не му простя, но просто не мога да го изкарам изпод кожата си. И сякаш вселената иска да ми се изкиска в лицето, защото точно тогава получавам съобщение от Тревър.
C>
	Честит рожден ден, красавице.
C$
	Изпращам му едно кратко благодаря и казвам на Ландън:
	— Имам нужда от време. Не знам какво да мисля.
	— Разбира се — кима той. — Какво ще правиш за Коледа?
	— Това — показвам празната вече кутия от китайското, четеца и дистанционното.
	— Няма ли да си ходиш у дома?
	— Дори тази мотелска стая ми е повече дом от къщата на майка ми — казвам и се опитвам да прикрия факта, че никога не съм била толкова жалка.
	— Не можеш да останеш сама в тази стая за Коледа! Трябва да дойдеш у дома. Мисля, че майка ми ти е купила някои неща, още преди да… знаеш.
	— Преди животът ми да изтече в мръсния канал? — почти се смея. — Всъщност си мислех… Хардин заминава утре, може да остана в апартамента, преди да се преместя в общежитията, което се надявам да стане, преди той да се е прибрал. Ако ли не, винаги мога да се върна на това прекрасно островче. — Не мога да не се шегувам със смешната ситуация, в която съм изпаднала.
	— Да… точно това трябва да направиш — казва Ландън, но очите му са залепени за телевизора.
	— Наистина ли мислиш така? А ако се появи?
	Той не откъсва очи от екрана, но кимва.
	— Нали ще е в Лондон?
	— Наистина си прав. И моето име е на договора за наема.
	После гледаме телевизия и си говорим за Дакота. Ако Дакота реши да остане в Ню Йорк, той най-вероятно ще се премести в Университета в Ню Йорк. Щастлива съм за него, но така не ми се иска да си тръгва оттук. Но не му го казвам. Ландън остава с мен до девет. После се свивам в леглото и чета, докато заспя.


	На следващата сутрин се подготвям за завръщането си в апартамента. Не е за вярване, че се връщам там, но нямам много голям избор. Не искам да се възползвам от предложението на Ландън, още по-малко искам да отида при майка си, а ако остана тук, парите ще ми свършат.
	Изпитвам известна вина, че не отидох при нея, но честно, не желая цяла седмица да слушам злобните й коментари. Може да отида за Коледа, но не и днес. Имам време да реша.
	Навивам косата си, оправям грима, обличам риза с дълъг ръкав и тъмни джинси. Ще ми се да остана по пижама, но трябва да отида до магазина и да си купя храна за няколко дни. Ако ям от храната на Хардин, ще разбере, че съм ходила там.
	Прибирам нещата си в едната чанта и бягам навън към колата. За моя изненада, тя е почистена отвътре, ароматизирана и мирише на мента. На Хардин.
	Докато карам към супермаркета, започва да вали сняг. Купувам достатъчно храна за няколкото дни до Коледа, докато реша какво ще правя на самия празник. Докато чакам на опашката, несъзнателно се питам какво ли би ми купил Хардин за Коледа. Подаръкът му за рождения ми ден беше определено изненада. Кой знае какво би измислил за Коледа. Надявам се да не е нещо скъпо. По-скоро нещо семпло.
	— Няма ли да се преместите напред вече? — излайва някаква жена зад гърба ми.
	Вдигам поглед и забелязвам, че касиерката ме чака нетърпеливо и ме гледа сърдито. Не бях забелязала кога всички хора пред мен са минали по реда си.
	— Извинете — казвам тихо и нареждам покупките си.
	Сърцето ми започва да блъска като лудо, когато завивам към сградата. А ако не е тръгнал още? Едва обяд е? Оглеждам се като луда и търся колата му, но я няма. Може би е отишъл с нея на летището и я е оставил в гаража там.
	_Или Моли го е закарала._
	Този противен вътрешен глас не знае кога да спре.
	Добре, сега поне съм спокойна, че не е тук. Паркирам и взимам покупките си. Снегът вали по-силно и покрива колата с тънък пласт. Скоро ще съм горе, в топлия апартамент.
	Стигам до вратата, поемам си дълбоко дъх и смело отключвам. Толкова обичам това място. Идеалното място за… нас… за него… за мен… поотделно. Когато отварям хладилника, с учудване забелязвам, че е претъпкан с храна за дни напред. Вероятно е пазарувал тези дни. Намествам някак моята храна и слизам да взема останалия си багаж.
	Не мога да спра да мисля за това, което каза Ландън. Не мога да повярвам, че Хардин е отишъл за съвет и помощ при някого другиго; че Ландън съвсем откровено мисли, че Хардин ме обича — нещо, което знаех, но бях заключила дълбоко в себе си от страх, защото би ми дало само излишни надежди. Ако си позволя да призная пред себе си, че ме обича, всичко би изглеждало още по-ужасно.
	Прибирам се в апартамента и заключвам вратата. Пренасям куфарите си в хола. Изваждам повечето си дрехи, за да не се намачкат, но докато подреждам закачалките в гардероба, който беше за двама ни, ножът в гърдите ми се върти и забива по-дълбоко. Вляво е закачил само няколко чифта черни джинси. Трябва да положа огромни усилия, за да не започна да окачвам и неговите тениски. Винаги са леко измачкани. И въпреки това изглежда перфектно.
	Погледът ми попада върху черната му официална риза, тази, която облече на сватбата. Сега виси закачена накриво в дъното на гардероба. Прибирам бързо останалите си дрехи, правя си макарони и пускам телевизора. Увеличавам звука и зяпам серия на „Приятели“, която съм гледала поне двадесет пъти. Отивам до кухнята и зареждам съдомиялната, произнасяйки репликите им на глас. Надявам се Хардин да не забележи, че съм мила чиниите, но наистина не мога да понасям чинии в мивката. Паля си една свещичка и избърсвам плотовете. След малко вече мета и пода. Пускам прахосмукачка да обера праха по дивана и оправям леглото. После изпирам дрехите си и сгъвам тези, които Хардин е прал и е оставил в сушилнята.
	Днес е може би най-спокойният ми ден от една седмица насам. Това обаче не трае дълго. Чувам гласове пред вратата и като на забавен кадър наблюдавам как ключалката се превърта.
	_Мамка му. Той е тук._ Пак. Защо винаги се появява, когато и аз съм тук? Дано не е той. Дано е дал ключовете на някого от приятелите си. Може би е Зед с някое момиче? Който и да е, само дано не е Хардин. Моля те, Боже. Който и да е друг!
	И тогава някаква жена, която не съм виждала никога през живота си, влиза в апартамента. Веднага разбирам коя е. Приликата може да ти извади очите. Тя е толкова красива.
	— Хардин, този апартамент е разкошен — казва. Акцентът й е по-силен от този на сина и.
	_Това. Не. Е. Истина._ Сега ще изглеждам като пълен психопат пред майката на Хардин. С моята храна в хладилника, с дрехите ми в сушилнята, с тези, закачени в гардероба, и с изчистения от край до край апартамент. Когато жената ме вижда, знам, че изглеждам като вкаменена от паника.
	— О, Боже! Ти вероятно си Теса! — усмихва се и хуква към мен.
	Хардин влиза и ме вижда. Главата му се наклонява настрани, багажът на майка му пада от ръцете му. Изненадата в очите му е толкова неподправена. Граничи с шок. Откъсвам очи от него и поглеждам жената, която крачи бързо към мен с разтворени ръце.
	— Толкова бях разочарована, когато Хардин ми каза, че няма да си в града тази седмица — казва сладко тя и ме прегръща. — Какво нахално момче! Излъгал ме е само за да ме изненада така приятно.
	_Какво?_
	Жената слага ръка на рамото ми и ме кара да я погледна.
	— Колко си красива! Погледни се само! — почти изпищява от щастие и пак ме прегръща.
	Аз не казвам нищо, но отвръщам на прегръдката й.
	Хардин изглежда ужасен, изобщо не знае какво да прави.
	Добре дошъл в клуба.


>	Глава двадесет и три
>	Теса

	Когато майка му ме прегръща за четвърти път, Хардин най-сетне успява да промърмори:
	— Мамо, остави я да си поеме дъх. Малко е срамежлива.
	— Прав си. Извинявай, Теса. Просто толкова се радвам най-сетне да се запозная с теб. Хардин ми е разказвал толкова много за теб — отвръща топло.
	Бузите ми пламват. Тя прави крачка назад и пак кима с глава. А аз съм изненадана, че тази жена изобщо знае, че съществувам. Предполагах, че е крил за мен и пред нея. Както направи с всички останали.
	— Няма проблем — казвам в ужаса си.
	Госпожа Даниеле се усмихва и поглежда към сина си, който й предлага:
	— Мамо, иди си налей вода в кухнята. Само секунда и идваме.
	Когато майка му излиза от стаята, Хардин ме приближава крайно предпазливо.
	— Мога ли… аз… мога ли да поговоря с теб за минутка в спалнята? — Откога заеква?
	Кимам, поглеждам към кухнята и тръгвам след него към спалнята, която преди беше нашата спалня.
	— Какво, по дяволите? — питам тихо, докато затварям вратата.
	Хардин сяда на леглото. Изглежда толкова виновен.
	— Знам… съжалявам… не намерих сили да й кажа какво направих с теб. Не съм й казал какво се случи. А ти… дойде… за да останеш? — пита и в гласа му има повече надежда, отколкото мога да понеса.
	— Не…
	— Разбирам…
	Въздъхвам и прокарвам пръсти през косата си. Очевидно прихващам и от навиците му.
	— Какво да правя сега? — питам.
	— Не знам… — казва с дълбока въздишка. — Не очаквам да се правиш, че нищо не се е случило… не очаквам нищо… просто ми трябва време да й кажа истината.
	— Не знаех, че ще си тук. Мислех, че заминаваш за Лондон.
	— Промених намерението си. Не исках да отивам без… — не довършва изречението, болката в очите му е непоносима. За мен.
	— Има ли причина да не й кажеш, че вече не сме заедно? — питам, но не искам да чуя отговора.
	— Беше толкова щастлива, че съм намерил някого… Не искам да я правя нещастна пак.
	Спомням си, когато Кен ми каза, че никога не е вярвал, че ще види сина си влюбен, че е възможно да изгради връзка. И е бил прав. Но не искам да развалям празниците на майка му. И изобщо нямам намерение да изрека думите, които казвам веднага след това.
	— Добре, можеш да й кажеш, когато си готов. Само не й казвай за облога.
	Поглеждам надолу и си мисля колко ли ще я нарани, когато й разкаже подробности около събитията, около това как съсипа първата и последната си любов.
	— Наистина? Нямаш нищо против да мисли, че сме заедно? — Изглежда доста изненадан. Защо, нима не е нормално? Кимам и той въздъхва с облекчение. — Благодаря ти. Мислех, че ще й кажеш направо там, пред мен.
	— Никога не бих направила такова нещо — казвам и наистина го мисля. Колкото и да съм ядосана на Хардин, никога не бих развалила отношенията му с майка му. — Ще изчакам само прането си и ще тръгна. Предположих, че няма да си тук, затова си помислих, че ще е по-добре да остана в апартамента, отколкото в мотела — свивам рамене от неудобство. Доста време се задържахме в спалнята.
	— И няма къде да отидеш?
	— Мога да отида при майка си, но честно казано, не ми се иска — признавам. — В мотела не е лошо, но е малко скъпичко.
	Това е най-смисленият разговор, който сме водили от седмица.
	— Знам, че веднага ще ми откажеш да останеш тук. Но мога да ти… дам малко пари…
	Усещам, че се страхува как ще реагирам на предложението му.
	— Нямам нужда от парите ти.
	— Знам, само си помислих… да ти предложа… — Гледа в земята.
	— Няма да е зле да се връщаме — въздъхвам и отварям вратата.
	— Ще дойда след секунда — казва нежно.
	Не ми се иска да отида сама при жената, но не мога да остана и в тясното пространство само с Хардин. Поемам си дъх и излизам от стаята. Когато влизам в кухнята, тя е до мивката. Обръща се и пита:
	— Нали Хардин не ми се сърди? Не исках да те нападам така — гласът й е толкова сладък. За разлика от този на сина й.
	— О, не, разбира се, че не. Просто имаше да ми казва някои неща, случили се през седмицата — лъжа.
	Никога не ме е бивало да лъжа, така че обикновено отбягвам каквото и да ми струва.
	— Добре. Знам, че често променя настроенията си. Познавам си го — казва с такава топлина, че не мога да не й се усмихна. Сипвам си чаша вода, за да успокоя нервите си, и отпивам. — Не мога да повярвам колко си красива. Той ми каза, че си най-красивото момиче, което някога е виждал, но си помислих, че преувеличава.
	Изплювам водата в мивката с тотална липса, на каквато и да е грация, което не е присъщо на най-красивото момиче, което някой някога е виждал, но е късно да се спра, иначе ще се задавя.
	_Какво? Какво е казал Хардин?_ Иска ми се да повтори, за да се уверя, че не халюцинирам, но вместо това отпивам още една глътка, за да замаскирам объркването си. Тя се смее.
	— Честно казано, мислех, че ще си покрита с татуировки и със зелена коса… или нещо такова.
	— Не, нямам татуировки и косата ми не е зелена — смея се и усещам как напрежението се вдига от раменете ми.
	— Ти си същата специалност като Хардин, нали? Английска литература.
	— Да, госпожо.
	— Госпожо? Моля те, казвай ми Триш.
	— В момента карам стаж във „Ванс Пъблишинг“, така че сега лекциите ми са малко объркани. И сега сме във ваканция.
	— Ванс? Крисчън Ванс? — пита тя. Кимам. — О… не съм го виждала от… поне от десет години. — Тя свежда поглед към чашата в ръцете ми. — С Хардин живяхме с него около година, след като… Кен… Е, няма значение. Хардин не обича, когато си отварям устата. — Смее се, но сега малко по-напрегнато.
	Не знаех, че Хардин и майка му са живели при Ванс, но знаех, че са доста близки. Много по-близки от „това е синът на най-добрия ми приятел“.
	— Знам за Кен — казвам, за да намаля напрежението, но веднага усещам, че съм постигнала точно обратния ефект. Може би сега ще си помисли, че знам и какво се е случило с нея. Страхувам се, че съм я разстроила.
	— Знаеш?
	— Да, Хардин ми е разказвал…
	Но точно тогава Хардин се появява на вратата на кухнята и съм благодарна, че се слага край на този разговор.
	— Какво ти е разказвал Хардин?
	Ако напрежението ми избухне, ще вдигне тавана на сградата, но майка му съвсем спокойно казва:
	— Нищо, синко, женски работи. — Отива до него и го прегръща. Той леко се дърпа, някак инстинктивно. Тя се намръщва, но ми се струва, че това е техният нормален начин да си общуват.
	Часовникът на сушилнята звъни. Време е да изляза от стаята, да си оправя прането и да си тръгна. Бързо. Изваждам топлите дрехи и сядам на пода да ги сгъвам. Майката на Хардин е толкова мила. Иска ми се да се бяхме запознали при други обстоятелства. Не изпитвам гняв към Хардин. Бях гневна прекалено дълго. Изпитвам само тъга и копнеж по това, което можехме да имаме. По това, което можехме да бъдем.
	Отивам в спалнята да си прибера багажа. Пак. Ще ми се да не бях слагала всички дрехи по закачалките. Сещам се, че и храната ми е в хладилника.
	— Имаш ли нужда от помощ, слънце? — пита Триш.
	— Ами… не… всъщност само си приготвям багажа. Заминавам при майка до края на седмицата. — И дори си мисля, че май ще се наложи да отида при нея, понеже в мотела е скъпо.
	— Днес? Сега? Веднага ли тръгваш? — пита тъжно.
	— Да… казах й, че ще си отида за Коледа. — За първи път ми се иска Хардин да влезе и да ми помогне в тази ужасна ситуация.
	— О, надявах се да останеш поне една нощ. Кой знае кога ще мога да те видя пак. А така ми се иска да опозная младата дама, в която е влюбен синът ми.
	И изведнъж нещо в мен се скършва и искам да направя тази жена щастлива. Нямам представа дали е заради грешката ми, когато казах, че знам за Кен, или заради това, че не ме издаде пред Хардин, но знам, че не желая да премислям нещата. Заглушавам напълно вътрешния си глас и казвам:
	— Добре.
	— Наистина? Ще останеш? Само за една вечер и после ще отидеш при майка си. И без това не е хубаво да караш в този сняг.
	Тя ме прегръща за пети път, а аз се успокоявам, че поне ще е тук като буфер между мен и Хардин. Не можем да се караме пред нея. Е, не че не можем, но няма да го направим. Знам, че идеята е ужасна, но човек много трудно може да й откаже. На кого ли прилича синът й!
	— Ще си взема бърз душ. Беше доста дълго пътуване.
	Усмихва се широко и излиза. Сядам на леглото и затварям очи. Това ще са най-странните и най-болезнени двадесет и четири часа в целия ми живот. Каквото и да правя, винаги се оказвам в начална позиция. С него.
	След няколко минути отварям очи и виждам Хардин да стои пред гардероба, с гръб към мен.
	— Извинявай, не исках да те притеснявам — казва, когато се обръща към мен. Държи се толкова странно. Извинява се след всяка дума. — Видях, че си изчистила апартамента — добавя меко.
	— Да… не се стърпях — усмихвам се и той също се усмихва.
	— Хардин, казах на майка ти, че ще остана тази вечер. Само тази вечер, но ако това те притеснява или се чувстваш нелов…
	— Теса, всичко е наред — казва бързо, но после гласът му трепери. — Искам да останеш.
	Не знам какво да кажа и не разбирам как така нещата се обърнаха толкова бързо. Искам да му благодаря за подаръка, но в главата ми е истински хаос.
	— Добре ли прекара вчера? — пита.
	— О, да. Ландън мина да ме види.
	— О… — започва да казва нещо, но чуваме майка му да излиза от банята и той тръгва. На вратата се спира и се обръща към мен.
	— Не знам как да се държа. Какво да правя?
	— И аз не знам — въздъхвам.
	Двамата кимаме и излизаме при майка му в хола.


>	Глава двадесет и четири
>	Теса

	С Хардин влизаме в хола. Майка му седи на дивана със събрана на кокче мокра коса. Изглежда толкова млада за годините си. Изумително красива.
	— Трябва да си вземем някой филм и аз ще сготвя вечеря — предлага развълнувано тя. — Не ти ли липсват моите гозби, сладкишче?
	Хардин врътва очи, усмихва се и казва:
	— Разбира се. Най-добрата готвачка на всички времена.
	Не, става ужасно неловко. По-неловко от това не може да бъде.
	— Хей, не съм чак толкова зле! — смее се тя. И май ти ще готвиш тази вечер.
	Не знам как да се държа с Хардин, когато сме заедно и не се караме… или не правим секс… или не сме двойка. Ужасно е неудобно. Това е супер странно за двама ни, но едва сега се сещам, че може би имаме вид на двойка дори когато не сме, защото Карен и Кен бяха убедени, че сме заедно много преди да правим секс.
	— Можеш ли да готвиш, Теса? Или и Хардин готви понякога?
	— Ами… и двамата готвим. По-скоро правим нещо набързо — отговарям.
	— Радвам се, че се грижиш за момчето ми. И този апартамент е толкова хубав. Предполагам, че само Теса чисти.
	Не се грижа за момчето й. Точно това момчето й изгуби, като не знае как да се държи. И след като си позволи да ме нарани така лошо.
	— Да… той е мърляч — отговарям.
	Хардин ме поглежда и се усмихва предпазливо.
	— Не съм мърляч. Просто тя е прекалено подредена.
	— Мърляч е — казваме аз и Триш в един глас.
	— Ще гледаме ли филм, или ще ме ядете цяла вечер? — пита обидено Хардин.
	Сядам, преди Хардин да се настани на дивана, за да не се налага аз да взема неудобното решение къде да седна. Виждам как оглежда канапето, после — мен, пресмятайки мислено опциите къде да се настани. След това сяда до мен. Усещам топлината на тялото му.
	— Какво искате да гледате? — пита майка му.
	— Няма значение — отвръща Хардин.
	— Ти избери — казвам и се опитвам да смекча гнева му.
	Триш ми се усмихва и избира _Петдесет първи срещи_. Хардин никога няма да хареса филма. Както и очаквах, той изсумтява недоволно.
	— Филмът е стар и тъп.
	— Шшш! — слагам пръст на устните си и той млъква.
	Няколко пъти го улавям да ме гледа, докато с Триш се смеем и въздишаме. Всъщност… ми е много хубаво и по някое време почти забравям за всичко, което се случи между Хардин и мен. Толкова е трудно да седим един до друг, без да мога да се облегна на него, да докосна ръцете му, да махна косата от челото му, когато пада и закрива очите му.
	— Гладен съм — казва тихо и става, когато филмът свършва.
	— Защо не сготвите с Теса? Изморена съм от полета — усмихва се Триш.
	— Колко мляко ще изцедиш от това пътуване? — казва Хардин.
	Тя кима с уморена усмивка. Виждал съм същата на лицето на Хардин. Няколко пъти.
	— Аз ще сготвя — казвам и ставам.
	Отивам в кухнята и се облягам на плота. Стискам мраморния ръб по-силно от нужното и се опитвам да дишам. Не знам колко дълго мога да се преструвам, че Хардин не унищожи всичко, да се преструвам, че не го обичам. _Обичам го. Толкова нещастно и отчаяно го обичам._ Проблемът не е в липсата ми на чувства към това мрачно, егоцентрично момче, а в това, че му дадох прекалено много шансове, винаги махвах с ръка на ужасните неща, които казва и прави. Но този път е прекалено.
	— Хардин, бъди джентълмен и й помогни — чувам гласа на Триш и се втурвам към хладилника, за да продължа да се преструвам, че не съм била в тотален нервен срив допреди секунда.
	— М… Мога ли да помогна? — чувам гласа му в малката кухня.
	— Добре…
	— Ледени близалки? — пита Хардин и аз поглеждам към двете неща, които държа в ръцете си.
	Исках да извадя пилешкото, но явно не съм мислила и съм взела близалките.
	— Да, всички ги обичат, нали? — казвам, а той се усмихва с тези свои дяволски трапчинки.
	Мога да го направя. Мога да съм край него, мога да бъда мила, можем да се разбираме.
	— Може да направиш онази паста, която приготви за мен — предлагам.
	— Това ли ти се яде? — Зелените му очи се забиват в мен.
	— Да, ако не е много трудно и ако не е проблем.
	— Разбира се, че не е.
	— Много си странен днес — прошепвам, за да не ни чуе гостенката ни.
	— Не, не съм — казва и прави крачка към мен.
	Сърцето ми започва да се блъска в гърдите ми, когато Хардин се навежда към мен. Правя крачка встрани и той отваря фризера.
	_Помислих си, че ще ме целуне. Какво ми става, по дяволите?_
	Приготвяме вечерята в почти пълна тишина. Никой не знае какво да каже. Очите ми не се откъсват от него. Следят го през цялото време. Гледам как дългите му пръсти се увиват около ножа, как реже месото, после зеленчуците, как притваря очите си, когато вдига капака на тенджерата и парата го удря в лицето, как с език облизва ъгълчетата на устата си, как опитва соса. Знам, че е крайно нездравословно да го гледам така, знам, че не е и начин да демонстрирам липса на заинтересованост, но не мога… не знам как да спра.
	— Ще подредя масата, докато майка ти се приготви — казвам, когато е готов.
	— Какво? Ще я повикам оттук.
	— Не, това е грубо. Просто отиди и я покани — казвам. Той върти очи, но отива. Връща се след секунди и заявява, че е заспала.
	— Какво? — питам, макар че разбрах какво каза.
	— Да, размазала се е на дивана. Да я събудя ли?
	— Не… остави я. Пътувала е дълго. Ще отделя в една чиния за нея. Когато стане, ще си стопли и ще се нахрани. А и вече е късно.
	— Осем е.
	— Да… осем е късно.
	— Може би — казва с равен тон.
	— Какво ти става? Знам, че е крайно неловко, но се държиш толкова странно — питам и сипвам в две чинии, без да се замислям дали е редно.
	— Благодаря — казва, взима едната и сяда на стола на малката масичка.
	Хващам си вилицата и решавам да ям права, облягайки се на плота.
	— Ще ми кажеш ли?
	— Какво да ти кажа? — Боде си от чинията и си пълни устата.
	— Защо си толкова… тих… и мил… Странно е.
	Той дъвче бавно и отвръща:
	— Просто не искам да кажа нещо нередно.
	— О! — това е всичко, което ми идва на ума. Не очаквах такъв отговор.
	— А ти защо си толкова мила и странна? — обръща въпроса към мен.
	— Защото майка ти е тук и… каквото е станало, станало е, не можем да го поправим, не можем да го променим. Не мога да се държа за гнева цяла вечност — казвам и се облягам на лакът.
	— Какво означава това?
	— Нищо. Просто искам да бъдем цивилизовани хора и да не се караме повече. Това не променя нищо между нас.
	Захапвам устната си, за да не се разплача от собствените си думи. Хардин не отговаря. Става и мята чинията си в мивката. Порцеланът се пука в средата с шумен трясък. Хардин сякаш не чува нищо, просто се обръща и тръгва към спалнята.
	Надничам в хола да видя дали шумният му импулс не е събудил майка му. За щастие, тя все още спи. Устата й е леко отворена. Толкова прилича на Хардин. Или обратното.
	Както винаги, аз трябва да почистя след Хардин и да обера боклуците му. Зареждам съдомиялната, прибирам останалото ядене и забърсвам плота. Уморена съм. По-скоро умствено, отколкото физически. Трябва да си взема душ. И после да си легна. Къде ще спя? Хардин е в спалнята, а Триш е на канапето в хола. Може би е най-добре да се върна в мотела.
	Увеличавам отоплението, изключвам осветлението в хола и влизам в спалнята да си взема пижамата. Хардин е седнал на ръба на леглото. Лактите му са облегнати на коленете, главата му е отпусната в дланите. Не вдига глава, не ме поглежда. Взимам си чифт къси гащи и тениска и тръгвам да излизам от стаята, но преди да затворя вратата, чувам нещо като… приглушен… стон… плач?
	_Хардин плаче? Не, не плаче. Просто не е възможно._
	А ако плаче? Не, не мога да изляза. Тръгвам към леглото и заставам пред него.
	— Хардин? — казвам тихо и се опитвам да махна ръцете от лицето му. Той не ми позволява, но аз дърпам по-силно. — Погледни ме, Хардин! — И когато ме поглежда… сякаш някой ме изритва в дробовете. Очите му са кървавочервени, бузите му са мокри. Опитвам се да взема ръцете му в своите, но той не ми позволява.
	— Остави ме, Теса, иди си.
	Толкова пъти съм чувала да го казва.
	— Не! — Клякам пред разтворените му крака.
	Той избърсва очите си с длани.
	— Това беше лоша идея. Ще кажа на мама сутринта.
	— Не е нужно да го правиш. — Виждала съм го да отронва по някоя сълза и преди, но никога така. Тялото му се тресе, сълзите му текат като потоци. Плач, истински плач.
	— Да, трябва. Това е най-жестокото изтезание. Да си така близо до мен, а в същото време толкова далеч. Няма по-голямо наказание. Не че не го заслужавам. Заслужавам го. Знам. Но не мога, прекалено много боли. Дори за мен е прекалено много. Когато се съгласи да останеш… — Отчаяно вдишва дълбоко. — Тогава си помислих, че… може би… че все още те е грижа за мен… че ме обичаш така, както те обичам аз. Но сега виждам, Тес. Виждам как ме гледаш. Как ме гледаш сега. Виждам болката, която съм ти причинил. Виждам колко си се променила. И това е само заради мен. Знам какво направих, но мисълта, че те губя, ме убива.
	Сега сълзите му текат по-обилно. Мокрят тениската му. Искам да кажа нещо, да направя нещо… каквото и да е, за да спра… това. Да накарам тази болка да си иде. Но къде пък беше той, когато аз плачех по цели нощи?
	— Искаш да си отида? — питам и той кима.
	И това боли. Дори сега, след като аз го отхвърлих, когато ми казва да си ида, ме боли. Знам, че не трябва да съм тук, че не трябва дори да се опитваме да оправяме това, но имам нужда от повече… от повече време с него… Дори болното, опасно време с него е по-добре от времето без него. Иска ми се никога да не го бях срещала. Но го срещнах. И го обичам.
	— Добре — преглъщам тежко и ставам. Ръцете му се стрелват към таза ми, стиска ме като удавник.
	— Съжалявам за всичко. Съжалявам, че те нараних, за всичко, за всичко… — Гласът му е натежал от неизказаното „сбогом“. Колкото и да искам да се съпротивлявам, дълбоко в себе си знам, че не съм готова да му позволя да се откаже от мен. Но не съм и готова да му простя. От дни скачам между едното и другото решение, но днес се мятам истински отчаяно.
	— Аз… — не мога да довърша.
	— Какво?
	— Не искам да тръгвам — казвам много тихо. Дори не съм сигурна, че ме е чул.
	— Какво? — пита пак.
	— Не искам да тръгвам. Знам, че трябва, но не искам. Не и тази вечер. — Кълна се пред себе си, виждам как счупените парчета в душата му започват да се събират. Едно по едно. Красиво е. И ужасяващо. За мен.
	— Какво означава това?
	— Не знам какво означава, но не съм готова и да разбера — казвам и се надявам да се добера до това, което става в мен, след като говоря.
	Хардин ме гледа с празен поглед. Няма и следа от сълзите му. Като робот избърсва лицето си.
	— Добре. Легни на леглото, аз ще спя на земята.
	Когато той взима двете възглавници и едно от одеялата и ги хвърля на земята, изведнъж ми се иска да повярвам, че сълзите са били само за шоу.
	Но някак съм убедена, че не са били никакво шоу и че това не беше никаква актьорска игра.


>	Глава двадесет и пет
>	Теса

	Лежа под завивката и мисля само за едно: никога не си бях и помисляла, че ще видя Хардин такъв. Такава сурова болка, толкова крехък и чуплив. Тялото му трепереше при всяка отронена сълза.
	Усещам как динамиката между нас постоянно се променя — единият поема контрола над другия и после го предава обратно. Като борба за надмощие. В момента аз съм тази, която го държи под контрола си. Но не искам да е така. И не ми харесва тази динамика. Любовта не бива да е битка, нито бойно поле. Освен това нямам доверие на самата себе си, не мога да упражнявам контрол върху това, което се случва между нас.
	Допреди няколко часа бях измислила всичко, всичко беше планирано. Но сега, след като го видях така разтърсен, мислите ми са замъглени, всичко ми е като едно блато. Дори в тъмното мога да усетя, че ме гледа. Въздъхвам дълбоко и той веднага пита:
	— Искаш ли да пусна телевизора?
	— Не, освен ако ти не искаш, но аз съм добре и без телевизия.
	Иска ми се да си бях взела четеца. Можеше да чета, докато заспя. Ако чета за разрухата в живота на Катрин и Хийтклиф, може би това ще направи моя живот по-лесен. Или поне ще ми се стори по-малко драматичен и с по-малко поражения. Катрин посвещава целия си живот да се бори срещу любовта си към този мъж, докато накрая отива да го моли за прошка, отива да му признае, че не може да живее без него. И да умре без него.
	Но аз мога да живея без Хардин, нали? Няма да пропилея целия си живот да се боря с любовта си. Това е само нещо временно… Нали? Няма да навлечем нещастие на всички други хора само защото и двамата сме упорити и твърдоглави. Или? Много ме притеснява собствената ми несигурност, особено когато започвам мислено да сравнявам Тревър с Едгар. Не знам какво да мисля за всичко това, прекалено е странно.
	— Тес? — обажда се в тъмното моят Хийтклиф и ме измъква насила от мислите ми.
	— Да?
	— Не съм чукал… правил секс… с Моли — казва, сякаш като поправи грешката в неприличния си изказ, ще омекоти шока от признанието си. Не отвръщам нищо. От една страна, втрещена съм от признанието му, а от друга, наистина искам да му повярвам. Но не мога да си позволя да забравя, че Хардин е майстор на измамата.
	— Кълна се — добавя.
	_О, да! Е, щом се кълне…_
	— Тогава защо го каза? — питам грубо.
	— За да те нараня. Бях толкова побеснял, когато ми заяви, че си целувала някого, затова казах това, което знаех, че ще те нарани най-много.
	Не мога да го видя, но някак знам, че лежи по гръб, с кръстосани под главата ръце и гледа в тавана.
	— Ти наистина ли целуна онзи мъж? — пита, преди да мога да отговоря.
	— Да — признавам. Но когато чувам как рязко си поема дъх между зъбите, се опитвам да омекотя удара, който му нанесох. — Само веднъж.
	— Защо? — Гласът му е студен и в същото време е нажежен до бяло. Странен звук.
	— Честно казано, нямам никаква представа. Може би бях ядосана заради начина, по който се държа по телефона. И бях пила прекалено много. Танцувах с него и той ме целуна.
	— Танцувала си с него? Как?
	Защо трябва да знае всяка подробност от това, което правя, при положение че вече дори не сме заедно.
	— Не мисля, че искаш да знаеш.
	— Напротив, искам.
	— Хардин, танцувахме, както танцуват всички останали хора в един клуб. После той ме целуна и се опита да ме накара да отида с него в тях.
	Гледам перките на вентилатора и си мисля, че ако продължавам да говоря за това, в един момент ще спрат, защото няма да могат да се движат сред гъстото напрежение, увиснало над нас. Ще затънат като в блато. Опитвам се да сменя темата.
	— Благодаря ти за подаръка. Беше много мило и е наистина страхотен подарък.
	— Той опита ли се да те заведе в тях? Ти отиде ли?
	Усещам, че мърда, и разбирам, че сега вече е седнал. Оставам неподвижна на матрака.
	— Как можеш изобщо да ми зададеш такъв въпрос? Знаеш, че никога не бих направила такова нещо — казвам малко по-рязко.
	— Е, аз никога не бих си помислил и че ще целунеш непознат човек в клуб — отвръща ядно.
	След няколко секунди мълчание казвам:
	— Мисля, че не е разумно от твоя страна да говориш за това кой какво е очаквал или по-скоро — какво не е очаквал от другия.
	Завивките му шумолят и го усещам до мен. Гласът му е до ухото ми.
	— Кажи ми, моля те, кажи ми, че не си го направила.
	Сяда на леглото до мен и аз се премествам назад.
	— Знаеш, че не съм била с него. Нали ме видя малко след това.
	— Имам нужда да го чуя от теб. — Гласът му е груб, но умоляващ — Кажи ми, че си го целунала само веднъж и че не си говорила с него след това.
	— Целунах го само веднъж и не съм говорила с него след това — повтарям само защото знам колко отчаяно се нуждае да чуе думите.
	Очите ми са фокусирани върху индиговата завъртулка над ключиците му, точно около врата над тениската му. Тялото му на леглото до мен ме успокоява, но повече ме изгаря. Как е възможна такава мешавица от чувства! Не мога да понеса вътрешната битка, която се води някъде дълбоко… или не чак толкова дълбоко в мен. Самата аз съм в средата на зверското клане.
	— Има ли друго, което трябва да знам? — пита меко.
	— Не — лъжа веднага. Не му казвам за вечерята с Тревър, защото нищо не се случи, а и не му влиза в работата. Освен това искам да пазя Тревър на безопасно разстояние от бомбата Хардин.
	— Сигурна ли си?
	— Хардин… дори не мисля, че имаш право да следиш всяка моя стъпка и действие — казвам и не мога да не погледна в зелените му очи.
	— Знам — отвръща, с което силно ме изненадва.
	Когато се премества на земята, аз се опитвам да пренебрегна заливащото ме чувство на ужасяваща празнота.


>	Глава двадесет и шест
>	Хардин

	Този ден беше истински ад. Ад, който посрещнах с отворени обятия, но все пак ад. Изобщо не очаквах да видя Теса, когато се върнахме от летището. Бях измислил най-елементарната лъжа: приятелката ми няма да е тук, понеже ще е извън града през цялата седмица до Коледа. И за Коледа. Мама помрънка малко, но не задава прекалено много въпроси и не любопитства повече. Беше толкова развълнувана и изумена, честно казано, че в живота ми има жена. Мисля, че и тя като баща ми бе очаквала да съм сам цял живот. Но пък… и аз бях очаквал същото.
	На моменти имам истерични изблици на смях, когато се хвана, че не минава и секунда, без да мисля за това момиче, а само преди три месеца исках да бъда съвсем сам. Не знаех какво е, не знаех какво изпускам, а сега, след като го намерих, не желая да я пусна, не мога да я пусна. Не мога да се отърся от нея. Каквото и да правя, тя е там, в главата ми.
	Опитах се да спра, да забравя, да продължа напред… и беше пълна катастрофа. Красивата блондинка, която изведох на вечеря в събота, не беше Теса. Никоя не е. Разбира се, че приличаше на нея, дори беше облечена като нея. Изчервяваше се, когато псувах, и като че малко се страхуваше от мен по време на цялата вечеря. Да, беше сладка, но ужасно скучна. В нея нямаше онзи огън, който го има в Тес. Не ми се скара за грозния език, не каза нищо, когато сложих ръка на бедрото й под масата. Знам, че се съгласи да излезе с мен, само и само да изживее фантазията си да бъде на среща с лошо момче, преди да отиде на църква на другия ден, но няма значение, защото аз също я използвах. Използвах я, за да запълня огромната пропаст, която Теса остави след себе си. За да не мисля, че е в Сиатъл и оня гъз Тревър се върти около нея. Вината, която изпитах, когато се наведох да я целуна, беше толкова силна, че едва не паднах. Отдръпнах се веднага и видях недоумението в невинните й очи. Буквално побягнах към колата си и я оставих сама в ресторанта.
	Сядам и гледам спящото момиче, в което съм така отчаяно влюбен.
	Когато я видях в апартамента ни, дрехите й в пералнята, останалите на закачалката, всичко почистено и подредено, дори четката й за зъби в банята… тогава надеждата пак заблещука. Но знаеш какво казват за надеждата.
	Все още се държа със зъби и нокти за малкото останало парченце надежда, че може да ми прости. Ако сега се събуди и ме види така надвесен над нея, ще се изплаши и ще започне да пищи. Знам, че трябва да отстъпя няколко крачки назад и да й дам време и пространство. Този начин на общуване и тези чувства са толкова силни, не знам как да се справя. Но ще измисля начин. Трябва да оправя нещата.
	Прибирам едно кичурче от лицето й, с мъка откъсвам очи от нея и лягам върху купчината завивки на циментовия под. Там, където ми е мястото.
	Може би тази нощ ще успея да заспя?


>	Глава двадесет и седем
>	Теса

	Отварям очи, виждам тухления таван и не мога да се ориентирам къде съм. После се сещам. Много странно е да се събудя тук след толкова нощи в мотела. Измъквам се от леглото. Хардин не е тук, но завивките са сгънати и оставени до гардероба. Взимам чантата с тоалетните си принадлежности и тръгвам към банята, но гласът на Хардин ме спира.
	— Не може да остане днес, мамо. Майка й я чака.
	— Не може ли да извикаме майка й тук? Толкова ми се иска да се запозная с нея — казва Триш.
	О, не!
	— Не. Майка й… да речем, че не ме харесва особено.
	— Защо?
	— Мисли, че не съм достатъчно добър за Теса… предполагам. И може би и заради външния ми вид.
	— Как така заради вида ти? Хардин, ти никога не позволяваш на никого да те кара да изпитваш неувереност в себе си. Мислех, че харесваш стила си на обличане и… стила си по принцип.
	— Така е. Не ми пука кой какво мисли за мен. Освен Теса.
	Ченето ми пада. Триш се смее.
	— Кой си ти? И къде е моето момче?
	И после с такова щастие в гласа добавя:
	— Дори не мога да си спомня последния ни разговор, в който не си спрял да псуваш. Имам чувството, че са минали години. Но това е хубаво.
	— Добре… добре… — казва Хардин сърдито и аз се смея тихичко, защото си представям как се опитва да се спаси от прегръдките на майка си.


	След душа решавам напълно да се приготвя за пътуването, преди да изляза от спалнята. Знам, че съм страхливка, но ми се иска да спечеля още малко време, преди да надяна фалшивата усмивка, предназначена за майка му. Всъщност усмивката ми никак няма да е фалшива. И това е част от проблема, нали, напомня ми онова гласче. Вчера беше толкова хубаво. От седмица не ми е било така добре.
	Навивам косата си, прибирам тоалетните си принадлежности в малката чантичка и тогава някой чука на вратата.
	— Тес? — Хардин е.
	— Готова съм — казвам и отварям вратата. Той се е облегнал на рамката, облечен в бяла тениска и сиви къси гащи.
	— Не искам да те притеснявам, но много ми се пикае.
	Усмихва ми се извинително, а аз се опитвам да не гледам прекалено дълго как късите гащи висят на хълбока му и как татуираните букви се виждат още по-добре под бялата му тениска.
	— Ще се облека и тръгвам — казвам. Той забива поглед в стената и отвръща простичко:
	— Добре.
	Отивам в спалнята. Чувствам се ужасно виновна, че лъжа майка му. Виновна и задето си тръгвам толкова скоро. Жената така се вълнуваше от срещата ни, а аз се изнизвам на втория ден.
	Решавам да облека бялата си рокля. Обувам старите си черни бикини, понеже е прекалено студено за дантелени. Замислям се дали не е по-добре да сложа джинси и пуловер, но все пак наистина обичам тази рокля. Дава ми някакво чувство на увереност. А това е нещото, от което се нуждая най-много днес. Прибирам дрехите си по чантите и закачвам празните закачалки в гардероба.
	— Имаш ли нужда от помощ? — пита Триш зад гърба ми.
	Подскачам от изненада и изпускам синята рокля, която бях носила в Сиатъл.
	— Аз… просто… — Не знам какво да кажа.
	Очите й попадат на изпразнения гардероб.
	— Колко време ще останеш при майка си?
	— Ами… аз… — Наистина не мога да лъжа.
	— Изглежда, сякаш няма да се връщаш много скоро.
	— Не… просто имам много малко дрехи — почти изцвилвам от ужас.
	— Исках да те питам дали ще се съгласиш да отидем заедно на пазар. Може би… ако се върнеш по-рано, преди да си тръгна за Англия. Може ли да отидем?
	Не мога да разбера дали ми вярва, или подозира, че не възнамерявам да се върна изобщо.
	— Да, разбира се.
	— Мамо… — чувам гласа на Хардин, който точно влиза в стаята, но очите му веднага потъмняват от болка, когато вижда празния гардероб. Надявам се Триш да не е забелязала реакцията му.
	— Точно приготвих багажа си — обяснявам и той кима бавно. Дърпам ципа на чантата си и вече наистина не знам какво да правя.
	— Ще занеса багажа ти долу — казва Хардин, грабва ключовете ми и изчезва.
	Ръцете на Триш се увиват около раменете ми.
	— Толкова се радвам, че се запознахме, Теса. Нямаш представа какво означава за мен като майка да видя детето си… така…
	— Как? — успявам да попитам.
	— Да го видя щастлив — отговаря и очите ми започват да парят. Ако за нея това е щастливият Хардин, наистина не искам да виждам как изглежда нещастният Хардин, онзи нещастен Хардин, когото тя познава.
	Казваме си довиждане и се подготвям психически да напусна този апартамент. Този път завинаги.
	— Теса? — казва закачливо майка му. Обръщам се и я поглеждам още веднъж в очите.
	— Ще се върнеш при него, нали? — пита и сърцето ми потъва. Имам чувството, че не говори само за след коледната ваканция.
	Не мога да се доверя на гласа си, затова само кимам и излизам много бързо. Когато стигам до асансьора, тръгвам по стълбите, за да избегна срещата си с Хардин. Избърсвам крайчетата на очите си и смело навлизам в снега. Стигам до колата и забелязвам, че прозорците са почистени от снега, колата загрява, а парното е пуснато.


	Решавам да не се обаждам на майка си и да я уведомявам, че се прибирам. Не искам да говоря с нея точно сега. Искам да използвам двата часа път до нас, за да помисля и да избистря съзнанието си. Пак ще се наложи да правя списък с предимствата и недостатъците да бъда с Хардин.
	Знам колко е глупаво да мисля за такава опция след ужасните неща, които ми причини. Той ме излъга, предаде ме, унизи ме. Засега в списъка с недостатъците са: лъжите, чаршафите, презервативът, облогът, нравът му, приятелите му, Моли, егото му, отношението му и начинът, по който унищожи доверието ми.
	В списъка с предимствата… имам… факта, че го обичам.
	Че ме прави щастлива, силна, уверена, че обикновено иска само най-доброто за мен, освен ако самият той не ми поднесе най-лошото, и то по най-унищожителния начин… Начинът, по който се смее, по който ме прегръща, целува, това, че се опитва да се промени заради мен. Знам, че този списък е по-дълъг и че е препълнен с дребни неща, особено в сравнение с огромните негативи, но нали именно дребните неща са важни? Не мога да разбера дали съм напълно откачила, за да обмислям варианта да му простя, или правя това под напора на любовта. Кое трябва да ме води? Чувствата или разумът? И знам, че колкото и да се опитвам да се боря със себе си, не мога да стоя далеч от него. Никога не съм можела. От самото начало е така.
	В такива времена е хубаво да имаш човек, с когото да поговориш. Приятел, който е бил в подобна ситуация. Иска ми се да мога да се обадя на Стеф, но и тя ме лъга през цялото време. Мога да се обадя на Ландън, но той вече ми каза какво мисли по въпроса, а и понякога женската гледна точка е по-ценна от мъжката. И по-надеждна.
	Снегът натрупва, вятърът е силен. Колата ми се пързаля по пустото шосе. Трябваше да си остана в мотела. Нямам никаква идея кой дявол ме накара да тръгна насам. Все пак, като се изключат някои по-опасни ситуации, пристигам по-бързо, отколкото предполагах. Къщата на майка ми вече е пред мен.
	Спирам пред идеално почистената пътека и след три по-чуквания тя най-сетне отваря. По роба и с мокра коса. Не мога да се сетя дали някога съм я виждала без грим и прическа. Може би един или два пъти?
	— Какво правиш тук? Защо не се обади? — Застрелва ме веднага с недоброжелателността си.
	— Не знам, карах в снега и не исках да се разсейвам — казвам и влизам вътре.
	— Въпреки всичко трябваше да се обадиш, за да се приготвя.
	— Няма нужда да се приготвяш само за мен.
	— Нищо не може да оправдае мърляча, Теса — казва с тон, който трябва да ми напомни за начина, по който изглеждам в момента. Почти се изсмивам на глас след смехотворния й коментар, но успявам да се сдържа.
	— Къде ти е багажът? — пита.
	— В колата. Ще го взема после.
	— Каква е… тази… рокля? — пак пита и очите й оглеждат тялото ми. Усмихвам се.
	— За работа е. Много я харесвам.
	— Прекалено е разголена. Но не е лош цвят.
	— Благодаря. Как е семейство Портър? — питам, защото знам, че това ще й отвлече вниманието. За кратко.
	— Много са добре. Липсваш им. Може би ще ги поканя за вечеря — казва съвсем между другото, докато върви към кухнята.
	— Не мисля, че идеята е добра — вмятам със свито сърце.
	Тя ме оглежда, сипва си чаша кафе и пита:
	— Защо не?
	— Не знам… ще е доста странно.
	— Тереза, познаваш ги от години и ще е хубаво да те видят сега, когато си в колежа и ходиш на стаж.
	— Да разбирам ли, че искаш да ме показваш като маймуна?
	— Мисълта ме дразни до пръсване. Иска да ги докара тук, за да има с какво да се хвали.
	— Не, искам да покажеш нещата, които си постигнала, а това не означава, че се хваля и че те показвам като маймуна. — Казва рязко.
	— Не ми се иска.
	— Съжалявам, Тереза, но това е моята къща и ако желая да ги поканя, ще ги поканя. Отивам да се приведа в приличен вид и ще се върна след малко.
	Завърта се драматично на пети и излиза, а аз ставам и се запътвам към старата си стая. Уморена съм. Лягам и чакам майка ми да завърши изключително дългия си ритуал по разкрасяване.


	— Тереза? — бумти гласът на майка ми. Не знам дори кога съм заспала. Вдигам глава от Буда — моето старо плюшено слонче — и въпреки пълната липса на ориентация казвам:
	— Идвам.
	Ставам от леглото и още спя, клатушкайки се по стълбите. Когато влизам в хола, заварвам Ноа на канапето. Не е с цялото семейство, както заплаши майка ми, но определено планът й ме разбужда.
	— Виж кой мина да ни види, докато си подремваше горе — казва майка ми с най-фалшивата си усмивка.
	— Здрасти — отвръщам, но в същото време си мисля: _Знаех си, че не трябваше да идвам тук._
	Ноа ми маха лекичко с ръка.
	— Здравей, Теса. Изглеждаш страхотно.
	Разбира се, нямам никакъв проблем с Ноа. Обичам го… като брат. Но имам нужда да си поема дъх от всичко, което се случва в живота ми в момента, а неговото присъствие само нагнетява допълнително чувството ми за вина и болката ми. Знам, че не е виновен, знам, че не бива да се държа зле с него, особено като се има предвид колко беше мил с мен по време на цялата ни драматична раздяла.
	Майка ми излиза от стаята, аз събувам обувките си и сядам срещу него.
	— Как прекарваш ваканцията? — пита.
	— Добре, а ти?
	— И аз така. Майка ти каза, че си била в Сиатъл.
	— Да, беше много хубаво. Ходих с шефа си и някои колеги.
	— Това е страхотно, Теса. Щастлив съм за теб. Ти наистина успяваш да влезеш в издателския бизнес.
	— Благодаря — усмихвам се. Е, не е чак толкова зле, както очаквах.
	След минутка той поглежда към коридора, където изчезна майка ми, навежда се напред и казва много тихо:
	— Хей, майка ти е толкова напрегната от събота. Искам да кажа, повече от обичайното. Как се справяш с тази ситуация?
	— Какво искаш да кажеш? — питам озадачено.
	— Цялата тая работа с баща ти? — пита бавно, сякаш имам идея за какво става дума.
	— Моля? Баща ми?
	— Не ти ли е казала? — Той пак поглежда към коридора. — О… моля те, не й казвай, че аз съм ти каз…
	Не успява да довърши изречението, защото вече съм скочила и летя като хала по коридора към стаята й.
	— Майко!
	Какво е станало с баща ми, по дяволите? Не съм го виждала и чувала от осем години. И как само се държи Ноа… някак сериозно… да не би да е починал? Не знам дори как да приема такава новина.
	— Какво става с баща ми? — крещя и влизам в стаята й. Очите й се разширяват, но веднага се съвзема и слага каменната маска. — Е, казвай!
	Тя върти очи и отговаря с отегчен тон:
	— Теса, трябва да се научиш да не крещиш. Не се е случило нищо. Няма от какво да се притесняваш.
	— Не си ти тази, която ще реши дали ще се притеснявам, или не. Кажи ми какво става. Починал ли е?
	— Починал? Не, разбира се. Щях да ти кажа, ако беше така.
	— Тогава какво има?
	Тя въздъхва, оглежда ме и казва:
	— Върнал се е в щата и е близо до мястото, където живееш сега, но няма защо да се притесняваш, защото няма да се опитва да се свърже с теб. Погрижила съм се.
	— Какво означава това? — Нямам място в главата си от проблеми с Хардин, а сега ми се казва, че баща ми се е върнал в щата. Но като се замисля, аз изобщо не знаех, че го е напускал. Знаех само, че не беше край нас, но мислех, че е наблизо.
	— Нищо не означава. Щях да ти кажа, но понеже не си направи труда да си вдигнеш телефона в петък, се оправих с него сама.
	Бях прекалено пияна да вдигна тогава. И слава богу, че стана така, защото не знам как щях да го приема тогава, при положение че сега, макар и трезва, ми идва като тотален шок.
	— Няма да те притеснява, така че махни тази тъжна физиономия от лицето си и се приготви. Трябва да отидем на пазар — казва с пълно безразличие.
	— Не ми се ходи на пазар, майко. И това, което се случва, ми е доста важно.
	— Не, не е. Изобщо не те интересува — заявява с раздразнение и жлъч. — Не те е виждал от години, следователно няма да те вижда и сега. Нищо не се е променило.
	Става и се навира в дрешника, а аз осъзнавам, че няма никакъв смисъл да се спори с нея. Връщам се в хола, взимам си телефона и си обувам обувките.
	— Къде отиваш? — пита Ноа.
	— Кой знае… — отговарям и излизам на чист въздух.
	Загубих цели два часа да дойда тук, да карам в снежната буря, за да намеря една вещица… Не вещица, кучка. Тя е пълна кучка. Избърсвам предното стъкло с ръка. Ужасна идея, защото ръцете ми сега са ледени. Качвам се в колата, зъбите ми тракат, завъртам ключа и чакам колата някак да загрее и парното да започне да топли.
	През цялото време, докато карам, наричам майка си с всяка противна дума, за която мога да се сетя. Крещя, пищя в колата, докато оставам без глас. Опитвам се да помисля какво да правя от този момент нататък. Не мога да се концентрирам върху нищо. Сълзите капят по бузите ми. Грабвам телефона от седалката до мен. След няколко секунди чувам ясния глас на Хардин.
	— Тес? Добре ли си?
	— Да… — подхващам, но гласът ми ме издава. Започвам да плача и да се давя.
	— Какво се е случило? Какво е направила майка ти?
	— Тя… Мога ли да се върна? — казвам и той въздъхва дълбоко.
	— Разбира се, бебо… Теса — поправя се веднага, но ми се иска да не се бе поправил. — Колко път имаш?
	— Двадесет минути — плача.
	— Добре. Искаш ли да останеш на телефона, докато стигнеш дотук?
	— Не… вали сняг — отвръщам и затварям.
	Не трябваше да тръгвам.
	А не е ли иронично, че се обръщам за помощ към него след всичко, което направи?
	След много повече от двадесет минути завивам към паркинга на блока. Все още плача. Излизам от колата и виждам Хардин на входа, почти затрупан от сняг. Не мисля. Просто хуквам към него и се хвърлям на врата му. Той прави крачка назад, очевидно изненадан от проявата ми на чувства, но след това увива силните си ръце около тялото ми и ме оставя да се наплача в покрития му със сняг суитшърт.


>	Глава двадесет и осем
>	Хардин

	Дори не мога да опиша какво е да я прегърна за първи път от… цяла вечност. Облекчението е буквално физическо, не само емоционално. Никога не бях допускал, че това може да се случи. Толкова беше студена, отдалечена. Не я виня, но как болеше, мамка му.
	— Добре ли си? — питам, заровил лице в косата й.
	Тя кима с глава в гърдите ми, но продължава да плаче. Знам, че не е добре. Вероятно майка й е наговорила някакви глупости. Знаех, че ще се случи, но алчната и себична част от мен, честно казано, се радва за това, което е станало — каквото и да е то, защото я е накарало да дойде при мен.
	— Да влизаме — казвам.
	Тя кима, но не ме пуска. Колкото и да не ми се иска, накрая я пускам и я повеждам навътре. Красивото й лице е омазано с черни струйки от грима, устните й са подути. Очите също. Надявам се да не е плакала през целия път.
	Веднага щом влизаме в лобито, изваждам лилавия шал, който свалих със себе си, и го увивам около красивото й лице. Покривам ушлетата и косата й. Трябва да е премръзнала само по тази рокля. Тази рокля… При други обстоятелства вече щях да си представям как я събличам от тялото й, но не и днес, не и когато е такава. От устните й се откъртва най-сладкото хълцане, което съм чувал в живота си. Придърпва шала напред върху косата си. Русите й кичури се събират на топка от едната страна и изглежда като малко момиченце.
	— Искаш ли да говориш за случилото се? — питам, когато излизаме от асансьора и тръгваме към нашия… към апартамента. Тя кима и аз отварям вратата.
	Майка ми се е излегнала на дивана и лицето й се сгърчва от болка, когато я вижда такава. Почти я застрелвам с предупредителен поглед и се надявам да си спомни, че ми обеща да не я засипва с въпроси относно бързото й завръщане. Майка ми откъсва очи от Теса и се заглежда в телевизора, напълно проваляйки се в опита си да изглежда безразлична.
	— Ще влезем в спалнята за малко — казвам и майка ми безмълвно кима. Знам, че я подлудявам, като я карам да мълчи, но няма да й позволя да накара Теса да се почувства по-зле, като започне да любопитства.
	Отивам до термостата и увеличавам отоплението. Знам, че Теса е измръзнала. Влизам в спалнята. Тя седи на леглото, а аз не знам на какво разстояние ми е позволено да застана. Чакам да каже нещо.
	— Хардин? — Гласът й е толкова слаб и пресипнал. Сега вече знам, че е плакала през целия път. Толкова ми е мъчно за нея. Но тя ме изненадва. Хваща ме за бялата тениска и ме дръпва да застана между краката й.
	Това не е само заради майка й, става дума за нещо друго, знам, сигурен съм.
	— Тес… какво ти е направила? — питам и тя пак започва да плаче.
	Не ми пука какви черни следи ще остави. Поне ще ми напомнят за нея, когато пак реши да си отиде.
	— Баща ми… — едва произнася думите. И замръзвам.
	— Баща ти? — Ако е бил там… — Теса, той там ли беше? Направи ли ти нещо? — питам през стиснати зъби. Тя клати глава. Не, не й е направил нищо. Слагам пръсти под брадичката й и я карам да ме погледне. Теса никога не е тиха. Дори когато е разстроена. Именно тогава говори най-много. Но сега мълчи.
	— Върнал се е в щата. А аз дори не съм била уведомена, че е напускал. Може и да съм предполагала, но никога не съм се замисляла… може би.
	— Говори ли с него днес? — Гласът ми не е никак спокоен, а не исках да издавам тревогата си.
	— Не, но майка ми е говорила. И каза, че никога няма да се доближи до мен. Но аз не искам да взема решения от мое име.
	— Искаш ли да го видиш? — Всичко, което Теса е казвала за баща си, е било лошо. Той е бил агресивен, жесток дори, често е удрял майка й пред очите й. Защо иска да се види с него?
	— Не… не знам… Но искам аз да реша, а не тя да взема тези решения.
	Тя попива сълзите си с длани и казва:
	— Не очаквам да иска да ме види…
	Първият ми инстинкт е да го намеря и да направя така, че никога да не я доближи, но след кратък дебат със себе си решавам да не избързвам и да внимавам какво правя, за да не опропастя всичко.
	— Все си мисля… а ако се е променил? Ако е станал като твоя баща?
	— Какво искаш да кажеш?
	— А ако се е променил. Ако не пие…
	Надеждата в гласа й разбива сърцето ми… това, което е останало от него.
	— Не знам… това не се случва много често — казвам й откровено. Виждам как устните й се извиват надолу, затова веднага продължавам: — Но е възможно. Може би се е променил… — И кой съм аз да изкоренявам надеждите й. — Дори не знаех, че се интересуваш от него.
	— Не се… не се интересувах. Просто съм ядосана на майка си, защото е крила от мен…
	И после, след като си избърсва нослето в тениската ми няколко пъти, ми разказва останалото. Майката на Теса е единствената жена, която е в състояние да спомене за завръщането на бившия си съпруг алкохолик, веднага, след което би станала да се приготвя за пазар. Не казвам нищо за Ноа, стискам зъби. Самата мисъл, че е бил там, ме вбесява. Това момче просто не иска да си иде от живота й.
	Най-накрая Теса се успокоява малко и ме поглежда. Изглежда много по-добре, отколкото долу на паркинга, когато се втурна към мен.
	— Нали няма проблем, че дойдох тук?
	— Не, няма никакъв проблем. Можеш да останеш колкото искаш. Все пак това е твоят апартамент.
	Опитвам се да й се усмихна и тя, за моя изненада, също ми се усмихва и пак избърсва носа си в тениската ми.
	— Другата седмица трябва да ми дадат общежитие.
	Кимам. Ако проговоря, ще е само за да я моля да не ме изостави пак.


>	Глава двадесет и девет
>	Теса

	Влизам в банята и изчиствам остатъка от грима си. Опитвам се да се съвзема. Топлата вода отмива всички следи от изпълненото ми със събития утро. Всъщност се радвам, че съм тук. Въпреки всичко, през което минахме с Хардин, съм щастлива, че имам едно сигурно местенце, където да стъпя. С него. Той е единствената константа в живота ми. Помня, когато ми го каза веднъж. Чудя се дали наистина е имал това предвид. Дори и да не го е мислил тогава, сега съм убедена, че го чувства. Просто ми се иска да ми каже какво изпитва. Когато го видях да плаче снощи… това беше най-силната емоция, която е показал, откакто се запознахме. Но искам да чуя думите, стоящи зад сълзите му.
	Връщам се в спалнята. Хардин точно оставя багажа ми на пода.
	— Отидох да ти взема багажа.
	— Благодаря. Наистина се надявам да не се натрапвам — казвам и се навеждам да извадя анцуг и тениска. Искам да махна тази рокля.
	— Искам те тук, знаеш това, нали? — пита тихо. Свивам рамене, не знам дали наистина е така. — Вече трябва да си го разбрала, Тес.
	— Да, знам… само че майка ти е дошла на гости, а аз се изсипвам с цялата си драма. И плача.
	— Майка ми е щастлива, че си тук. Аз също.
	Сърцето ми се раздува от топлина, но сменям темата.
	— Планирали ли сте нещо за днес?
	— Мисля, че мама искаше да отиде до някой мол, но можем да отидем и утре.
	— Отидете сега, аз ще се занимавам с нещо. — Не желая да отлага плановете с майка си. Все пак не го е виждала от година.
	— Няма проблем. Наистина. Не искам да оставаш сама.
	— Нищо няма да ми стане.
	— Теса, какво казах току-що? — изръмжава и веднага вдигам поглед към него. Не е ли разбрал, че не може да решава вместо мен? Вече не. Никой не може да решава вместо мен. Никога повече. Той веднага омеква и се поправя. — Извинявай. Остани, ние ще отидем на пазар.
	— Така е много по-добре — казвам и едва прикривам усмивката си. Хардин е толкова нежен, толкова… изплашен през последните няколко дни. Макар че не беше приятно да ме притиска така, все пак е хубаво да видя, че е същият Хардин.
	Отивам в дрешника да се преоблека и точно когато вдигам роклята над главата си, той чука на вратата.
	— Тес?
	— Да?
	След секунда колебание пита:
	— Нали ще си тук, когато се върна?
	— Да. Не че имам и къде да отида.
	— Добре. Ако имаш нужда от нещо, обади се — казва и долавям тъгата в гласа му.
	След няколко минути чувам как вратата се затваря и излизам от спалнята. Май наистина беше по-добре да отида с тях, отколкото да седя сама тук с мислите си. Няма и минута, а вече се чувствам самотна. И ми е скучно. Телефонът ми звъни на почти равни интервали от време — майка ми е, но аз напълно я игнорирам и се моля Хардин да се върне по-скоро.
	Взимам електронния си четец и започвам да чета, за да убия времето, но през една минута гледам часовника. Иска ми се да пусна съобщение на Хардин да го питам кога ще се върнат, но после решавам да приготвя вечерята и така да си уплътня времето. Отивам в кухнята с намерението да направя нещо лесно и бързо. Лазаня.
	Скоро става осем и половина. В девет искам да му пусна съобщение.
	_Какво ми става, по дяволите?_
	Един скандал с майка ми и аз съм виснала пак на врата му, вкопчила съм се в него. И ако трябва да съм честна пред себе си, никога няма да искам да спра да се държа за него… просто защото не съм готова за живот без Хардин. Няма да се впускам в нищо безразсъдно сега, но се уморих да се боря със себе си. Колкото и ужасно да се е държал с мен, бях много по-нещастна без него, отколкото когато разбрах за облога. Част от мен иска да се зашлевя заради слабохарактерността си, но от друга страна, не мога да отрека колко по-спокойна съм сега, след като се върнах.
	Все още имам нужда от време да помисля как ще бъдат нещата сега, как ще се държим един с друг, да видя какво ще стане. Толкова съм объркана.
	Девет и петнадесет. Едва девет и петнадесет е, когато започвам да оправям какофонията в кухнята. Ще му пусна съобщение. Само едно. Примерно: _Как върви пазарът?_, просто да видя защо се бавят. Вали сняг и само искам да узная дали всичко е наред. Само от съображения за сигурност. Точно когато вдигам телефона да напиша съобщението, входната врата се отваря и Хардин и майка му влизат.
	— Как мина пазарът?
	— Направила си вечеря?
	Питаме в един глас.
	— Добре, първо ти — казваме пак в един глас и се смеем.
	Вдигам ръка и отвръщам:
	— Направих вечеря, но ако сте яли, няма проблем.
	— О, мирише божествено — отбелязва Триш и се отпуска на единия стол, оглеждайки подредената маса. — Благодаря ти, слънце. О, в този мол беше истински ад. Всеки се е втурнал да купува подаръци в последната секунда. Кой чака последните дни на Коледа, за да купува подаръци?
	— Ами… ти например — намесва се Хардин и си сипва чаша вода.
	— О, я млъкни — скарва му се тя и взима едно малко хлебче.
	Хардин сяда до майка си, а аз срещу нея. Докато вечеряме, Триш разказва за кошмара в мола и как охраната хванала един мъж да краде рокля от „Мейсис“. Хардин беше готов да се закълне, че роклята е била за самия мъж, но Триш върти очи и продължава да разказва историята.
	Лазанята се оказва доста вкусна, по-добра от когато и да било. Изяждаме почти всичко. Самата аз си сипах три пъти. Кълна се, никога повече няма да се оставям без храна цял ден.
	— О, купихме коледно дърво — сеща се изведнъж майка му. — Мъничко е, но трябва да си имате дърво. Това е първата ви Коледа заедно — казва и плясва с ръце. Не мога да не се засмея.
	Преди… всичко да се разпадне, с Хардин не бяхме говорили да купуваме коледно дърво. Винаги бях прекалено заета да се местя от къща в къща и с Хардин като цяло. Честно казано, бях забравила за празниците. Нито той, нито аз празнувахме Деня на благодарността. Той — по очевидни причини, а аз не исках да бъда в къщата на майка си. Затова си поръчахме пица и останахме в моето общежитие.
	— Няма проблем, нали? — пита Триш и едва сега осъзнавам, че не съм й отговорила.
	— О, да, разбира се, че няма проблем — казвам и поглеждам Хардин, който се взира в празната си чиния.
	Триш продължава да говори, за което съм й толкова благодарна. След няколко минути добавя:
	— Колкото и да ми се ще да остана с младите, трябва да си лягам. Това лице вече иска грижи и дълъг сън.
	После пак ми благодари и оставя чинията си в мивката. Пожелава ни лека нощ и се навежда да целуне Хардин по бузата. Той естествено негодува и се дърпа, устните й едва докосват кожата му, но все пак е доволна и на този малък контакт. После увива ръце около раменете ми, целува ме по косата, Хардин върти очи и аз го ритам под масата. Когато Триш си ляга, прибирам останалото от храната и започвам да разчиствам.
	— Благодаря ти за вечерята. Наистина не трябваше — казва Хардин и двамата тръгваме към спалнята.
	— Нека аз да спя на пода тази вечер — предлагам, но знам, че никога няма да се съгласи и да ме остави да спя на пода.
	— Не, не е проблем. Всъщност не е никак лошо — добавя и вади завивките си от гардероба, после се разполага на пода.
	Давам му две възглавници. Той се усмихва и започва да разкопчава джинсите си.
	_О, не, сега трябва да гледам настрани, веднага._ Не искам, но знам, че точно това трябва да направя. Той смъква черните джинси от краката си и ги прекрачва. Татуираните мускули на стомаха му се движат по такъв хипнотизиращ начин, че не мога да се насиля да отвърна поглед. Този факт ми напомня колко силно ме привлича това момче дори когато съм му ядосана. Боксерките очертават тялото му. И тогава Хардин рязко обръща глава и ме поглежда. Лицето му е напрегнато, концентрирано върху моето. Очертанията на челюстта му са толкова остри, интригуващи.
	— Извинявай — казвам и се обръщам настрани. Бузите ми горят от унижение.
	— Не, аз съжалявам. Предполагам… е по навик — отвръща и вади чифт памучни панталони от гардероба. Не откъсвам очи от стената, докато ми пожелава лека нощ. И тогава буквално чувам усмивката в гласа му.


	Събуждам се от остър рязък шум и отварям очи. Гледам в тавана. Тъмно е, не виждам дори перките на вентилатора. И после гласът на Хардин:
	— Не, моля! — плаче.
	Мамка му, пак има кошмар. Скачам от леглото и коленича до мятащото се в тъмното тяло.
	— Не! — изкрещява.
	— Хардин! Хардин! Събуди се! — прошепвам в ухото му и разтърсвам раменете му. Тениската му е подгизнала, лицето му е изкривено. Отваря очи и сяда.
	— Тес… — Диша задъхано и ме стиска в прегръдката си.
	Прокарвам пръсти през косата му и по гърба. Галя го нежно, ноктите ми леко дерат кожата му.
	— Всичко е наред — не спирам да шептя. — Хайде, ела да си лягаме — казвам и ставам.
	Той се държи за тениската ми и се качва на леглото с мен.
	— Добре ли си? — питам, когато ляга до мен. Той кима, а аз го придърпвам по-плътно до себе си.
	— Мога ли да те помоля за чаша вода?
	— Разбира се, веднага се връщам.
	Включвам осветлението и ставам. Минавам през хола много тихо, за да не събудя Триш, но когато влизам в кухнята, тя вече е там.
	— Добре ли е? — пита.
	— Да, сега е добре. Дойдох само за чаша вода.
	Напълвам чашата и когато се обръщам, тя ме хваща здраво в прегръдката си и ме целува по бузата.
	— Може ли да поговорим утре? — пита с надежда.
	Изведнъж ми става ужасно неловко дори да отговоря, затова само кимам. Тя се усмихва, а аз тръгвам към Хардин, но чувам как Триш тихо подсмърча зад гърба ми.
	Хардин изглежда малко по-добре. Подавам му водата и той ми благодари. Изпива я наведнъж. Качвам се при него на леглото. Виждам колко неловко се чувства. Може би заради кошмара, но дълбоко в себе си знам, че е и заради мен.
	— Ела тук — казвам и виждам облекчението в очите му.
	Веднага след това увива тялото си около моето, аз го обгръщам с ръце и слагам глава на гърдите му. Толкова е успокояващо. Знам, че и за него е така. Независимо от всичко, което направи, в ръцете на това объркано момче се чувствам като у дома си.
	— Не ме пускай, Тес — изрича и затваря очи.


>	Глава тридесет
>	Теса

	Събуждам се цялата в пот. Главата на Хардин е на корема ми. Ръцете му ме стискат. Предполагам, че са изтръпнали от тежестта на тялото ми. Краката му са сплетени с моите и дори хърка леко.
	Поемам дълбоко дъх и внимателно вдигам ръка, за да махна косата от челото му. Имам чувството, че не съм докосвала косата му от векове. А всъщност само от събота. В съзнанието ми се разиграват всички събития от онази нощ. Като във филм.
	Продължавам да го галя. Очите му се отварят и аз веднага отдръпвам ръка.
	— Извинявай — казвам смутена от това, че са ме хванали на местопрестъплението.
	— Не, беше много хубаво. — Гласът му е натежал от съня, полека се разбужда, диша в кожата ми и вдига тялото си от мен… прекалено скоро. Защо ми трябваше да го галя? Можеше да го оставя да поспи още малко и тогава щях да лежа в прегръдката му.
	— Имам малко работа днес. Излизам — казва и взима черните си джинси от гардероба. После нахлузва ботушите. Имам чувството, че се опитва да избяга от мен, оттук.
	— Добре…
	_Моля?_ Мислех, че ще е щастлив от това, че сме спали заедно, че се прегръщахме истински след толкова много време. Мислех, че нещо ще се е променило… не напълно, но че сме направили поне една крачка напред. Че сега съм с няколко сантиметра по-близо до него, отколкото бях вчера.
	— Да… — казва и върти пръстена на устната си, след което облича бялата си тениска и взима една черна от гардероба.
	Не казва нищо повече. Оставя ме объркана. Отново. Всичко бях очаквала, но да избяга така… това беше последното нещо, което би ми минало през ума. Каква работа може да има днес? Чете книги като мен, само че го прави от къщи и разполага с времето си. Защо иска да се занимава с това точно днес? Спомням си последния път, когато ми каза, че има работа, и стомахът ми се обръща. Чувам да казва нещо на майка си и след това входната врата се затръшва. Падам на възглавниците и ритам одеялата като сърдито дете. Изведнъж изпитвам истински кофеинов глад, скачам от леглото и тръгвам към кухнята да направя кафе.
	— Добро утро, сладкишче — чурулика весело Триш, която заварвам в кухнята.
	— Добро утро. Благодаря ти, че си направила кафе — отвръщам и взимам кафеварката.
	— Хардин каза, че имал някаква работа? — Изречението прозвучава като въпрос.
	— Да… спомена нещо такова — отговарям, но не съм сигурна какво да й кажа. Но тя сякаш не обръща внимание на последните ми думи и казва с натежал от тревога глас:
	— Радвам се, че е добре след снощи.
	— Да, аз също. — И без изобщо да мисля какво говоря, добавям: — Не трябваше да го оставям да спи на пода.
	Тя ме поглежда крайно озадачено.
	— Искаш да кажеш, че няма кошмари, когато не спи на пода? — пита много внимателно.
	— Не, няма кошмари, когато… ние… — Не знам как да продължа и започвам старателно да разбърквам захарта в кафето. Целя да спечеля време, за да измисля как да се измъкна от тази ситуация.
	— Когато ти си тук — довършва вместо мен.
	— Да… когато съм тук.
	Тя ме поглежда по начин, по който може да гледа само една майка (така съм чувала), когато говори за детето си.
	— Искаш ли да знаеш защо ги получава? Знам, че ще ме намрази, ако разбере, че съм ти казала, но мисля, че трябва да знаеш.
	— О, госпожо Даниеле… — Преглъщам тежко. Не искам да чувам историята пак, прекалено е болезнено. — Той… ми каза за онази нощ.
	Очите й се разширяват от изумление.
	— Казал ти е?
	— Извинявам се, не исках да прозвучи така… грубо. И аз мислех, че знаеш, че ми е казал…
	Отпивам от кафето си.
	— Не… не… не се извинявай. Просто не мога да повярвам, че ти е казал. Очевидно знаеш за кошмарите му, но това… това е… изумително. — Попива крайчетата на очите си и ми се усмихва с цялото си сърце.
	— Дано не се сърдиш, че ми е казал. И наистина съжалявам за това, което се е случило. — Не искам да си пъхам носа в семейните им тайни, но пък и никога преди не съм попадала в подобна ситуация.
	— Как е възможно да ти се сърдя, Теса? — казва и вече плаче с глас. — Толкова съм щастлива, че Хардин има теб… Толкова беше зле… кошмарите… пищеше по цяла нощ. Не спираше да пищи. Отидохме при няколко терапевти, но знаеш какъв е. Не искаше да говори с тях. Не обели дума. Седеше и гледаше в стената.
	Оставям чашата си и я прегръщам през раменете.
	— Не знам какво те накара да се върнеш при него вчера, но се радвам, че го направи — казва, заровила лице в рамото ми.
	— Моля?
	Тя се дърпа леко назад и ме поглежда уморено. После попива очите си и казва:
	— О, слънце, аз може и да съм стара, но не чак толкова. Знаех, че нещо става между вас. Видях колко изненадан беше Хардин да те види тук, когато се върнахме от летището. Знаех, че става нещо, още когато ми се обади и ми каза, че не можете да дойдете в Англия.
	През цялото време имах чувството, че ни е надушила, но нямах представа, че сме чак толкова прозрачни. Отпивам глътка от кафето и се замислям колко сме се заблуждавали. Триш ме хваща нежно за ръката и казва:
	— Толкова много се вълнуваше… е, доколкото е в състояние да покаже вълнение… да те доведе в Англия. Но преди няколко дни каза, че няма да си в града за празниците. Но аз вече знаех, че става нещо. Какво се случи?
	Отпивам още една глътка и я поглеждам.
	— Ами… — Не знам как да й кажа, защото _О, синът ти отне девствеността ми, понеже се бил хванал на бас, няма да помогне на никого в този момент._ — Той… той ме излъга. — Не искам да се срамува заради него, не искам и да му е ядосана. Не искам и да се впускам във всички тези подробности, разговаряйки точно с нея, но не искам и да я лъжа…
	— Сериозна лъжа?
	— Много сериозна.
	Тя ме гледа, сякаш съм мина или бомба, която ще гръмне всеки миг.
	— Съжалява ли за това, което е направил?
	Странно е да говоря с нея за това. Не я познавам толкова добре, а и тя му е майка. Винаги ще вземе страната на сина си каквото и да става. Затова отговарям много деликатно.
	— Да… мисля, че да.
	— Казал ли ти го е?
	— Да… няколко пъти.
	— Показал ли ти го е?
	— Да, в известен смисъл.
	_Всъщност показал ли е?_ Да, плака, да, по-спокоен и тих е от обичайното, но всъщност не е казал точно онези думи, които искам да чуя. Но тя ме изненадва.
	— Аз съм му майка и трябва да се съобразявам и да приемам всички негови недостатъци, но ти не си длъжна. Ако иска да му простиш, значи трябва да се постарае. Трябва да ти покаже, че никога няма да направи такова нещо отново, че няма да повтори това, което е сторил, а за да се изнесеш и да го напуснеш, значи е било нещо доста голямо… голяма лъжа. Опитай се да не забравяш, че светът на емоциите е място, където той отбягва да ходи често. Той е много ядосано момче… мъж вече.
	Знам, че въпросът е смешен, но думите се изтърколват от устата ми, преди да помисля.
	— Би ли простила на някого, който те е излъгал?
	— Зависи от лъжата, предполагам. И колко съжалява човекът. Бих казала, че когато си позволиш да повярваш в прекалено много лъжи, става много трудно да намериш пътя към истината.
	Да не би да ми казва, че трябва да му простя? Тя почуква с пръсти по мивката и се замисля.
	— Познавам сина си добре, забелязвам промяната в него от последния път, когато го видях. Толкова много се е променил, Теса. Не можеш да си представиш колко много. Той се смее! Усмихва се! Дори вчера проведе разговор с мен! — Усмивката й е толкова ярка и топла, независимо от сериозността на темата, която обсъждаме. — Знам, че ако те загуби, ще се върне там, където беше преди, но не искам да се чувстваш задължена да бъдеш с него само заради това.
	— Не се… чувствам задължена… просто не знам какво да мисля. — Иска ми се да мога да й обясня всичко, за да чуя откровеното й мнение. Иска ми се майка ми да можеше да ме разбере като тази жена.
	— Е, това е трудната част. Ти трябва сама да решиш. Не бързай и го накарай да се поизпоти, за да си заслужи прошката. Синът ми е свикнал прекалено бързо да получава каквото иска. Винаги е било така. Може би това е част от проблема му: винаги получава това, което иска.
	Смея се с глас, защото това е самата истина.
	— Именно, винаги е ставало така.
	Въздъхвам и изваждам кутия с корнфлейкс, но Триш ме спира.
	— Искаш ли да се облечем, да излезем да закусим и да свършим някои женски неща? Май трябва да се подстрижа, че съм заприличала на сина си — смее се и разтърсва кестенявата си коса. Чувството й за хумор е много приятно, като това на Хардин, когато си позволява да го покаже. При него е малко по-грубо, но сега виждам откъде го е наследил.
	— Страхотно. Ще си взема един бърз душ — казвам и оставям обратно кутията с корнфлейкса.
	— Душ? Навън вали сняг, а и ще ни измият косите във фризьорския салон. Мислех да изляза по анцуг. Слагай джинсите и да тръгваме.
	Колко е различно с нея. Ако трябваше да излизам с майка си, дрехите ми следва да са изгладени, косата ми да е навита, малко грим. Дори и излизането да е само до магазина за хляб и мляко.
	— Добре — отвръщам с усмивка.
	Отивам в спалнята, слагам чифт джинси и суитшърт и връзвам косата си на кок. Обувам мокасините си и бягам да измия зъбите и лицето си. След две минути съм готова, а Триш вече ме чака на вратата.
	— Може би трябва да оставя бележка на Хардин или да му пусна съобщение.
	Но тя ме дърпа за ръката и казва:
	— Нищо му няма.


	Прекарвам с Триш остатъка от сутринта и по-голямата част от следобеда и вече се чувствам много по-спокойна. Тя е мила, забавна и е страхотна компания. Разговорът е лек и ме кара да се смея през цялото време. Правим си нови прически, Триш даже си къдри косата, кара ме и аз да си я накъдря, но отказвам с усмивка. Обаче я оставям да ме убеди да си купя черна рокля за Коледа. Не искам да се натрапвам на Хардин и майка му, дори не съм купила подаръци. Мисля, че ще е най-добре да приема предложението на Ландън и да отида в тях. Изглежда ми малко странно да прекарам Коледа с Хардин, защото не сме официално заедно. Ние сме на някакво… междинно ниво. Не сме двойка, но откакто излезе тази сутрин, имам чувството, че съм много по-близо до него. Че правим крачки един към друг.
	Когато се връщаме в апартамента, колата му е долу и аз започвам да се притеснявам. Качваме се и го заварваме на дивана, а навсякъде около него листа. Захапал е един химикал и изглежда напълно погълнат от това, което прави. Предполагам, че работи. Виждала съм го да работи само няколко пъти през времето, в което бяхме заедно.
	— Здрасти, сине — казва весело Триш.
	— Здрасти — отвръща равно Хардин.
	— Липсвахме ли ти? — пита закачливо, а той завърта очи, събира листата и ги пъха в една папка.
	— Отивам в спалнята — казва и става от дивана. Поглеждам Триш и тръгвам след него.
	— Къде ходихте? — пита той и оставя папката на тоалетката. Една страница се изплъзва и пада, но той веднага я вдига, прибира я и затваря папката с доста рязко движение.
	Сядам на леглото с кръстосани крака.
	— Ходихме да закусим, на фризьор и после на пазар. А ти къде ходи?
	Той забива поглед в пода и казва:
	— На работа.
	— Утре е Коледа. Няма да захапя въдицата — казвам с тон, който много напомня на тона на Триш. Зелените му очи изгарят моите.
	— Е, честно казано, изобщо не ми пука дали захапваш, или не — имитира ме и сяда от другата страна на леглото.
	— Какъв ти е проблемът? — излайвам.
	— Никакъв. Нямам проблем!
	Да, вдигнал е високо стените и се е барикадирал.
	— Очевидно е, че имаш. Защо излезе тази сутрин?
	— Вече ти казах. — Прокарва ръка през косата си.
	— Не е от ничия полза да ме лъжеш, защото именно лъжите ти… ни докараха до това положение — напомням му.
	— Добре! Искаш да знаеш къде съм бил? Бях в къщата на баща ми — крещи и става.
	— При баща ти? Защо?
	— За да говоря с Ландън — казва и сяда на стола.
	— Да бе. По-скоро ще повярвам на лъжата, че си бил на работа.
	— Там бях. Хайде, обади му се.
	— Ако приемем, че е така, за какво си ходил да говориш с него?
	— За теб, разбира се.
	— Какво за мен? — Вдигам ръце пред гърдите си, сякаш да се предпазя.
	— За… всичко. Знам, че не искаш да си тук. — Поглежда ме в очите.
	— Ако не исках да съм тук, нямаше да съм тук.
	— Нямаш къде другаде да отидеш. Ако имаше, сега нямаше да си тук.
	— Откъде си толкова сигурен? Та ние спахме в едно легло снощи.
	— Да. И знаеш защо. Ако нямах кошмари, никога не би ме прибрала. Това е единствената причина да ме допуснеш в леглото си. Това е и единствената причина да ми говориш сега. Защото ме съжаляваш. — Ръцете му треперят, очите му са като ножове, но зад зеленото виждам срама.
	— Няма значение защо се е случило — клатя глава с неодобрение. Не знам защо винаги стига до такива изводи. Защо му е толкова трудно да приеме, че е обичан?
	— Жал ти е за горкия Хардин, който има кошмари и не може да спи сам в шибаното легло. — Гласът му е прекалено висок, а сега не сме сами.
	— Спри да крещиш. Майка ти е в съседната стая. — Но и аз крещя.
	— Това ли правихте цяла сутрин? Говорихте си за мен? Нямам нужда от ничие шибано съжаление, Тес.
	— О, боже! Направо можеш да скъсаш нервите на човек. И не изпитвам никакво съжаление. Исках те при мен в леглото, независимо какво сънуваш — заявявам и скръствам ръце.
	— Да бе, ей сега ще ти повярвам — излайва.
	— Не става дума за това как се чувствам аз, а как ти се виждаш през собствените си очи — казвам със същия рязък тон. — Трябва да спреш да се самосъжаляваш.
	— Не се.
	— Така изглежда. Започна да се караш с мен без причина. Трябва да вървим напред, а не назад.
	— Да вървим напред? — Очите ни се срещат.
	— Да… Искам да кажа… мо… може би.
	— Може би? — усмихва се.
	И изведнъж е щастлив. Толкова щастлив, като дете на Коледа е. Досега се кара с мен, бузите му са все още червени от яда, а сега… И странно защо, но усещам целия гняв да се изпарява от мен. Ужасява ме контролът, който има върху емоциите ми.
	— Ти си напълно луд. Истински луд.
	— Косата ти е много хубава — казва с онази убийствена усмивка.
	— Трябва да минеш на сериозно лечение — шегувам се, а той се смее.
	— По този въпрос няма да споря с теб.
	И не мога да не се смея с него. Може би и аз съм луда.


>	Глава тридесет и едно
>	Теса

	Почти щастливият миг е прекъснат от телефона ми, който вибрира на тоалетката. Хардин го взима, поглежда го и ми го подава:
	— Ландън е.
	— Ало? — отговарям.
	— Здрасти, Теса. Майка ми искаше да ти се обадя да те питам дали ще дойдеш на Коледа.
	Майка му е толкова мила. Убедена съм, че прави страхотна коледна трапеза.
	— О… да, с най-голямо удоволствие. В колко да дойда? — питам.
	— Към дванадесет на обяд — смее се той. — Вече е започнала да готви, така че на твое място не бих ял дотогава.
	— Започвам да постя отсега — шегувам се. — Да донеса ли нещо? Знам, че Карен е страхотна готвачка, но и аз мога да направя нещо. Десерт?
	— Да, може… Има и друго. Но ако не искаш, не отваряй дума за това… — Тук снишава глас и почти шепне в слушалката. — Искат да поканят Хардин и майка му, но ако с Хардин не се разбирате добре…
	— Не, добре е… засега… — Хардин вдига глава и аз се усмихвам нервно.
	Ландън въздъхва и казва:
	— Супер. Би ли им предала поканата. Наистина ще се радват да дойдете тук. Всички.
	— Непременно — уверявам го и после се сещам: — Какви подаръци да купя?
	— Не, не купувай нищо. Не носи подаръци.
	Не откъсвам очи от стената, за да не се налага да поглеждам в суровите очи на Хардин.
	— Не, ще купя подаръци, така че ми кажи какво, за да не избера нещо излишно.
	Ландън въздъхва с усмивка.
	— Твърдоглава, както винаги. Е, за майка ми нещо за кухнята, а за Кен нещо канцеларско.
	— Канцеларско? Това е отвратително.
	— Е, каквото искаш, само да не е вратовръзка, че аз вече му купих. — После въздъхва с досада и казва: — Трябва да помагам да изчистим къщата. Ако имаш нужда от нещо, обади ми се.
	Оставям телефона и Хардин веднага пита:
	— Там ли ще ходиш за Коледа?
	— Да… Не искам да ходя при майка си — казвам и сядам на леглото.
	— Не те виня. — Потърква брадичка с пръст. — Можеш да останеш тук?
	Започвам да човъркам кожичките на ноктите си.
	— Можеш да дойдеш с мен.
	— И да оставя мама сама? — пита навъсено.
	— Не, разбира се, че не. Карен и баща ти искат да дойдете. И двамата.
	Хардин ме поглежда, сякаш съм си загубила ума.
	— И можеш ли да ми кажеш защо майка ми ще се залети да празнува Коледа с баща ми и новата му съпруга?
	— Аз… аз не знам… наистина, но би било добре да се съберем всички заедно.
	Но наистина не знам как би протекло едно такова събиране, защото не знам в какви отношения са Триш и Кен сега, ако изобщо поддържаш някаква връзка. А и не е моя работа да се опитвам да събирам всички заедно. По дяволите, та аз дори не съм му приятелка.
	— Не мисля, че идеята е добра — казва още по-мрачно.
	Въпреки всичко, което се случва с нас в момента, бих искала да прекарам Коледа с Хардин. Като се има предвид, че едва успях да го навия да дойде в къщата на баща си, сега ще е невъзможно да го убедя за Коледа. А да не говорим изобщо за варианта да настоявам да доведе майка си. Но винаги съм била такава — искам да имам проблем за разрешаване и сега започвам да си мисля, че закъснявам с подаръците. Трябва да отида да купя нещо за тях, за Ландън, може би нещо и за Триш. Но какво? Трябва да отида сега. Наистина. Вече е пет, остават няколко часа от тази вечер, а утре е Бъдни вечер. Не знам и дали е редно да купувам подарък на Хардин. Всъщност съм напълно убедена, че не трябва да му купувам нищо, защото сме в средата на нищото.
	— Какво има? — пита Хардин, озадачен от мълчанието ми.
	— Трябва да отида в мола. Така става, когато нямаш дом за Коледа.
	— Не мисля, че лошото планиране има нещо общо с твърдението ти, че нямаш дом — закача ме и се усмихва леко, но очите му греят, флиртува ли с мен? Мисълта ме кара да се усмихна.
	— Лошото планиране е нещо, което не ми е присъщо. Никога, при никакви обстоятелства.
	— О, да, забелязал съм — смее се той и аз го первам с ръка. Той ме хваща за китката и спира атаката ми. Позната топлина се разлива в тялото ми. Погледите ни се заключват. После бързо ме пуска и двамата извръщаме очи. Въздухът в стаята натежава от напрежение, аз ставам и си слагам обувките.
	— Сега ли отиваш? — пита.
	— Да… молът затваря в девет — напомням му.
	— Сама ли ще ходиш? — размърдва неловко крака.
	— Искаш ли да дойдеш? — Знам, че идеята никак не е добра, но ако искам да направя опит да се движа напред, едно отиване в мола си е в реда на нещата, нали?
	— Да дойда на пазар с теб?
	— Да… но ако не искаш… няма проблем… — казвам смутено.
	— Не, не, разбира се, че ще дойда… просто не очаквах да ме поканиш.
	Взимам телефона и чантата си и двамата отиваме в хола.
	— Излизаме до мола — казва Хардин на майка си.
	— И двамата? — пита и се усмихва многозначително. Хардин завърта очи, но когато стигаме до вратата, тя се провиква след нас:
	— Теса, ако искаш да го оставиш тука, все някак ще го изтърпя.
	— Ще го имам предвид — смея се от сърце и тръгвам след него.


	Хардин пали колата и чувам позната мелодия — само едно самотно пиано. Той бърза да намали звука, но е прекалено късно.
	— Започват да ми харесват, какво толкова — казва.
	— Разбира се — закачам го и увеличавам песента.
	Ако можеше всичко да продължи така завинаги. Ако можеше това разбирателство, съчетано с флирт, тази несигурна и все пак сигурна почва, върху която сме стъпили, да бъде нашето „завинаги“. Но няма да се случи. Не може да се случи. Трябва да обсъдим всичко, което стана, и това, което предстои да става занапред. Знам, че имаме много неща за обсъждане, но няма да успеем да се справим с всичко, и то веднага. Дори и ако го принудя да започнем да разрешаваме проблемите си един по един, пак ще отнеме време. Искам да намеря подходящия момент, а дотогава да бъда внимателна, да не бързам.
	По-голямата част от пътуването минава в мълчание. Песента казва всичко, което ми се иска да можем да си кажем един на друг.
	Стигаме до мола и той ми предлага да ме остави до входа. Заставам под климатика и се опитвам да се стопля, докато той паркира и бяга през снега към мен.
	Един час разглеждам тави с всякакви размери и форми и в крайна сметка решавам, че ще взема на Карен комплект тави за сладкиши. Знам, че вероятно има повече, отколкото всяка друга жена, но готвенето и градинарството са й нещо като хобита, така че не се сещам за нищо по-добро.
	— Може ли да занесем това до колата и после да продължим с пазара? — питам Хардин, защото ми е много трудно да ходя през навалицата с големия пакет.
	— Аз ще го занеса. Стой на топло — казва и взима кутията.
	Обръщам се и виждам, че съм пред мъжката секция. Забелязвам стотиците вратовръзки и се сещам за коментара на Ландън, че вратовръзката е най-подходящият подарък. Но аз никога не съм купувала подарък за „татко“, така че нямам никаква идея какво да избера.
	— Навън е ужасен студ — казва Хардин, когато се връща при мен. Трепери и потърква ръце да се сгрее.
	— Е, може би не е много добра идея да се излиза по тениска в снега.
	— Гладен съм. Ти? — пита, без да обръща внимание на забележката ми.
	Тръгваме към кафенетата и заведенията. Хардин ми намира място да седна, а той отива да купи пица. След малко се връща без чинии, само с пицата и много салфетки. Взимам една салфетка и едно парче и отхапвам.
	— Много елегантно се храниш — казва с усмивка, когато избърсвам крайчетата на устата си.
	— Млъквай — отвръщам и отхапвам още едно парче.
	— Това е… хубаво… нали? — пита.
	— Кое? Пицата ли? — питам невинно, макар и да знам, че не говори за храната.
	— Не. Това… Ние. Да сме заедно. Много време мина.
	Наистина изглежда ужасно много време.
	— Няма и две седмици — напомням му.
	— Това е много дълго време… за нас.
	— Да… — Отхапвам голямо парче, за да имам оправдание да не му отговарям известно време.
	— Откога мислиш за… това… да… продължим напред? — пита.
	Дъвча много бавно и отпивам голяма глътка вода.
	— От няколко дни. — Искам този разговор да е възможно най-непринуден и лек, за да не правим скандали пред хората, но въпреки това добавям: — Имаме да говорим за толкова много неща.
	— Знам, че е така, но съм толкова… — Очите му се разширяват и той замръзва. Погледът му застива някъде зад гърба ми. Обръщам се и при вида на червената коса на Стеф стомахът ми пада в петите. До нея е гаджето й Тристан.
	— Искам да си тръгваме — казвам и ставам.
	— Теса, не си купила другите подаръци, а и не мисля, че ни видяха.
	Обръщам се пак и очите на Стеф се забиват в моите. Изненадата й е повече от очевидна. Не знам дали е изненадана да ме види, или от това, че ме вижда с Хардин. Може би и от двете.
	— Да, вече ни видяха.
	Двамата тръгват към нас. Имам чувството, че краката ми са заковани за пода.
	— Здрасти — казва Тристан с голяма доза неудобство.
	— Здрасти — отговаря Хардин и се почесва по врата.
	Аз обаче не продумвам. Ставам от масата и тръгвам.
	— Теса, чакай — вика Стеф след мен. Чувам дебелите подметки на обувките й, докато бърза да ме настигне. — Може ли да поговорим?
	— Да поговорим? Защо? За какво, Стеф? — излайвам. — Как първата ми и единствена приятелка в колежа позволи да стана за пълно посмешище пред всички?
	Хардин и Тристан се споглеждат очевидно не знаят дали е редно да се намесват. Стеф вдига ръце във въздуха.
	— Съжалявам, наистина. Знам, че трябваше да ти кажа, но мислех, че той ще ти каже.
	— И това те оправдава, така ли?
	— Не, знам, че не ме оправдава, но наистина съжалявам, Теса. Осъзнавам, че трябваше да ти кажа.
	— Но не го направи. — Скръствам войнствено ръце.
	— Липсваш ми, липсва ми времето с теб — казва тя.
	— Да, определено ти липсвам като източник на забавления.
	— Не беше така, Теса. Ти си… беше моя приятелка. Знам, че се издъних, но наистина съжалявам.
	Извинението й ме хваща леко неподготвена, но бързо се съвземам:
	— Не мога да ти простя.
	Тя ме гледа тъжно, но изражението й рязко се променя и сега е вече гневна:
	— Но можеш да простиш на него? Той започна всичко това и пак можеш да му простиш! Не е ли ненормално?
	Искам да й викам, да я псувам дори, но знам, че е права.
	— Не съм му простила. Аз просто не… не знам какво правя — Скимтя и скривам лице в ръцете си.
	Стеф въздъхва:
	— Теса, не очаквам да махнеш с ръка и да забравиш просто така, но поне ми дай шанс. Можем да излизаме само ние четиримата. Групата така или иначе вече я няма.
	Поглеждам я изненадано.
	— Какво искаш да кажеш?
	— Джейс е станал още по-нетърпим, откакто Хардин го смаза от бой, така че с Тристан стоим далеч от тях.
	Поглеждам към Хардин и Тристан, които ни наблюдават, и пак обръщам поглед към Стеф.
	— Хардин е пребил Джейс?
	— Да, миналата събота. — Тя сбръчква нос и пита: — Не ти ли е казал?
	— Не… — Искам да чуя възможно повече подробности, преди Хардин да се е приближил и да я е спрял, но тя няма търпение да спечели доверието ми и веднага започва да разказва, без изобщо да се налага да питам.
	— Ами да, защото Моли каза на Хардин, че Джейс е планирал… знаеш… да ти каже пред всички — казва с тих глас, но после се засмива. — Честно, Хардин отдавна му беше набрал. А изражението на Моли, когато Хардин буквално я изрита в задника да се махне от него, беше безценно. Честно, така съжалявам, че не успях да я снимам.
	Мисля за това как Хардин е отказал на Моли и е пребил Джейс, преди да дойде при мен в Сиатъл, и тогава чувам гласа на Тристан.
	— Дами — сякаш да ни предупреди, че Хардин идва след него.
	Хардин застава до мен и ме хваща за ръка, а Тристан дърпа Стеф да тръгват, но тя ме гледа с големите си очи и казва:
	— Теса, поне помисли за това. Липсваш ми.


>	Глава тридесет и две
>	Теса

	— Добре ли си? — пита Хардин, когато се отдалечават.
	— Да… добре съм.
	— Какво ти каза?
	— Нищо… само това, че иска да й простя.
	Решавам да обмисля всичко, което Стеф ми каза, преди да съобщя на Хардин. Трябва да е било на едно от онези, техните партита. Хардин е бил там. И Моли е била там. Трябва да призная, че думите на Стеф са истинско облекчение за мен. Става ми почти смешно, като се сетя как Хардин ми каза, че е спал с нея, докато всъщност я е разкарал. И тогава облекчението ми бързо погива, удавено от заливащото ме като вълна чувство за вина, че целунах онзи мъж в клуба, докато Хардин в крайна сметка не се е поддал на изкушението.
	— Тес? — Хардин спира и размахва ръка пред лицето ми. — Какво става?
	— Нищо, просто мислех какво да купя на баща ти. — Не мога да лъжа, наистина. Гласът ми е прекалено напрегнат и неестествен, а думите ми излизат твърде бързо. — Той обича спорт, нали? Нали гледахте заедно някакъв мач?
	Хардин ме оглежда недоверчиво, но все пак отговаря.
	— Да, беше мач на „Пакърс“. Баща ми им е фен.
	Сигурна съм, че иска да ме пита за Стеф, но не казва нищо. Отиваме в спортния магазин и Хардин избира няколко неща за баща си, а аз гледам и мълча. Не ми позволява да платя, затова взимам луксозен ключодържател на някакъв спортен отбор и сама плащам за него, за да го ядосам, и после му се изплезвам.
	— Нали знаеш, че избра грешния отбор? — казва, когато излизаме от мола.
	— Моля? — Вадя малкия предмет и го оглеждам.
	— Това са „Джайънтс“, не „Пакърс“ — смее се той, а аз го прибирам обратно в чантата.
	— Е, никой няма да разбере, че хубавите подаръци са всъщност от теб.
	— Свършихме ли вече? — пита Хардин умолително.
	— Не, трябва да взема нещо за Ландън, не помниш ли?
	— О, да. Той спомена, че иска да пробва някакво ново червило. Кораловочервено.
	Слагам ръце на кръста си и се обръщам с лице към него.
	— Не се подигравай с Ландън. Може би трябва да купя това червило за теб, след като познаваш нюансите така добре.
	Хубаво е да се закачаме, вместо да се опитваме да подпалим апартамента. Той върти очи, но виждам как лекичко се усмихва.
	— Просто му купи билети за хокей. Лесно е и не е скъпо.
	— Всъщност идеята е много добра — признавам.
	— Знам. Жалко, че няма с кого да отиде.
	— Аз ще отида.
	Начинът, по който Хардин говори за Ландън, ме кара да се усмихна, защото сега е толкова по-различно. Зад думите му няма омраза и злост и тонът му е мек.
	— Исках да купя нещо на майка ти — казвам.
	Той ми се усмихва някак странно и съвсем безобидно пита:
	— Защо?
	— Защото е Коледа.
	— Вземи й някой пуловер и толкова — казва и сочи към един магазин за дами на средна възраст. Оглеждам го отвън.
	— Никак не ме бива да избирам подаръци. Ти какво й купи?
	Подаръкът за рождения ми ден беше съвършен. Предполагам, че на майка си е купил нещо изключително.
	— Гривна и шал — казва и свива рамене.
	— Гривна? — питам и го дърпам навътре в мола.
	— Не, исках да кажа огърлица. Най-обикновена огърлица, на която пише Мама или някаква подобна простотия.
	— Колко мило — казвам и го влача навътре. — Мисля, че мога да й намеря нещо тук… Тя обича да носи анцузи.
	— О, боже, не, стига вече с тези анцузи. Носи ги всеки ден. Усмихвам се на киселото му изражение.
	— Ето още една причина и аз да й купя един.
	Разглеждаме няколко модела в различни цветове и Хардин се пресяга да опипа материята на единия. Оглеждам кокалчетата му и пак мисля за това, което ми каза Стеф. Намирам един ментовозелен, който съм сигурна, че ще й хареса, и тръгваме към касата. По пътя изведнъж изпитвам огромно облекчение, което се дължи до голяма степен на това, че Хардин не е спал с Моли, докато бях в Сиатъл.
	Когато заставаме на опашката на касата, за да чакаме реда си, аз се обръщам рязко към него и казвам:
	— Трябва да поговорим тази вечер.
	Касиерката гледа ту мен, ту него. Искам да й кажа, че не е хубаво да оглежда хората така, но Хардин проговаря пръв, преди да съм събрала смелост.
	— Да поговорим?
	— Да… — казвам и гледам как касиерката маркира дрехата. — След като украсим коледното дърво, което сте купили вчера.
	— Добре. Но за какво да говорим?
	Обръщам се, поглеждам го и отвръщам:
	— За всичко.
	Хардин изглежда ужасен от тежестта на думата, която увисна като меч между нас. Докато касиерката опакова анцуга, Хардин казва, че ще отиде да докара колата пред входа. Мисля си, че следващата година ще купя хубави подаръци за всички, за да се реванширам за ужасния си избор сега. Но после се питам: Кой ти е казал, че ще има друга Коледа с него?


	На път за апартамента и двамата мълчим. Аз не говоря, защото се опитвам да организирам мислите си и да подредя нещата, които искам да му кажа и да го питам, а той… не знам защо, но ми се струва, че прави същото.
	Паркираме и аз грабвам торбите с подаръците и хуквам през ледения дъжд към лобито. По-лесно ми е да понеса снега, отколкото този кошмарен студен вятър. В асансьора стомахът ми започва да ръмжи.
	— Гладна съм — казвам.
	Той ме поглежда и отваря уста да каже нещо саркастично, но после решава да не го прави.
	Отваряме апартамента и лекият аромат на чесън пълни устата ми със слюнка.
	— Направих вечеря — обявява Триш. — Как мина пазарът?
	Хардин грабва торбите от ръцете ми и изчезва в спалнята.
	— Не беше много зле. Не беше и чак толкова претъпкано с народ, както очаквах — обяснявам.
	— Супер. Мислех, че може би ще искаш да украсим коледното дърво. Хардин най-вероятно няма да пожелае да помогне — усмихва се тя. — Той мрази да прави забавни неща. Но ние двете можем да свършим тази работа, ако нямаш нищо против?
	— Да, разбира се — смея се.
	— Но първо трябва да се нахраниш — почти заповядва Хардин, който се е върнал при нас.
	Аз го гледам сърдито и пак се обръщам към Триш. И тъй като разговорът ми с него ме чака веднага след като украся дървото, не бързам особено. Освен това ми е нужен поне час да събера смелост, за да го попитам всичко, за да кажа всичко, което искам да кажа.
	Може би не е добра идея да водим такъв разговор, когато майка му е в съседната стая. Но не мога да чакам повече. Всичко, което имаме да си кажем, трябва да се каже… сега.
	Търпението ми е напълно изчерпано. Не искам да оставам в това междинно местенце, колкото и да ми се струва сигурно.
	— Гладна ли си сега, Теса? — пита Триш.
	— Да, гладна е — отговаря Хардин през рамото ми вместо мен.
	— Да, всъщност съм доста гладна — казвам и игнорирам нахалния й син.
	Триш ми сипва пиле със спанак и чесън. Ухае страхотно. Когато поставя чинията пред мен, отбелязвам, че изглежда точно толкова хубаво, както и ухае.
	— Хардин, извади дървото от кутията, помогни малко.
	— Да, разбира се — казва.
	Триш се усмихва и чурулика:
	— Купих и играчки.
	Докато вечерям, Хардин вече е извадил основата и клоните и ги е вкарал в дупките. Дървото е напълно сглобено.
	— Не беше трудно, нали? — казва майка му, но когато Хардин хваща кутията с играчките, тя отива и я взима от ръцете му. — Сега вече сами ще се оправим.
	Преяла съм. Едва се надигам от масата. Мисля си как никога, за нищо на света не съм си представяла, че ще украсявам коледно дърво с Хардин и майка му в апартамент, който някога е бил наш. Никога, за нищо на света.
	Докато украсяваме, ми става все по-хубаво. Накрая Триш изглежда крайно доволна, макар че украсата е малко и е доста разпръсната.
	— Трябва да си направим снимка пред дървото — предлага тя.
	— Не се снимам — казва сърдито Хардин.
	— О, хайде, Хардин, Коледа е — пърха с мигли тя, но той е категоричен:
	— Не и днес.
	Знам, че не е честно от моя страна, но разбирам майка му. Поглеждам го с огромни, умоляващи очи и казвам:
	— Само една?
	— Добре, майната му. Само една.
	Той застава до Триш, а аз взимам телефона си и ги снимам.
	Хардин почти не се усмихва, но Триш е толкова весела, че нейната усмивка е достатъчна да направи снимката лъчезарна. Триш не предлага аз и Хардин да си направим снимки пред елхата. Изпитвам огромно облекчение, защото трябва да разрешим доста проблеми, преди да умуваме дали е удачно да се снимаме пред коледното дърво, или не е. Триш ми казва телефонния си номер и аз й изпращам снимката с Хардин, който отива в кухнята и сяда да се храни.
	— Ще опаковам подаръците, преди да стане прекалено късно.
	— Добре, ще се видим утре сутринта, слънце — казва Триш и ме прегръща.
	Отивам в спалнята и забелязвам, че Хардин е приготвил хартия за опаковане, панделки, тиксо и всичко, което би могло да ми потрябва за подаръците. Бързам да опаковам всичко, за да можем да седнем и да проведем „Разговора“. Колкото по-скоро, толкова по-добре. Искам още сега да приключим, но от друга страна, страхувам се от изхода. Знам, че дълбоко в себе си съм взела решение. Страхувам се, че не съм готова да го призная.
	Осъзнавам колко е глупаво от моя страна, но аз се държа като пълен глупак, откакто се запознах с него, а като цяло това не се оказва кой знае колко лошо. Невинаги. Точно довършвам последния подарък — този на Кен, когато той влиза.
	— Готова ли си? — пита.
	— Да… трябва само да разпечатам тези билети за Ландън, преди да седнем да поговорим.
	Той наклонява главата си настрани и пита:
	— Защо?
	— Защото имам нужда от помощта ти, а ти не си склонен да помагаш, когато се караме.
	— Защо реши, че непременно ще се караме?
	— Защото… не забравяй, че това сме ние — казвам и се опитвам да се засмея, а той кима в съгласие.
	— Ще извадя принтера.
	Междувременно аз включвам лаптопа си. След двадесет минути имаме два билета за хокейния мач на „Сиатъл Тъндърбърдс“. Опаковани са в малка кутийка с името на Ландън.
	— Добре, някакви други задължения, преди да… седнем да говорим? — пита Хардин.
	— Не, мисля, че това е всичко — отговарям.
	Двамата тръгваме към леглото и сядаме. Той обляга глава на рамката и изпъва дългите си крака, а аз сядам в другия край на леглото, кръстосвайки своите под дупето си. Нямам идея как да започна и какво да кажа.
	— И така… — подхваща Хардин.
	Това е супер странно.
	— И така… — Започвам да беля кожичките на ноктите си. — Какво стана с Джейс?
	— Стеф ти каза — отговаря равно той.
	— Да, каза ми.
	— Джейс си го изпроси.
	— Хардин, трябва да говориш с мен или това няма начин да проработи. — Очите му святкат ядно.
	— Това правя. Говоря.
	— Хардин…
	— Добре, добре. — Въздъхва гневно и започва: — Имал е намерение да спи с теб.
	Стомахът ми се обръща от погнуса. А и знам, че не това е причината за боя, поне Стеф ми каза съвсем друго. Пак ли ме лъже?
	— Е, и? Знаеш, че това никога не би могло да се случи.
	— Това няма значение. Самата мисъл, че може дори да се опита да те докосне… — Потръпва и продължава: — Освен това точно той… и Моли… са планирали да ти кажат за облога пред всички, за да те унижат. Той нямаше право да те подлага на това. Той унищожи всичко.
	Моментното облекчение от това, че сега вече историята му съвпада с тази на Стеф, се изпарява за секунди и ме залива гняв. Как може да си помисли, че всичко би било наред, ако не знаех за облога?
	— Не, Хардин. Ти унищожи всичко — напомням му.
	— Знам, Теса — казва с раздразнение.
	— Знаеш? Наистина ли знаеш? Защото не си казал нищо по въпроса. Дори не си се опитал.
	Той рязко прибира краката си назад.
	— Напротив, опитах се. Та аз ревах пред теб онзи ден, мамка му.
	Усещам как лицето ми помръква недоволно.
	— Първо на първо, трябва да спреш да псуваш толкова много в мое присъствие. И второ, това беше единственият път, един-единствен път, когато си казал нещо. И дори тогава не каза кой знае колко много.
	— Опитах се в Сиатъл, но ти не искаше да говориш с мен. През цялото време ме игнорираш. Как очакваш да ти кажа?
	— Хардин, идеята е, че ако имаме някакво намерение да преодолеем това или да го заобиколим, трябва да се отвориш пред мен, да знам точно какво чувстваш.
	Зелените му очи се забиват в мен.
	— А кога аз ще имам привилегията да чуя как се чувстваш ти, Теса? Защото си точно толкова затворена и недостъпна, колкото съм и аз.
	— Моля? Не… не съм!
	— Напротив, не си отворила уста да ми кажеш как се чувстваш, какво изпитваш. Не знам какво става в теб. Единственото, което казваш, е, че си приключила с мен. И… — Размахва ръце към мен. — И въпреки това си тук, пред мен и аз не знам какво да мисля.
	Налага се да помисля върху това, което току-що ми каза. Очевидно съзнанието ми е било толкова объркано, че съм забравила да му кажа каквото и да е. Забравила съм да му споделя и една от многото си мисли.
	— Бях много объркана — оправдавам се.
	— Но аз не мога да чета мисли, Теса. Какво те обърква?
	В гърлото ми засяда буца.
	— Всичко това, мисълта за нас. Не знам какво да правя. Как да приема идеята за нас, предателството ти.
	Едва започнахме този разговор, а аз вече съм готова да ревна.
	— Какво искаш да направиш? — пита с рязък тон.
	— Не знам.
	— Знаеш — предизвиква ме.
	Има толкова много неща, които трябва да чуя от устата му, преди да реша, преди да съм сигурна в решението си.
	— Какво искаш да направя? — питам.
	— Искам да останеш с мен. Искам да ми простиш, да ми дадеш шанс. Знам, че съм те молил за това много пъти, прекалено много. Но моля те, дай ми един последен шанс. Не мога да… бъда без теб. Опитах се. Знам, че и ти се опита. Няма друга за мен, няма друг за теб. Или се имаме един друг, или нямаме нищо. Знаеш го много добре.
	Очите му са навлажнени, а аз бърша бузите си.
	— Толкова жестоко ме нарани, Хардин.
	— Знам, бебо, знам. И бих направил всичко, за да се върна в началото и да променя нещата. — После свежда поглед към леглото, замисля се и казва: — Всъщност… не бих. Не бих променил нищо. Освен че щях да ти кажа по-рано. — Вдигам рязко глава. Той ме поглежда в очите и дълго ме гледа, преди да продължи: — Не бих променил нищо, защото ако не бях започнал тази откачена перверзия, сега нямаше да сме заедно. Пътищата ни никога нямаше да се пресекат. Не и по начина, по който се преплетоха така здраво и ни направиха това, което сме. Макар че този жесток облог напълно съсипа живота ми, без него нямаше да имам живот. Никакъв живот. Сигурен съм, че сега, когато слушаш това, ме мразиш още повече, но искаше истината. Ето, това е истината.
	Поглеждам в зелените очи на Хардин и не знам какво да кажа. Защото сега, когато се замисля над думите му, когато истински се замисля над случилото се през изминалите месеци, знам, че аз също не бих променила нищо.


>	Глава тридесет и три
>	Хардин

	Никога не съм бил така открит и честен с никого. През целия си живот. Но искам всичко да е ясно, да сме честни. Картите на масата. Тя плаче и пита меко:
	— Как мога да съм сигурна, че няма да ме нараниш пак?
	Знам, че през цялото време едва сдържаше сълзите си, но вече не й е възможно. Радвам се, че се отпусна да заплаче. Просто се радвам, че най-сетне видях някаква емоция на лицето й. Толкова е студена тези дни, нещо, което изобщо не е в характера й. Преди можех да виждам в сърцето й само като погледна в очите й, но сега там има бетонна стена. Не мога да прочета нищо, а преди беше така лесно. Моля се на бог времето, което прекарахме заедно днес, да е в моя полза. Моля се и собствената ми честност да е в моя полза.
	— Не можеш да си сигурна. Не мога да ти обещая, че никога няма да те нараня. И ти ще ме нараняваш. Но мога да те уверя, че никога няма да пазя тайни от теб и никога няма да те предам. Може да се случи така, че да кажеш нещо, което не мислиш, вероятно някога и аз ще кажа нещо обидно, сигурен съм. Просто защото хората правят такива неща. Но можем да се справим с проблемите си. Имам нужда от този последен шанс, защото искам да ти докажа, че мога да бъда онзи мъж, когото заслужаваш. Моля те, Теса. Моля те…
	Готов съм да падна на колене пред нея. Тя ме гледа със зачервени очи и хапе вътрешната страна на бузата си.
	Мразя да я виждам такава, мразя и себе си, защото плаче заради мен.
	— Обичаш ме, нали? — Страхувам се от отговора й.
	— Да. Повече от всичко на света — признава с въздишка.
	Не мога да прикрия леката си усмивка. Думите й сякаш ме съживяват. Животът се връща в тялото ми. Толкова се страхувах, че ще се откаже от мен и ще продължи живота си без мен. Не я заслужавам. Осъзнавам, че и тя го знае, но тя пак мълчи и вътрешно се гърча от болка. Не мога да търпя тази тишина и това разстояние между нас.
	— Какво мога да направя? Какво трябва да направя, за да преодолеем това? — питам я отчаян. Знам, че я притискам, разбирам го от начина, по който ме гледа. Сякаш нещо я дразни. Или плаши. Или… и аз не знам какво. — Май казах грешното нещо, нали? — Вдигам ръце към лицето си и бърша влагата от очите си. Знаех, че ще стане така. Не ме бива в такива изказвания. Не мога да боравя с думи. Никога не съм бил така емоционален в целия си съзнателен и вероятно несъзнателен живот. И определено не ми харесва. Никога не се е налагало и не съм искал да изразявам емоциите си пред някого, но за това момиче ще направя всичко. Винаги прецаквам всичко, но този път трябва да оправя нещата или поне да се опитам с всички средства, които са ми позволени.
	— Не… — проплаква. — Аз съм… просто… не знам. Искам да бъда с теб. Искам да забравя всичко, но не желая един ден да съжалявам за избора си. Не искам да съм от онези момичета, върху които мъжете се разхождат с обувки и към които се отнасят като с боклуци, но въпреки това те търпят всичко, докато хората ги сочат с пръст.
	— Кой ги сочи? Кой би си помислил такова нещо? — навеждам се напред и питам.
	— Всички. Майка ми, приятелите ти, ти…
	Знаех си. Знаех си, че работата опира само до едно: какво е редно да направи, а не какво иска да направи.
	— Не мисли за никой друг. На кого му пука какво си мислят другите? Поне веднъж помисли за това, което искаш ти. Кой те прави щастлива?
	Тя ме поглежда с големите си, красиви, зачервени очи и казва:
	— Ти. — Сърцето ми подскача. — Толкова съм изтощена от всичко, което не съм казала, от всичко, което държа в себе си и искам да кажа.
	— Не го дръж в себе си тогава.
	— Ти ме правиш щастлива, Хардин, но също ме правиш нещастна, гневна и най-лошото е, че покрай теб напълно загубвам разсъдъка си.
	— Нима не е това целта? Нали именно затова хората са заедно. — Защото и тя ме побърква и ме ядосва, но все пак ме прави щастлив. Много щастлив.
	— Ние не сме един за друг. Комбинацията е ужасна — казва с лека усмивка.
	— Така е. — Усмихвам се и аз. — Но те обичам. Повече, отколкото би те обикнал който и да е друг. Кълна се, с най-голямо удоволствие ще прекарам остатъка от живота си, за да ти се реванширам, ако само ми позволиш.
	Надявам се да усети колко отчаяно я искам. Надявам се да почувства суровата ми потребност да ми прости. Нуждая се от тази прошка, нуждая се от нея така, както никога не съм се нуждал от нищо и от никого. Знам, че ме обича. Иначе нямаше да е тук. Но не мога да повярвам, че казах „остатъка от живота си“! Може би съм я изплашил?
	Тя пак мълчи. Сърцето ми бавно се пука. За кой ли път. И точно когато чувствам, че сълзите пак напират в очите ми, успявам да прошепна:
	— Толкова съжалявам, Теса… Обичам те. Толкова много те обичам.
	И тогава тя напълно ме изненадва. Скача като коте през цялото легло и сяда в скута ми. Слагам ръце на красивото й лице, тя въздъхва и обляга глава в дланта ми. После ме поглежда и казва:
	— Трябва да бъде по моите условия. Няма да мога да оцелея, ако още веднъж разбиеш сърцето ми.
	— Искам да бъда с теб. Независимо от цената — казвам.
	— Трябва да започнем леко, да не бързаме… Не бива да правя това, не е редно… И ако ме нараниш още веднъж, няма да ти простя. Никога — говори заканително.
	— Няма, кълна се.
	По-скоро бих умрял, отколкото да я нараня. Не мога да повярвам, че ми дава още един шанс.
	— И наистина ми липсваше, Хардин. Толкова много ми липсваше.
	Очите й се затварят и искам да я целуна, искам да почувствам горещите й устни върху моите, но тя току-що ми каза, че не желае да бърза. Иска да правим малки крачки.
	— И ти ми липсваше. Много.
	Теса обляга чело на моето. Издишам, сякаш не съм си поемал въздух от минути.
	— Значи наистина ще го направим? — опитвам се да прикрия залялото ме отчаяно облекчение. Тя изправя глава и ме поглежда в очите. Тези очи, които ме преследваха всяка секунда през изминалата седмица. Усмихва се и кима с глава.
	— Да… предполагам…
	Ръцете ми я обвиват и тя пак се сгушва в мен.
	— Целуни ме — буквално я умолявам.
	Тя дори не се опитва да прикрие колко е доволна да ме види така отчаян. Гали челото ми и прибира косата ми назад. Господи, обичам, когато прави така.


>	Глава тридесет и четири
>	Теса

	— Моля те — казвам пак.
	И тя ме кара да млъкна, като притиска устни към моите.
	Устните ми моментално се разтварят, а той не пропуска възможността да плъзне езика си. Усещам хладния метал върху устната си и прокарвам пръст по гладката му повърхност. Познатият вкус на Хардин подпалва тялото ми. Както всеки път. Колкото и да се съпротивлявам, истината е, че се нуждая от него. Искам да съм близо до него, искам да ме успокоява, да ме предизвиква, да ме дразни и ядосва, да ме обича. Пръстите ми сами се заравят в заплетената му коса, дърпам я, а той стиска бедрата ми по-силно.
	Той каза всичко, което исках да чуя, всичко, от което се нуждаех, за да се почувствам малко по-добре след безразсъдното си решение да го допусна пак в живота си… макар че той така и не си тръгна от него. Знам, че трябваше да го измъчвам по-дълго, да помисля, да го изтезавам, така както той ме изтезаваше с лъжите си. Не успях. Това не е филм. Това е реалният живот. А моят реален живот не е завършен, не е дори поносим без него.
	Това татуирано, грубо момче е влязло под кожата ми, в сърцето ми и колкото и да се опитвам, каквито и усилия да полагам, не мога да го накарам да се махне оттам.
	Езикът му минава плавно по долната ми устна. Изпитвам силно неудобство, когато един стон се откъртва от гърлото ми. Когато се откъсваме един от друг, и двамата сме запъхтени. Кожата ми е гореща, бузите ми пламтят.
	— Благодаря ти, че ми даде още един шанс — казва задъхано Хардин и ме притиска към гърдите си.
	— Държиш се, сякаш съм имала избор.
	— Имаше избор — отвръща замислено.
	— Знам — лъжа веднага, но истината е, че не съм имала избор от момента, в който го видях. И съм напълно изгубена в любовта си към него от мига, в който се целунахме.
	— Какво ще правим от този момент нататък? — питам.
	— Това зависи изцяло от теб. Знаеш какво искам.
	— Искам да е като преди… Както беше преди… но без… онази, гадната част.
	— И аз искам това, бебо. Обещавам, че ще се реванширам.
	Винаги когато ми каже така, сърцето ми пърха. Дрезгавият глас, английският акцент, нежността в думите му… това е може би най-перфектната комбинация.
	— Не ме карай да съжалявам за това си решение — умолявам го, а той слага длани на лицето ми.
	— Няма. Ще видиш — обещава и пак ме целува.
	Знам, че с Хардин имаме да решаваме много проблеми, но сега съм толкова убедена, така спокойна, чувствам се… точно както искам да се чувствам. Да, страхувам се как ще реагират хората на решението ми, особено майка ми, но ще му мисля, когато му дойде времето, фактът, че за първи път от осемнадесет години няма да прекарам Коледа с нея и че предпочитам компанията на Хардин, с когото решавам да опитам пак, никак няма да оправи нещата между нас двете, но не ми пука.
	Е, пука ми, но не мога да продължавам да воювам с нея заради всяко решение, което взима вместо мен, и за всяко решение, което аз сама взимам. Освен това тази жена няма да бъде щастлива, каквото и да сторя, така че се отказвам да правя повече опити. Облягам глава на гърдите на Хардин, той увива юмрук около вързаната ми на опашка коса и я върти около пръстите си. Сега се радвам, че купих подаръци за всички и че успях да ги опаковам в последната минута. Беше ужасно стресиращо.
	Мамка му, не съм купила подарък на Хардин! Дали ми е взел нещо? Може би не, но сега, след като сме заедно… един вид… за първи път… след онзи случай… започвам да изпадам в паника, че най-вероятно ми е взел, а аз не съм му купила абсолютно нищичко. И какво може да се подари на Хардин?
	— Какво има? — пита и слага ръка под брадичката ми, за да ме накара да го погледна.
	— Нищо…
	— Нали не… — започва бавно и много несигурно. — Нали не… да не би да изпитваш съмнения? Да съжаляваш за решението си?
	— Не… не… Аз просто… не… Не ти купих подарък — признавам.
	Лицето му засиява, очите му греят.
	— Тревожиш се, че не си ми купила подарък за Коледа? — смее се. — Теса, ти ми даде всичко! Смешно е дори да се замисляш за такова нещо.
	Това не ме успокоява, но ми харесва увереността в гласа му.
	— Сигурен ли си? — питам.
	— Абсолютно.
	— Ще ти купя нещо страхотно за рождения ден — казвам и той пак обгръща лицето ми с ръце. Палецът му минава по долната ми устна, устата ми се разтваря и наистина очаквам, че пак ще ме целуне, но устните му докосват само носа ми, после и челото. Толкова сладка и нежна целувка.
	— Не празнувам рождени дни.
	— Знам… И аз. — Това е едно от нещата, по които си приличаме.
	— Хардин? — Чувам гласа на Триш и веднага след това се почуква на вратата.
	Той пъшка недоволно, върти очи, а аз ставам от скута му и го поглеждам с укор.
	— Няма да ти струва кой знае колко много, ако си малко по-мил с нея. Не те е виждала от година.
	— Не се държа лошо с нея — казва Хардин и наистина мисля, че си вярва.
	— Просто се опитай да бъдеш малко по-мил — пърхам с мигли срещу него, а той клати глава и се усмихва.
	— Ти си истински дявол.
	Майка му чука пак.
	— Хардин?
	— Идвам — казва и става от леглото да отвори вратата. Майка му изглежда отегчена до смърт.
	— Искате ли да гледаме някой филм? — пита.
	Той се обръща и ме гледа въпросително.
	— Да, разбира се — казвам и ставам от леглото.
	— Фантастично — възкликва тя и роши косата му.
	— Искам първо да се преоблека — казва Хардин и ни отпраща от стаята. Триш ме хваща за ръката и ме води към кухнята.
	— Хайде да направим нещо леко за хапване.
	Докато вървя след нея към кухнята, си мисля, че наистина не е добра идея да го гледам как се преоблича. Не искам да бързаме. Бавно, много бавно. Не знам обаче дали това е възможно. Питам се дали да й кажа, че съм решила да му простя, или че поне се опитвам.
	— Да направим курабийки? — предлага тя и аз веднага се съгласявам и отварям шкафовете.
	— С фъстъчено масло? — Вадя брашното, а тя ме гледа въпросително.
	— Такива ли искаш да направим? Аз си мислех за някакви съвсем обикновени, но ако можеш да ги правиш, още по-добре.
	— Не ме бива много в готвенето, но Карен ми даде лесна рецепта за курабийки с фъстъчено масло.
	— Карен? — пита и стомахът ми веднага пада в петите.
	Изобщо не знам как намесих и Карен в този разговор. Последното, което искам, е да карам Триш да се чувства неловко. Обръщам се да включа фурната, за да скрия сконфузената си физиономия.
	— Познаваш ли я? — пита пак.
	Не мога да разгадая тона й, затова отговарям много внимателно.
	— Да, синът й… Ландън ми е приятел… всъщност е най-добрият ми приятел.
	Триш ми подава няколко купи и една лъжица и пита съвсем неутрално, но знам, че не е безразлична към отговора ми.
	— О… Как изглежда, разкажи ми за нея.
	Премервам брашното и го слагам в купата, като през цялото време отбягвам да я погледна в очите. Не знам как да й отговоря. Не искам и да я лъжа, но не знам какви са й чувствата към бившия й съпруг, нито как се чувства самата тя сега, когато той има друга жена.
	— Можеш спокойно да ми кажеш — успокоява ме тя.
	— Тя е… много мила — признавам.
	— Така и предполагах — кима рязко.
	— Не исках да я споменавам, просто ми се изплъзна — започвам да се извинявам.
	Триш ми подава маслото и казва:
	— Не, слънце, не се притеснявай. Нямам никакви лоши чувства към тази жена. Но не бих имала нищо против да чуя, че е някой гнусен трол — смее се тя и изведнъж ми олеква. — Но се радвам, че бащата на Хардин е щастлив. Просто ми се иска Хардин да се отърве от гнева си към него.
	— Той вече… — започвам, но веднага млъквам, защото виждам Хардин на вратата на кухнята.
	— Какво вече? — пита тя.
	Поглеждам към Хардин, после поглеждам майка му и осъзнавам, че не е моя работа да й казвам каквото и да е, особено ако той не е счел за нужно да й каже досега.
	— За какво си говорите? — пита Хардин.
	— За баща ти — отговаря тя и лицето му побелява. По изражението му разбирам, че не е имал намерение да й каже, че се вижда с него и че правят опити да говорят.
	— Не знаех, че… — опитвам се да му кажа, но той вдига ръка да ме спре. Мразя, когато пази всичко в тайна. Предполагам, че това ще си остане проблемът му. Винаги.
	— Няма проблем, Тес. От няколко месеца се опитвам да прекарвам някакво време с него — казва и бузите му порозовяват. Без да се замислям, отивам и заставам до него. Допусках, че ще ми се разсърди, задето съм споменала нещо, и че ще излъже майка си, но се радвам, че той опроверга очакванията ми.
	— Така ли? — Триш едва прикрива изумлението си.
	— Да… съжалявам, мамо. Не се бях доближавал до него допреди няколко месеца. И после се напих и изпотроших всичко в хола им… но после останахме да спим там няколко пъти. И после отидох на сватбата.
	— Пак ли пиеш? — Зелените й очи се насълзяват. — Хардин, моля те, кажи ми, че не си започнал да пиеш пак.
	— Не, мамо, само няколко пъти. Не като преди — уверява я той.
	Не като преди? Знам, че е пиел много повече, отколкото сега пие, но реакцията на майка му ме навежда на мисълта, че положението е било много по-зле, отколкото ми е казвал.
	— Ядосана ли си ми, че се виждам с него? — пита Хардин, а аз слагам ръка на гърба му и се опитвам да го успокоя.
	— О, Хардин, защо да се ядосвам или да се сърдя, че поддържаш контакт с баща си? Просто се изненадах, това е. Можеше да ми кажеш. — Триш започва да мига бързо, за да преглътне сълзите. — Толкова много исках да се освободиш от този натрупан гняв. Беше черно време в живота и на двама ни. Но сега е минало. Баща ти не е същият човек. Не е какъвто беше. И аз не съм същата жена.
	— Това не оправя нещата — казва тихо той.
	— Не, не ги оправя, но понякога трябва да избереш между това да живееш с една болка завинаги или просто да продължиш напред. И наистина съм щастлива, че се виждаш с него. Така е много по-добре за теб. Причината… една от причините да те изпратя тук беше, за да намериш начин да му простиш.
	— Не съм му простил.
	— А трябва. Аз съм му простила.
	Хардин се обляга на плота, а аз продължавам да галя гърба му. Триш забелязва жеста ми и ми се усмихва многозначително. Възхищавам се на тази жена. Наистина. Толкова е силна и как само му отдава любовта си, независимо че не получава нищо от него. Иска ми се да си има някого в живота, така както Кен е намерил Карен. Хардин трябва да е мислил за същото, защото отпуска глава в дланите си и казва:
	— Да, но той живее в снобарската си къща, кара скъпите си коли, има жена, а ти? Ти си сама.
	— Не ме интересува къщата му, нито парите му — уверява го тя. — И какво те кара да си мислиш, че съм сама?
	— Моля? — Хардин веднага вдига глава.
	— Няма защо да се изненадваш, сине. Аз съм хубава жена.
	— Виждаш се с някого? С кого?
	— С Майк — изчервява се тя, а сърцето ми се пълни с топлина.
	Хардин не може да затвори устата си от изненада.
	— Майк? Съседът ти?
	— Да, съседът ми. И той е много приятен мъж, Хардин — казва Триш и се смее. — Освен това живее на удобно разстояние.
	Хардин не обръща никакво внимание на последното.
	— Откога? Защо не ми каза?
	— От няколко месеца. Не е нищо сериозно. Освен това не считам, че имам нужда точно от твоя съвет, когато става дума за връзки — казва с усмивка тя.
	— Добре… ама точно Майк? Той е малко…
	— Да не си посмял да кажеш нещо лошо за него! Не си прекалено голям за пердах по задника — скарва му се със суха усмивка.
	Хардин вдига ръце, сякаш се отбранява. Струва ми се много по-спокоен, отколкото беше тази сутрин. Напрежението между нас е изчезнало. Почти. Щастлива съм да го видя да се шегува с майка си.
	— Идеално — завършва разговора Тиш. — Отивам да избера филм, а вие не се появявайте там без курабийките. — Усмихва се и ни оставя сами в кухнята.
	Захващам се пак с тестото и след като свършвам с бъркането, облизвам пръста си. Хардин веднага решава да се притече на помощ:
	— Не е много хигиенично.
	Пъхам пръст в тестото и отивам при него.
	— Ето, опитай — казвам и се опитвам да сложа тестото върху пръста му, но той отваря уста и затваря устни около пръста ми. Контактът с устните му ме оставя без дъх. Опитвам се да мисля, че това трябва да е неговият метод да яде тесто, независимо че очите му са потъмнели. Върти топлия си език около пръста ми, а аз не знам защо в кухнята температурата е толкова висока и защо ми е толкова топло. Сърцето ми ще изскочи, а гърдите и слабините ми се топят.
	Той ме поглежда с дяволската си усмивка и казва:
	— После.


	Изяждаме курабийките още през първите няколко минути от филма. Трябва да призная, че съм особено горда с новите си постижения в кулинарията. Триш не спира да ме хвали, а Хардин омита повече от половината, което само по себе си е признание.
	— Много зле ли ще прозвучи, ако кажа, че тези курабийки са единственото нещо, което ми е харесало в Америка досега — пита Триш и взима последната.
	— Да, ще прозвучи зле. Тъжно — казва Хардин на шега, а аз се смея.
	— Може да се наложи да ги правиш всеки ден, докато си тръгна, Теса.
	— Няма проблем — казвам и се облягам на Хардин. Ръката му се плъзва около кръста ми, а аз вдигам крака на дивана, за да съм по-близо до него.
	Триш заспива към края на филма, а Хардин намалява звука, за да догледаме филма, без да я будим. Към края на филма плача неутешимо, а Хардин дори не се и опитва да прикрие колко му е забавно да ме гледа така скърбяща заради един филм. Това е един от най-тъжните филми, които някога съм гледала през живота си. Нямам представа как Триш изобщо успя да заспи.
	— Жесток филм, но ужасно тъжен — хълцам.
	— Можеш да обвиниш майка ми. Аз исках комедия, но не знам защо седнахме да гледаме „Зелената миля“. Предупредих те. — Ръката му обгръща раменете ми и ме притиска до себе си. — Можем да си пуснем приятели в спалнята, за да не мислиш за онзи момент, когато уми…
	— Хардин, не ми напомняй!
	Но той само се смее тихичко, става, издърпва ме от дивана и ме води към стаята ни. Влизаме в спалнята и Хардин пуска телевизора. После отива да заключи вратата и когато се обръща към мен с тези свои дяволски трапчинки, вътрешностите ми започват да треперят.


>	Глава тридесет и пет
>	Хардин

	— Отивам да се преоблека — казва Теса и изчезва с носната кърпичка в ръка. Очите й са червени. Знаех, че филмът ще я разстрои, но в интерес на истината с нетърпение очаквах реакцията й. Не, не съм искал да плаче, а защото знам колко емоционално реагира на такива неща. Когато гледа филм или чете книга, тя се оставя емоцията напълно да я погълне, да я въвлече. А това е наистина страхотно да се наблюдава. В такива мигове не мога да откъсна очи от нея.
	Връща се при мен само по къси гащи и дантелен сутиен.
	Мили боже. Дори и не се опитвам да погледна встрани.
	— Мислиш ли… че е възможно… да облечеш моята тениска? — питам. Не знам дали иска, дали и това не се е променило, но ми липсва да я виждам в леглото с моята тениска.
	— Да, искам. Много искам — казва и издърпва тениската, която носих досега, от купа с дрехи за пране.
	— Добре. — Опитвам се да не изглеждам прекалено развълнуван. Но не мога да откъсна очи, гледайки как гърдите й почти се изсипват от дантеления сутиен, докато вдига нагоре ръцете си.
	Престани да гледаш. Нали тя ти каза „бавно“. Иска да е бавно… Аз мога бавно… бавно… в нея и навън; и пак в нея, и пак навън… Исусе, ще откача така.
	Точно когато си мисля, че трябва веднага да погледна встрани, тя издърпва сутиена си през единия ръкав… Мили боже.
	— Какво има? — пита и се качва на леглото.
	— Нищо — едва преглъщам и гледам как пуска вързаната си на опашка коса. Къдриците й се разпиляват по раменете и тя бавно разтърсва глава. Сигурен съм, че го прави нарочно.
	— Добре… — казва и ляга върху завивката. Иска ми се да се завие, за да не изглежда толкова… гола. Но тя ме поглежда въпросително…
	— Идваш ли в леглото?
	Едва сега се усетих, че стоя до вратата.
	— Да…
	— Знам, че е малко странно… да сме заедно… пак, но не се налага да стоиш на такова разстояние — казва притеснено.
	— Знам — отговарям и се качвам при нея, но се покривам с ръце, за да не се вижда… развоят на нещата.
	— Но не е чак толкова неловко, както си мислех — казва почти с шепот.
	— Да…
	Изпитвам такова облекчение. Притеснявах се, че нищо няма да е като преди, че ще се опитва да се брани и да издига стени около себе си, че няма да е онази Теса, която обичам толкова много. Минали са само няколко часа от разговора ни и се надявам нещата да останат така. Всичко е толкова лесно с нея, толкова дяволски лесно. И в същото време — ужасно трудно.
	Тя слага малката си ръка върху моята и се обляга на гърдите ми.
	— Държиш се много странно. Какво те тревожи? — пита тя и знам, че ще чака да й отговоря.
	— Просто съм щастлив, че си тук, това е. — И не мога да спра да мисля колко искам да правим любов, добавям мислено. Не е само до секса, както беше преди. Повече е. Много повече. Става дума за това да съм свързан с нея, да съм близо до нея, в нея. Колкото е възможно по-плътно. Става дума за това, че трябва да й покажа, че може да ми има пълно доверие. Гърдите ми се свиват от болка, когато си помисля как преди ми имаше пълно доверие и как аз унищожих всичко.
	— Не, не е само това — предизвиква ме тя.
	— Да, не е. — Тя плъзва пръст от слепоочието ми към пиърсинга на веждата ми.
	— Това, което мисля, е наистина ужасно — признавам. Не искам да си мисли, че за мен тя е предмет или нещо такова. Не искам да мисли, че я използвам. Не искам да й казвам какво мисля, но не мога да крия нищо от нея, трябва да съм честен. Сега и винаги. Тя ме поглежда. Тревогата, изписана на лицето й, ме убива.
	— Кажи ми.
	— Аз… добре тогава… мислех си колко много искам… да те чукам… Искам да кажа… да правим любов.
	— О — отвръща тихо. Очите й са огромни.
	— Знам, че съм идиот — казвам и вече съжалявам, че не я излъгах.
	— Не, не си… — Бузите й поруменяват. — И аз мислех… за нещо такова. — Захапва долната си устна и продължава да ме измъчва.
	— Наистина?
	— Да… искам да кажа… мина доста време… като не броим Сиатъл, където бях непростимо пияна.
	Търся укора в лицето й, търся недоволството й, но не виждам нищо подобно. Виждам само неудобството и срама й, когато си спомня за тези събития. Боксерките ми стават ужасно тесни, и то не само при спомена за онзи уикенд в Сиатъл.
	— Не искам да си помислиш, че те използвам… заради… всичко… — опитвам се да обясня.
	— Хардин, от всички неща, които ми минават през ума точно сега, това е последното, за което бих се сетила. Вероятно така трябва да мисля, но е факт.
	Толкова се страхувах, че интимните ни мигове ще бъдат завинаги опетнени от глупостта ми.
	— Сигурна ли си? Защото не искам да се издъня пак — казвам, но тя взима ръката ми и я слага между краката си.
	Мамка му.
	Хващам я през кръста и я притеглям към себе си. След секунда съм върху нея. Коляното ми е върху краката й. Целувам шията й, устните ми са трескави, търсещи. Тя вдига тениската си нагоре и ме оставя да я съблека. Езикът ми оставя влажна пътечка между шията и гърдата й. Ръцете й се опитват да махнат и тениската, и боксерките ми едновременно. Помагам й и оставам само по боксерки. Искам да докосна всяка частичка от тялото й, всеки милиметър от кожата й, всяка извивка. Господи, колко е красива! Навеждам се да целуна корема й и пръстите й изчезват в косата ми. Хапя нежно кожата й. Късите й гащи и бикините й са метнати на пода. Езикът ми обхожда и изучава тялото й като че за първи или… за последен път, но тя е нетърпелива:
	— Хардин… моля те…
	Опирам устни в най-чувствителната й точка и бавно прокарвам език по нея, наслаждавам се на всяка извивка, поглъщам божествения й вкус.
	— О, господи! — стене и дърпа косата ми.
	Повдига таза си и се притиска към мен. Отдръпвам се леко, а тя недоволно скимти. Обичам, когато ме желае така отчаяно. Както я желая и аз. Протягам се и бързо изваждам един презерватив от нощното шкафче и разкъсвам опаковката със зъби. Гледам как гърдите й бързо се повдигат с нетърпеливо очакване. Събувам боксерките и слагам презерватива.
	— Не мърдай — казвам.
	Тя смирено изпълнява, а аз се покатервам между краката й. Толкова съм възбуден, че ме боли, а сладката болка пулсира в пениса ми.
	— Винаги си толкова готова за мен, бебо — казвам и обирам влагата й с език, за да усетя вкуса й. Срамежлива е, но и тя облизва пръста ми. Не мога да издържа повече и влизам в нея. Чувството е удивително. Толкова много ми липсваше. — Исусе — простенвам с най-нечовешкото облекчение.
	Тревогите и мъката на почти разбитото ми сърце се стопяват, когато потъвам в нея.
	— Още… Моля те, Хардин…
	Мамка му, как обичам да я слушам да ме моли.
	— Не, бебо, искам този път да сме бавни.
	Размърдвам таза си, но много бавно. Искам да изживея всяка секунда. Искам да усети колко много я обичам, колко съжалявам, че я нараних. Искам да знае, че съм готов да направя всичко по силите си за нея. Устата ми покрива нейната, езикът ми гали нейния. Пръстите й се забиват в бицепсите ми. Болката е сладка.
	— Обичам те… Обичам те… толкова много — простенвам и забързвам темпото. Знам, че така я тормозя, но не искам да бързам.
	— Аз… обичам те — прошепва и краката й започват да треперят. Знам, че скоро ще свърши.
	Иска ми се да видя как изглеждаме сега — преплетени един в друг, но все пак разделени и някак далечни. Искам да видя контраста между бялата й кожа и мастилото по ръцете ми. Предполагам, че е съвършеният хаос. Това е всичко, от което имам нужда, което искам, от което толкова много се страхувам.
	Стоновете й стават по-силни. Слагам ръка пред устните й, за да може да я захапе.
	— Тихо, бебо… хайде, готова си.
	Започвам да тласкам с все сила, тялото й се сковава под моето. Устните й шептят името ми в дланта ми. Следвам я подир няколко секунди. Тя е като наркотик. Перфектният наркотик.
	— Погледни ме — едва проговарям.
	Очите й се разтапят в моите и това е всичко, което ми е нужно. Сякаш цялото ми тяло се излива в презерватива.
	Тялото й полека започва да се отпуска. Махам презерватива и го мятам в кошчето за боклук до леглото. Когато се опитвам да стана от леглото, тя ме хваща за ръката и ме спира. Усмихвам се и застивам на място. Опирам се на лакти, за да не й тежа. Палецът й докосва мократа ми кожа и рисува малки кръгчета по нея.
	— Обичам те, Хардин — казва тихо.
	— Обичам те, Тес — отговарям и слагам ръка на гърдите й.
	След малко чувам спокойното й дишане и очите ми натежават. Ритъмът, с който бие сърцето й, ме приспива.


>	Глава тридесет и шест
>	Теса

	Главата на Хардин тежи върху стомаха ми. Някъде в просъница чувам вибрациите на телефона си. Вдигам нежно главата му и взимам телефона, който вече ми къса нервите. Поглеждам екрана — майка ми. Вдигам с крайно нежелание.
	— Тереза — бумти гласът й.
	— Да.
	— Къде си и в колко часа ще бъдеш тук?
	— Няма да идвам.
	— Бъдни вечер е. Знам, че си разстроена от това, което се случи с баща ти, но трябва да прекараш Коледа с мен. Не трябва да оставаш сама в някой хотел.
	Изпитвам леко чувство на вина, че не съм с майка си на Коледа. Знам, че не е най-добрият човек в света, но аз съм всичко, което тя има. Въпреки това казвам:
	— Няма да карам чак до нас, майко. Вали сняг и не искам да идвам там.
	Хардин се размърдва и вдига глава. Точно когато се каня да го предупредя да не говори, той отваря уста и пита:
	— Какъв е проблемът?
	Майка ми буквално изпищява.
	— Тереза Янг? Какво си мислиш, че правиш? — крещи в ухото ми.
	— Майко, няма да водя този разговор сега.
	— Това е той, нали? Познавам този глас.
	Какъв кошмарен начин да се събудиш. Карам Хардин да се премести настрани, сядам и покривам голото си тяло с одеялата.
	— Затварям телефона, майко.
	— Да не си посмяла да ми зат…
	Но аз посмявам. И после изключвам звука. Знаех си, че ще разбере рано или късно. Просто се надявах да е по-късно.
	— Е… сега знае, че сме… заедно… пак. Чу ти гласа и сега вече започва да откача — казвам и вдигам телефона да му покажа двете пропуснати обаждания от последните изминали секунди. Той увива тялото си около моето.
	— Ти знаеше, че ще разбере, но май е по-добре, че стана така.
	— Не е точно така. Можех да й кажа, а не да те чуе как говориш до мен.
	— Все тая. Все щеше да е бясна.
	— И все пак. — Не знам защо реакцията му леко ме дразни. Знам, че не му пука за нея, но все пак тя ми е майка и не исках да разбере по този начин. — Можеше да заемеш малко по-човешка позиция по въпроса.
	Той веднага се усеща, кима и се извинява. И то, при положение че очаквах да ме нападне, така че съм приятно изненадана.
	— Искаш ли да ти направя закуска, Дейзи?
	— Дейзи? — питам въпросително.
	— Рано е и не съм в особено добра форма да цитирам литература, но си в лошо настроение и мрънкаш, затова те нарекох Дейзи.
	— Дейзи Бухман не е такава. И аз не съм такава — подскачам веднага, но не мога да не му се усмихна, а той се смее с глас.
	— Напротив, точно такава си. И откъде знаеш за коя Дейзи говоря.
	— Има само няколко, а и те познавам достатъчно добре.
	— Така ли си мислиш?
	— Да. И твоят опит да ме обидиш се провали — опитвам се да го подразня.
	— Да… да… Госпожо Бенет — отговаря на удара с удар.
	— Предполагам, че след като ме нарече Госпожо, си имал предвид майката, а не Елизабет. Опитваш се да ме изкараш гнусна и противна. Но като се има предвид, че не си на себе си тази сутрин, вероятно си искал да ми направиш комплимент и да ми кажеш, че съм чаровна? Нищо не е ясно с теб. — Усмихвам се.
	— Добре… добре… Исусе! Човек не може да си направи една кофти шега тука. Веднага го заклеймяват.
	Раздразнението ми отпреди минути се е изпарило по време на оживената дискусия. Ставам от леглото, Хардин си обува пижамата, защото днес никой няма да излиза. Струва ми се странно, защото ако бях в нас, при майка ми, щях да съм с най-официалната си рокля.
	— Можеш да останеш по тази тениска — посочва към земята.
	Усмихвам се, вдигам я, обличам я и обувам анцуг. Никога не съм си позволявала да седя по такива дрехи в присъствието на Ноа дори когато сме били у дома. Никога по анцуг. Не слагах много грим, но винаги бях облечена хубаво. Питам се какво ли би си помислил Ноа, ако ме видеше да се появявам пред него в този вид. Странно е как винаги съм си мислила, че с Ноа се чувствам удобно. Смятах, че когато съм с него, съм себе си, защото ме познава от толкова много години. Но той не познава истинската Теса, тази Теса, която познава Хардин, тази, която Хардин накара да се чувства удобно и да се покаже пред света.
	— Готова ли си? — пита Хардин.
	Кимам и прибирам косата си на рошав кок. Изключвам телефона, оставям го на тоалетката и тръгвам към хола след Хардин.
	Апартаментът ухае на прясно сварено кафе и виждам Триш пред печката да обръща палачинки. Тя също ни вижда и казва с усмивка:
	— Весела Коледа!
	— Не е Коледа все още — възразява Хардин и аз на секундата му хвърлям лош поглед.
	Той върти очи и веднага се усмихва на майка си. Сипвам си чаша кафе и благодаря на Триш за закуската. С Хардин сядаме на масичката, а тя ни разказва как баба й я научила да прави този вид палачинки. Хардин слуша с внимание и дори се усмихва. Докато закусваме от божествените палачинки с малиново сладко, Триш пита:
	— Днес ли ще си отваряме подаръците? Питам, защото си мислех, че утре може да искаш да отидеш при майка си?
	Не знам как да й отговоря и започвам да се препъвам.
	— Всъщност… аз… съм… аз й казах…
	— Утре ще ходи в къщата на баща ми. Обещала е на Ландън да отиде, а и тя е единствената му приятелка, така че не може да откаже — намесва се Хардин, но в случая съм му благодарна. Но пък е малко гадно от негова страна да каже, че съм единствената приятелка на Ландън. Но пък… може би съм единствената му приятелка… Но и той е моят единствен приятел. Така че…
	— О, няма проблем, слънце. Не трябва да се притесняваш да ми казваш такива неща. Изобщо не ме безпокои фактът, че ще прекараш Коледа със семейството на Кен — казва Триш, но не мога да разбера на кого от двама ни говори.
	Хардин клати глава:
	— Не, аз няма да ходя. Казах на Теса да им съобщи, че сме отказали.
	Триш спира да дъвче и пита изненадано:
	— Отказали? Ние? Поканили са ме?
	— Да… Искаха и двамата да дойдете — обяснявам.
	— Защо? — пита тя.
	— Не знам… наистина… — Карен е много мила и знам, че наистина иска да поправи това, което е станало между Кен и Хардин, така че това е единственото обяснение за мен.
	— Вече отказах, мамо. Не трябва да се тревожиш.
	Триш дъвче замислено и след малко казва:
	— Не, може би трябва да отидем.
	И аз, и Хардин сме повече от изненадани.
	— Защо ти е да ходиш там? — пита начумерено Хардин.
	— Не знам… Видях баща ти за последно преди десет години. Мисля, че го дължа на себе си и на него. Да отида да видя какво е направил с живота си. Освен това знам, че не искаш да си далеч от Теса на Коледа.
	— Мога да остана и тук — казвам. Не ми се ще да се обаждам и да отказвам в последната минута, но не искам и Триш да се чувства задължена да дойде.
	— Не, наистина мисля, че трябва да отидем. Всички.
	— Сигурна ли си? — Гласът на Хардин трепери от тревога.
	— Да… няма да е зле — усмихнато отвръща Триш. — Освен това щом Кати е научила Теса как се правят онези сладки, мога да си представя колко ще е вкусно всичко.
	— Карен, мамо. Казва се Карен.
	— Хей, тя е жена на бившия ми съпруг, с когото ще прекарам Коледа, така че мога да я наричам, както си искам — смее се тя. И аз се смея с нея.
	— Ще кажа на Ландън, че ще отидем — казвам и отивам за телефона си.
	Никога не си бях представяла, че ще прекарам Коледа с Хардин и семейството му. С двете страни на семейството му. Последните два месеца бяха толкова различни от всички мои планове и очаквания. Когато включвам телефона, забелязвам, че имам три гласови съобщения. Сигурна съм, че са от майка ми. Не им обръщам внимание и се обаждам на Ландън.
	— Здрасти, Теса. Весело посрещане на Бъдни вечер! — възкликва весело и веднага си представям топлата му усмивка.
	— И на теб, Ландън.
	— Благодаря. Първо, не се обаждаш, за да ми кажеш, че няма да идваш, нали?
	— Не, разбира се, че не. Всъщност се обаждам да потвърдя и да питам дали не е късно да кажа, че Хардин и Триш също ще дойдат?
	— Наистина ли? Искат ли?
	— Да…
	— Това значи ли, че ти и Хардин…
	— Да… знам, че съм идиот…
	— Не съм казал такова нещо.
	— Знам, но си го мислиш.
	— Не, не го мисля. Можем да говорим за това утре. Но не си идиот, Теса.
	— Благодаря — отвръщам и наистина съм му благодарна. Той е единственият, който няма да ме съди за решението ми.
	— Ще съобщя на майка ми, че идвате. Толкова ще се зарадва — казва и затваряме.
	Когато влизам в хола, Хардин и Триш вече държат подаръците си, а на дивана има два, за които предполагам, че са за мен.
	— Аз съм първа — казва Триш и разкъсва хартията. Вади анцуга, който й купих, и се усмихва широко. — О, обожавам го! Как се сети? — пита и посочва сивия, който е обула.
	— Никак не ме бива в избирането на подаръци — казвам, но тя се смее.
	— Не ставай глупава. Страхотен е — уверява ме и отваря втората кутия. Наднича да види какво има в нея и… мълчи. После само се пресяга и стиска ръката на Хардин, докато вади огърлица, на която пише Мама. Точно както ми каза и той. Дебелият шал също й харесва.
	Наистина ми се иска да му бях купила нещо. През цялото време знаех, че ще се върна при него. И той трябва да го е знаел. Не е споменавал да ми е купил подарък и с огромно облекчение забелязвам, че двата ми подаръка са от Триш. Идва ред на Хардин. Той й се усмихва с възможно най-сполучливата си фалшива усмивка, когато забелязва дрехите, които му е купила. Има и една червена тениска с дълъг ръкав. Опитвам се да си представя Хардин, облечен в нещо друго, освен черна или бяла тениска, но не мога.
	— Твой ред е — казва ми Хардин.
	Усмихвам се нервно и дърпам лъскавата панделка на първия подарък. Очевидно Триш е много по-добра в избирането на подаръци за жени, отколкото за мъже. Пастеленожълтата рокля, която ми е взела, е като кукленска и много ми харесва.
	— Благодаря. Много е красива — казвам и я прегръщам. Толкова е мило, че се е сетила за мен. Познаваме се едва от няколко дни, но имам чувството, че я познавам от години.
	Втората кутия е много по-малка. Защо им е трябвало да използват толкова много тиксо, за да я опаковат. Отнема ми минути да я отворя. Когато най-сетне успявам да разкъсам хартията, изваждам гривна с талисманчета. Никога през живота си не съм виждала такава. Триш е толкова находчива в избирането на подаръци. Точно като сина си. Вдигам я и разглеждам талисманчетата. Само три са, но са по-големи от нокътя на палеца ми. Двете са направени от метал, а третото от нещо като порцелан… мисля. Белият талисман е символът за безкрайност, който завършва като две сърца. Точно като на татуировката на китката на Хардин. Поглеждам го, но очите ми веднага падат надолу към китката му. После пак поглеждам гривната. Вторият талисман е музикална нота, а третият, който е малко по-голям от първите два, е с формата на книга. Обръщам третия талисман между пръстите си и забелязвам нещо, написано на гърба му.
C>
	От каквото и да са направени душите ни, моята и неговата са еднакви*.
	[* Цитат от „Брулени хълмове“ — Б.пр.]
C$
	Поглеждам към Хардин, преглъщам сълзите. Не, подаръкът не е от майка му, а от него.


>	Глава тридесет и седем
>	Теса

	Бузите му са порозовели, устните му са извити в напрегната усмивка. Гледам го тихичко, не мога да кажа нищо и после скачам отгоре му върху стола, на който е седнал. Просто за да съм по-близо до това лудо, диво момче. За щастие, той е достатъчно силен, за да ни задържи, та да не паднем. Стискам го толкова силно, чак го задушавам, и той започва да кашля.
	— Това е… толкова… съвършено — проплаквам. — Благодаря ти. Не мога да повярвам. — Притискам чело в неговото и се сгушвам в тялото му.
	— Не е нищо особено — казва срамежливо и някак почти с безразличие.
	Триш прочиства гърло, сякаш да ни напомни, че не сме сами в стаята. Аз скачам от стола. Бях забравила, че не сме сами в апартамента.
	— Съжалявам — отвръщам и си сядам на мястото на дивана.
	Погледът на Триш ми казва, че всичко е наред и че напълно ме разбира.
	— Не се извинявай, мило момиче.
	Хардин не казва нищо и знам, че няма да иска да обсъжда подаръка ми пред майка си, затова сменям темата. Засега. Подаръкът му съдържа такова силно послание. Самата аз не бих могла да избера по-добър цитат от книга за това талисманче.
	_От каквото и да са направени душите ни, моята и неговата са еднакви_ — това напълно изчерпва всички чувства, които изпитвам към него. Толкова сме различни, а в същото време сме като един човек. Точно като Катрин и Хийтклиф. Мога само да се надявам да не ни сполети същата съдба. Иска ми се да си мисля, че сме си извадили поука от грешките им и няма да позволим това да се случи.
	Слагам гривната на китката си и бавно я разклащам. Талисманчетата се люлеят. Никога никой не ми е подарявал такова нещо. Мислех си, че електронният четец е най-прекрасният подарък на всички времена, но тази гривна определено го засенчи. Ноа винаги ми подаряваше едно и също: парфюм и чорапи. Всяка година, години наред. Но пък и моите подаръци не бяха кой знае какво. Същото всъщност — парфюм и чорапи.
	Взирам се в гривната, не мога да откъсна очи от нея и едва след време забелязвам, че Хардин и майка му ме гледат. Скачам да събера хартията. Триш се смее и пита:
	— Е, господине и вие, млада госпожице, какво ще правим цял ден днес?
	— На мен ми се спи — казва Хардин.
	— Спи ти се? Толкова рано? На Коледа? — реагира тя с подигравателен тон.
	— За десети път ти казвам, не е Коледа още — казва малко грубо, но после се усмихва.
	— Как може да си толкова непоносим? — скарва му се и го перва по ръката.
	— Приличам на майка си.
	Докато продължават да се закачат и шегуват, аз тръгвам към кошчето за боклук да изхвърля хартията. Чувствам се ужасно заради това, че не му купих нищо. Иска ми се магазините да бяха отворени днес… Нямам никаква представа какво бих му взела, но нещо е по-добре от абсолютно нищо. Поглеждам гривната си, а пръстите ми галят символа за безкрайност. Не мога да повярвам, че е взел талисман като татуировката му.
	— Готова ли си?
	Подскачам от изненада при звука на гласа му и от гъдела в ухото ми. Обръщам се и го первам леко по лицето.
	— Изплаши ме.
	— Извинявай, любов моя — казва и се смее.
	Сърцето ми подскача, когато ме нарича така. Никога не ми е казвал „любов моя“ и е толкова нетипично за него. Усещам усмивката му във врата си. После ръцете му се увиват около кръста ми и предлага:
	— Ела да си дремнем заедно.
	Обръщам се с лице към него.
	— Не. Ще правя компания на майка ти — казвам с усмивка. — Но ще дойда да те завия.
	Не обичам да спя през деня, освен ако не съм много изморена и нямам сили да правя друго. Пък и ще е хубаво да прекарам малко време с майка му, да чета. Хардин не е доволен от решението ми, но ме повежда към спалнята. Съблича тениската си и я пуска на пода. Докато очите ми обхождат познатите ми мастилени линии, той ми се усмихва и пита:
	— Значи гривната ти харесва?
	После тръгва към леглото, пуска декоративните възглавнички на пода, а аз се навеждам да ги вдигна.
	— Не разхвърляй така! — мрънкам. Прибирам възглавничките в скрина, сгъвам тениската му и я оставям на тоалетката. После се покатервам на леглото при него. — Но нека отговоря на въпроса ти. Това е най-красивият подарък, който съм получавала. И има такова дълбоко послание. Защо не ми каза, че е от теб?
	Той ме придърпва и слага главата ми на гърдите си:
	— Защото знаех, че се чувстваш кофти, задето не си ми купила подарък. — Засмива се и добавя: — И че ще се чувстваш още по-зле, след като получиш моя изумителен подарък.
	— Майко мила! Не ти липсва скромност — казвам с усмивка.
	— Освен това, когато поръчах талисманите, не знаех дали някога ще ми проговориш — признава.
	— О, знаел си, че ще ти проговоря.
	— Честно казано, не вярвах. Тогава беше толкова по-различна.
	— Какво имаш предвид?
	— Не знам… просто беше различно от другите хиляда пъти, когато си ми казвала, че не искаш да имаш нищо общо с мен — казва меко и прибира с палец косата от челото ми.
	Гледам как гърдите му бавно се надигат.
	— Ами, аз знаех… искам да кажа… не исках да си го призная, но знаех, че ще се върна при теб. Аз винаги се връщам.
	— Няма да имаш повод да си тръгнеш от мен. Никога повече.
	— Надявам се да е така — казвам и целувам дланта му.
	— И аз.
	Не казвам нищо повече, няма и какво да се каже. На него му се спи, а аз не искам да говорим за напускане. Никога. След няколко минути той вече спи. Спомних си как тази сутрин ме нарече Дейзи и изведнъж ми се прииска да почета Великият Гетсби. Включвам четеца да видя дали е качил и този роман. Разбира се, че е там. И точно се каня да започна да чета, когато чувам гневен женски глас.
	— Моля?
	Майка ми. Мятам четеца на леглото и скачам. Какво прави тук, по дяволите?
	— Нямате право да влизате там — чувам как крещи Триш.
	Майка ми. Хардин. Този апартамент.
	О, боже! Не, това не отива никак на добре.
	Вратата на спалнята се отваря със замах, не знам как майка ми не я изкъртва от пантите. Докарана е, както винаги: червената й рокля и високите й черни обувки я карат да изглежда още по-злокобна. Косата й е навита и прибрана. Прилича на пчелно гнездо. Червеното й червило е прекалено червено.
	— Как е възможно да си тук? След всичко, което се случи? — врещи тя.
	— Майко… — започвам, но тя се обръща към Триш.
	— Ти пък коя си, по дяволите?
	— Аз съм майка му — отвръща сурово Триш.
	Хардин отваря очи и пита:
	— Какво става, мамка му? — И после забелязва дявола в червената рокля.
	Майка ми ме поглежда и казва:
	— Тереза, тръгваме.
	— Никъде няма да ходя. Защо изобщо си тук? — питам, а тя слага ръце на кръста си и отговаря ядно:
	— Защото, както вече ти казах, ти си единственото ми дете и няма да седя и да гледам как унищожаваш живота си заради един тотален… задник.
	Думите й буквално подпалват кожата ми и аз веднага минавам в защита:
	— Не говори така за него! — крещя.
	— Този задник е мой син, госпожо! — напомня й Триш. Но зад лекия хумор в думите й виждам жената, която ще сложи боксовите ръкавици и ще се бие за сина си.
	— Е, значи твоят син съсипва и опетнява дъщеря ми — отвръща майка ми на удара.
	— И двете излизайте оттук — казва Хардин и става от леглото. Майка ми клати глава и се усмихва презрително.
	— Тереза, взимай си нещата. Веднага.
	И като започва да ме командва така, ме взривява допълнително.
	— Коя дума в изречението Няма да ходя никъде не разбра? Дадох ти възможност да прекараш празниците с мен, но ти не успя да превъзмогнеш грандиозното си его поне за няколко дни, допускайки това да се случи.
	Знам, че не бива да й говоря така, но не мога да се спра.
	— Да преодолея грандиозното си его? А ти си мислиш, че след като си си купила няколко курвенски рокли и си се научила да си слагаш грим, изведнъж знаеш за живота повече от мен? — Макар че крещи, в същото време успява и да ми се надсмива. Не знам как го постига, но сякаш за нея всеки избор, който правя, е някаква шега. — Е, грешиш. Само защото си се отдала на това… на този… на тази… долнопробна мръсотия, не значи, че си жена. Ти си просто едно момиче. Наивно и впечатлително. Сега си взимай нещата, преди аз да започна да ги опаковам.
	— Да не си посмяла да й докоснеш нещата — почти плюе думите Хардин. — Никъде няма да ходи с теб. Остава тук с мен, където й е мястото.
	Майка ми се завърта като злокобно колело на късмета. Лицето й е злобно.
	— Където й е мястото? А къде й беше мястото, когато спеше в мотел заради това, което й причини? Прекалено е добра за теб. Точка. Няма да остане тук.
	— Госпожо Уайт, те са големи хора — намесва се Триш. — Теса не е дете. Ако иска да остане тук, нищо не може…
	Гневните очи на майка ми бавно се обръщат към нея. О, боже, каква катастрофа. Отварям уста да кажа нещо, но майка ми ме изпреварва.
	— Как е възможно да бъде защитавано такова греховно поведение? След това, което й причини, трябва да го заключат — пищи майка ми.
	— Тя очевидно е решила да му прости. Налага се да го приемеш — казва хладнокръвно Триш. Прекалено хладнокръвно. Изглежда като една от онези, скрити в тревата, змии. Никога не знаеш кога ще нападнат, не дават признак, че са живи, но когато нападнат, с теб е свършено. Майка ми е плячката, а в момента се надявам ухапването на Триш да е отровно.
	— Да му прости? Той открадна непоквареността й просто като част от игра. Облог с приятели. И после се е хвалил с постиженията си.
	Викът на Триш увисва над всеки шум в стаята. Устата й е отворена. Очите й бавно се обръщат към Хардин.
	— Какво…
	— О, не си знаела? Каква изненада, нали? Лъжецът е излъгал дори майка си. Горката тя. Нищо чудно, че го защитаваш — казва майка ми и клати глава. — Синът ти се е обзаложил с приятелите си, за пари, разбира се, че може да отнеме девствеността й. И е запазил доказателствата за това. Размахвал ги е из колежа и където му скимне.
	Замръзвам на мястото си. Гледам майка си, защото се страхувам да погледна към Хардин. От начина, по който диша, знам, че не е предполагал, че ще й кажа подробности за измамата му. А майка му… определено не исках да знае за ужасните неща, които е направил синът й. Това беше моят срам и аз трябваше да реша пред кого да го споделя.
	— Доказателство? — гласът на Триш трепери.
	— Да, доказателство. Презервативът! О, да, също и чаршафите със следите от откраднатата девственост на дъщеря ми по тях. Кой знае какво е направил с парите, но със сигурност не ти е казал всяка подробност от интимните им отношения. Сега ми отговори дали да я взема със себе си, или да я оставя тук — пита майка ми и извива перфектно оскубаната си вежда към Триш.
	Усещам точно мига, в който енергията в стаята се променя, пластовете се обръщат. И знам, че Триш е на страната на майка ми. Отчаяно се опитвам да се държа за ръба на пропастта, за скалата, която в момента е Хардин, но тогава виждам отвращението в очите на Триш, когато се обръща към сина си. Този поглед означава, че чува такова нещо не за първи път, че това е нещо, пред което е трябвало да се изправя и преди. Лицето й е като потопено в кошмарен спомен за нещо, което така отчаяно се е опитвала да забрави. Погледът й казва, че е готова отново да повярва на всяка лоша дума, казана за сина й.
	— Как можа, Хардин! Бях се надявала, че си се променил, че сега си различен. Надявах се, че си престанал да правиш подобни ужасни неща с момичета… жени… Забрави ли какво стана последния път?


>	Глава тридесет и осем
>	Теса

	Не, това не ми помага. Не ми помага и фактът, че майка ми тръгва след Триш в хола и казва:
	— Последният път? Виждаш ли, Тереза? Точно затова от теб се очаква да се махнеш от него. Правил го е и преди. Знаех си. Чаровният принц и поредната му жертва.
	Поглеждам към Хардин. В съзнанието ми пръстите ми се изплъзват от скалата. Не, не пак! Не, не мога да понеса повече. Не и от него.
	— Не е така, мамо — проговаря най-сетне Хардин.
	Триш го поглежда с пълно недоверие и се опитва да избърше сълзите си, но те не спират да капят.
	— Така изглежда, Хардин. Честно, не мога да повярвам. Обичам те, синко, повече от всичко на света, но тук вече не мога да ти помогна. Това е грешно, много грешно.
	В такива ситуации никога не мога да си намеря гласа. Искам да говоря, трябва да говоря, но потенциалният списък с кошмарни неща, които Хардин е вършил в миналото, си щрака в главата ми и не мога да мисля за друго. Последният път… последният път… Гласът ми го няма.
	— Казах, че не е така — вика Хардин и разперва ръце.
	Триш се обръща и ме гледа с твърд поглед.
	— Теса, трябва да тръгнеш с майка си — казва тя.
	На гърлото ми застава буца.
	— Моля? Какви й ги говориш? — изумява Хардин.
	— Не си за нея, Хардин, не си достатъчно добър. Обичам те, но не мога да ти позволя да го направиш пак. С това идване в Америка нещата трябваше да се оправят…
	— Тереза, мисля, че чухме достатъчно — казва майка ми и ме стиска за ръката. — Време е да вървим.
	Хардин се приближава към нея, но тя прави крачка назад с мен, впивайки ноктите си в кожата ми.
	— Пусни я — изрича Хардин през зъби. Аз се опитвам да обработя информацията от случилото се през последните няколко минути. Не бях очаквала майка ми да дойде тук, никога, за нищо на света. И със сигурност не бях очаквала Триш да подмята за някакви други неща от тайния живот на Хардин.
	_Правил го е и преди? С коя? Обичал ли я е? Тя обичала ли го е?_
	Казвал ми е, че никога не е бил с девственица преди. Дали ме е лъгал и за това? Но не мога да разбера нищо, защото гневът на лицето му замъглява всичко останало.
	— Нямаш думата по нито един въпрос, който касае Тереза. Вече не — отвръща майка ми.
	Но за изненада на всички в стаята, дори за самата мен, аз издърпвам ръката си от хватката на майка ми и заставам зад Хардин. Устата му е отворена от учудване, сякаш не може да разбере какво правя. Триш и майка ми гледат със същото изражение на ужас.
	— Тереза, не бъди глупачка. Идвай тук! — инструктира ме майка ми, но в отговор на това аз само увивам пръсти около ръката на Хардин и оставам скрита зад него. Не разбирам защо го правя. Би трябвало да тръгна с нея или да принудя Хардин да ми каже какво е имала предвид Триш. Но истината е, че искам майка ми да си тръгне. Имам нужда от няколко минути… часа… време… да разбера какво става. Та нали току-що реших да му простя и да продължим напред? С него, до него. Защо винаги трябва да има някаква тайна, която изскача в най-неподходящия момент?
	— Тереза — казва майка ми и прави още една крачка към мен, но Хардин ме обвива с ръце да ме защити от нея.
	— Стой далеч от нея — предупреждава той.
	Триш прави крачка напред.
	— Хардин, това е нейната дъщеря. Нямаш право да заставаш между тях.
	— Нямам право? Тя няма право да идва в нашия апартамент, да влиза в шибаната ни спалня. Непоканена — крещи той, а аз го стискам по-силно.
	— Това не е нейната спалня, това не е нейният апартамент — казва майка ми.
	— Напротив. Забелязваш ли зад кого се крие? Забелязваш ли кого използва за щит срещу теб? — пита и сочи с пръст към нея.
	— Тя просто е глупава и не разбира кое е най-добре за неин…
	Но тук вече я прекъсвам, най-сетне намерила част от гласа си.
	— Престани да говориш, сякаш аз не съм тук. Тук съм. И не съм дете, майко! Ако искам да остана, ще остана.
	Триш ме поглежда с умоляващи, състрадателни очи:
	— Теса, слънце, мисля, че трябва да послушаш майка си.
	Думите й ме изгарят, сякаш току-що ме е предала, но нямам представа какво знае за сина си.
	— Благодаря — въздъхва с облекчение майка ми. — Поне някой в това семейство има разум в главата.
	Триш я поглежда с предупредителен поглед.
	— Слушай какво ще ти кажа. Не ми харесва как се отнасяш с дъщеря си, така че не бързай да си мислиш, че играем в един отбор, защото не е така.
	Майка ми свива рамене и казва:
	— Какво от това. И двете сме на мнение, че трябва да тръгне веднага. Теса, трябва да напуснеш апартамента и никога не искам да се връщаш тук. Ако се налага, ще те преместя в друг колеж.
	— Тя може да реши сама за… — започва Хардин.
	— Този ти е отровил ума, Тереза. Погледни се в какво те е превърнал. Познаваш ли изобщо този човек? — пита майка ми.
	— Познавам го, майко — казвам през зъби.
	Майка ми се обръща към Хардин. Не знам защо не се страхува от него. Гърдите му се повдигат толкова бързо и тежко, ръцете му са свити в юмруци, кокалчетата му са побелели, бузите му са пламнали от гняв. Това би трябвало поне малко да я притесни.
	— Момче, ако ти пукаше поне малко за нея, щеше да я пуснеш да си иде. Единственото, което успя да направиш с нея, е да я строшиш. Тя не е момичето, което оставих в колежа преди три месеца. И за това си виновен единствено и само ти. Не ти се налагаше да я гледаш как плаче с дни след това, което ти беше направил с нея. Вероятно си празнувал с някоя друга, докато тя заспиваше изтощена от рев. Ти напълно я съсипа. Как изобщо можеш да живееш, без да ти тежи съвестта? Знаех, че рано или късно щя я нараниш. Затова, ако има нещо човешко в тебе, ще й кажеш да тръгне с мен.
	Тишината в стаята е чудовищна.
	Триш мълчи и мисли… вероятно за миналото на Хардин. Майка ми го гледа и чака да й се подчини. Хардин диша толкова тежко, имам чувството, че ще гръмне. А аз… се опитвам да преценя кой ще победи — сърцето ми или разумът.
	— Няма да тръгна с теб — казвам след много време. Това е решението ми, моето зряло решение на възрастен човек, решение, което осъзнавам, че няма да остане без последици, без ужасни трудности, които не знам как ще преодолея. На всичкото отгоре ще се наложи пак да седна и да помисля дали мога да бъда с мъжа, когото обичам.
	Майка ми върти презрително очи. И ми причернява.
	— Не си добре дошла тук. Никога не се връщай повече — пищя и дера гърлото си. — За каква се мислиш? Да влизаш тук дори без да почукаш, без покана, и да му говориш така? — Избутвам Хардин и заставам очи в очи с нея. — Не искам да имам нищо общо с теб. Никой не иска. Затова си сама през всичките тези години. Ти си надменна и жестока. Никога няма да бъдеш щастлива. — Поемам си дъх и се опитвам да преглътна, но гърлото ми е прекалено сухо.
	Майка ми ме гледа с увереност, със същата тази надменност, за която говорих току-що, и с чиста неприязън.
	— Сама съм, защото така съм избрала. Няма нужда да бъда с някого. Не съм като теб.
	— Като мен? И аз нямах нужда да бъда с никого, но ти буквално ме навря в ръцете на Ноа. Никога не си ми давала правото на избор. Винаги си ме контролирала. И край на това. Мамка му, край на това.
	И тогава сълзите се изливат от очите ми. Горната устна на майка ми започва да препери, сякаш наистина премисля думите ми, но когато проговаря, гласът й е напоен със сарказъм:
	— Момиче, ти наистина имаш проблем. Защо винаги искаш да бъдеш зависима от някого? Да не би да е заради баща ти?
	Очите ми лютят, знам, че са кървавочервени. Знам, че са изпълнени с всичкото зло, което искам да й причиня. Започвам да говоря бавно, но с всяка дума гласът ми излиза от контрол и накрая вече пищя:
	— Мразя те. Мразя те. Истински те мразя. Баща ми ни остави заради теб. Защото не можеше да те понася. И не го виня. Иска ми се да ме бе взел…
	И точно тогава усещам ръката на Хардин върху устата си, а ръцете му ме притискат към гърдите му.


>	Глава тридесет и девет
>	Хардин

	През цялото време се моля майка й да не я удари пак. Не бях очаквал, че Теса ще заеме такава позиция и че така ще избухне. Лицето й е червено, сълзите й се стичат по ръката ми. Защо майка й винаги унищожава всичко? Колкото и да я мразя, не я виня, че е ядосана, защото аз наистина нараних Теса. Но не мисля, че съм я съсипал. Или и това съм сторил? Не знам какво да правя. Обръщам се към майка си и очаквам да ми помогне, но от погледа й съдя само, че ме мрази. Не исках да научава какво направих с Теса. Знаех, че истината ще я убие, особено след това, което се случи тогава. Но вече не съм същият човек. Тогава си беше за тогава. Сега съм съвсем различен.
	Обичам Теса.
	Насред целия хаос, който създадох около себе си, все пак успях да намеря любовта.
	Теса пищи и се опитва да се отскубне от мен, но не е достатъчно силна. Знам, че ако я пусна, или майка й ще я удари, или Теса ще каже нещо, за което после горчиво ще съжалява. Ще съжалява цял живот.
	— Мисля, че трябва да си тръгваш — казвам на майка й. Теса се опитва да се отскубне, като че изпада в истерия, започва да ме рита в глезените. Толкова е страшно, когато е ядосана, особено така, както е сега, но егоистът в мен тайно се надява гневът й да не е срещу мен.
	Но скоро, съвсем скоро този гняв ще се обърне и срещу мен…
	Майка й е напълно права: аз не съм достоен за Теса. Не съм мъжът, който тя иска, не съм мъжът, за когото ме мисли. Но я обичам прекалено силно, за да й позволя да ме напусне пак. Та аз едва преди ден успях да си я върна. Не, няма да я изгубя пак. Просто се надявам да ме изслуша, да чуе цялата история. Но не мисля, че дори това ще промени нещо.
	Мамка му, защо майка ми трябваше да се обажда изобщо?
	Повеждам Теса към спалнята. Изведнъж тя рязко се обръща назад към майка си, поглежда я презрително и се спуска напред, но аз я стискам здраво и я дърпам към спалнята. Когато влизаме, я пускам и заключвам вратата. Отровният й поглед се обръща към мен.
	— Защо го направи? Ти…
	— Защото говориш неща, за които ще съжаляваш.
	— Защо го направи? — крещи тя. — Защо ме спря? Толкова неща имам да й казвам на тая кучка! Не е дори… не съм дори…
	— Започва да ме удря с ръце в гърдите.
	— Хей… успокой се! — казвам и се опитвам да си напомня, че в момента пренасочва гнева си от майка си към мен. Точно това прави, сигурен съм. Слагам длани от двете страни на лицето й и бавно прокарвам палци по бузите й. Не откъсвам очи от нейните, докато дишането й не започва да се нормализира.
	— Само спокойно, бебо! — повтарям през цялото време.
	Червенината на бузите й изчезва и тя кима бавно.
	— Отивам да проверя дали си е тръгнала, става ли? — казвам толкова тихо, почти шепна. Тя сяда бавно на леглото и отвръща раздразнено, направо командва:
	— И побързай.
	Връщам се в хола. Майката на Теса е сама. Крачи напред-назад и чака. Поглежда ме с острия си поглед, сякаш е сива котка, а аз съм жертвата й.
	— Къде е тя? — пита.
	— Няма да излезе, а ти си тръгваш и не се връщаш повече. Казвам ти го съвсем отговорно и сериозно. — Говоря през зъби, а тя ме гледа с извита вежда.
	— Заплашваш ли ме?
	— Разбирай го, както си искаш. Стой настрана от нея.
	Тази жена с перфектен маникюр, без гънчица на облеклото си, напълно изрядна и с плашещо самообладание ме поглежда с такъв поглед, какъвто съм виждал само в очите на някои от момчетата от компанията на Джейс.
	— Всичко това е по твоя вина — казва спокойно. — Промил си й мозъка. Не може да мисли, не може да вземе едно мъдро решение. Знам какво се опитваш да направиш. Била съм с мъже като теб. Знаех, че ще си проблем още първия ден, в който те видях. Трябваше да я накарам да смени стаята си и щях да предотвратя всичко това. Никой мъж няма да я иска след всичко това. След… след теб. Погледни се само на какво приличаш. — Маха с ръка из въздуха и тръгва към вратата. Поемам след нея в коридора.
	— Това е целта. Никой мъж да не я иска. Само аз. Никога няма да бъде с друг, освен с мен. И винаги ще избира мен пред теб. Пред всекиго другиго.
	Тя се обръща на пети и прави крачка към мен.
	— Ти си самият дявол, а аз няма да си отида ей така. Тя ми е дъщеря и е прекалено добра за теб.
	Кимам няколко пъти и после казвам с равен глас:
	— Ще се опитам да си го припомня тази нощ, докато правя секс с дъщеря ти.
	Когато думите излизат от устата ми, тя вдига ръка да ме удари, но аз веднага хващам китката й и прибирам ръката й до тялото. Няма да я ударя. Никога. Не бих посегнал на жена, но няма да й позволя и да ме удари.
	Поглеждам я, усмихвам й се с най-красивата си усмивка, влизам в апартамента и затварям вратата под носа й.


>	Глава четиридесет
>	Хардин

	Облягам чело на вратата, за да си поема дъх, а когато се обръщам, виждам майка в хола. Стои и ме гледа, държейки чаша с кафе. Очите й са кървясали от сълзите.
	— Къде беше? — питам.
	— В банята — казва и гласът й се прекършва.
	— Как можа да й кажеш да ме напусне, да си тръгне? — питам. Знаех, че ще е разочарована, но това е прекалено много.
	— Защото, Хардин… — Тя въздъхва и вдига ръце във въздуха, сякаш отговорът е някъде там, из въздуха. — Не си достатъчно добър за нея. Знаеш, че не си. Не искам да свърши като Натали. Или като някоя от другите — казва и клати глава.
	— Знаеш ли какво ще стане, ако Тес ме напусне, мамо? Мисля, че изобщо не разбираш. Аз не мога без нея, не мога да съществувам без нея. Знам, че не съм достатъчно добър за нея. И всеки път, когато я погледна, съжалявам за това, което направих. Но мога да бъда достоен за нея. Знам, че мога — отвръщам и крача из хола.
	— Хардин… сигурен ли си, че не подклаждаш само собствената си игра?
	— Мамо — казвам, навеждам глава и се опитвам да се успокоя. — Това не е игра за мен. Не и този път. Обичам я, истински я обичам. — Вдигам поглед към горката си майка, която трябва да търпи толкова много неща заради мен. — Обичам я повече, отколкото мога да изразя с думи, защото аз самият не се разбирам. Никога не съм мислил, че мога да бъда такъв, да изпитвам такива чувства. Ако ме напусне, няма да мога да се съвзема. Тя е единственият ми шанс да бъда щастлив. Не, няма да мога да оживея, ако ме изостави. Тя е последната ми, единствената възможност да не остана сам до края на живота си. Не знам какво направих, за да я имам. Разбирам, че не я заслужавам, но и тя ме обича. Знаеш ли какво е някой да те обича, независимо от всички идиотщини, които му сервираш? Да, тя е много, много повече от мен, много по-добра и всичко останало. Но ме обича. Нямам никаква представа защо.
	Майка ми бърше очите си с опакото на ръцете си и това ме кара да спра за миг. Много ми е трудно да продължа.
	— Тя е винаги там, когато имам нужда от нея, мамо. Тя винаги ми прощава. Дори когато не бива да го прави. Винаги казва правилното нещо. Успокоява ме и в същото време ме предизвиква. Кара ме да искам да бъда по-добър човек. Знам, че съм едно лайно. Знам го. Толкова глупости съм правил в живота си, но Теса не бива да ме напуска. Не искам да съм сам. Никога повече не искам да съм сам. И никога няма да обичам друга. Тя е… обичта… за мен. Знам го. Тя е моят вечен, абсолютен грях, мамо. С най-голяма радост ще се оставя да бъда прокълнат за вечни времена само за да съм с нея.
	Когато свършвам, вече съм останал без дъх, а бузите на майка ми пак са мокри и сега гледа някъде зад мен. Обръщам се и виждам Теса, застанала с прибрани до тялото ръце. Очите й са насълзени, бузите й са мокри. Майка ми тихо издухва носа си и казва:
	— Излизам за малко, за да ви оставя насаме.
	Тя тръгва към вратата, взима обувките и палтото си и излиза. Кофти ми е, че няма къде да отиде и че ще е сама навън, и то на Бъдни вечер. В снега. Но сега трябва да остана насаме с Теса. Веднага щом вратата се затваря зад гърба на майка, тръгвам към Теса.
	— Това, което каза току-що… истина ли е? — пита през сълзи.
	— Знаеш, че е истина.
	Ъгълчетата на устата й се обтягат нагоре и тя слага ръка на гърдите ми.
	— Трябва да знам какво е ставало там… в миналото ти.
	— Знам… само че… обещай ми, че ще се опиташ да разбереш.
	— Кажи ми, Хардин.
	— И че няма да забравяш, че не се гордея с тези неща.
	Тя кима, а аз си поемам дъх и я оставям да ме поведе към дивана.
	Мамка му, дори не знам откъде да започна.


>	Глава четиридесет и едно
>	Теса

	Лицето му е бяло. Трие колене с длани. После прокарва пръсти през косата си, поглежда към тавана, после пак в земята. Предполагам, че дълбоко в себе си се е надявал нещо да спре този разговор, но накрая започва:
	— Имах приятели… у дома… там. Бяха като Джейс… И правехме това… играехме на тази игра… Предполагам, че е било игра. Избирахме по едно момиче за всекиго от нас и се състезавахме кой пръв ще изчука момичето си.
	Стомахът ми пада в петите.
	— И който успееше да спи с най-хубавото момиче… за седмицата… се обзалагахме… за пари.
	— Колко седмици? — питам и веднага съжалявам за въпроса си. Не искам да знам, не трябва да знам.
	— Само пет седмици, преди това момиче…
	— Натали — вмъквам, защото вече започвам да навързвам събитията.
	Хардин поглежда през прозореца.
	— Да… Натали беше последната.
	— И какво й направи? — Ужасявам се от отговора.
	— На третата седмица… Джеймс каза, че не вярва на Мартин, и предложи да носим доказателства.
	Доказателства. Тази дума ще ме преследва до гроб. Кървавите чаршафи веднага изскачат в съзнанието ми. Гърдите ме болят.
	— Не, не, не такова доказателство… — Разбрал е за какво си мисля. — Снимки…
	— Снимки? — ченето ми буквално пада.
	— И едно видео — признава и покрива лицето си с длани.
	— Видео? Записвал си как правиш секс с някоя? Тя знаеше ли? — питам, но знам отговора, преди той да поклати глава. — Как си могъл? Как си могъл да причиниш на някого такова нещо?
	Плача. И сега разбирам, че не съм знаела нищо за Хардин, че не го познавам изобщо. Трябва да преглътна стомашния сок, който се надига в гърлото ми. Инстинктивно се отдръпвам от него и веднага виждам болката в очите му.
	— Не знам… просто не ми пукаше… Беше забавно… не, не беше забавно, но не ми пукаше.
	Откровеността му ме реже като стъкло и за първи път, откакто го познавам, си мечтая за времето, когато криеше всичко от мен.
	— Какво се случи с Натали? — Гласът ми е пресипнал, бърша сълзите си.
	— Когато Джеймс видя видеото, пожела да я чука, но тя му отказа, не го искаше. И тогава той показа видеото на всички.
	— О, боже! Горкото момиче. — Чувствам се ужасно от това, което са направили с момичето, от това, което Хардин й е причинил.
	— Видеото се разпространи много бързо, родителите й разбраха само след ден. Семейството й имаше много… голям авторитет сред църковната общност, така че новината беше приета изключително зле. Изгониха я от дома й и когато се разчу, загуби и стипендията си за частния колеж, в който й предстоеше да замине наесен.
	— Съсипал си живота й — казвам тихо.
	Хардин е съсипал живота на това момиче и сега си спомням как веднъж заплаши да съсипе и моя. Дали ще свърша като нея? Дали вече не съм като нея? Поглеждам го.
	— Но ти ми каза, че никога не си бил с девственица преди.
	— Тя не беше девствена. Вече беше спала с едно момче. Но това е причината майка ми да ме изпрати тук. Всички край нас знаеха. Аз не се виждах на видеото. Е, очевидно чуках на видеото, но не се виждах. Виждаха се само няколко татуировки на ръката ми. — Той започва да трие юмрук в дланта на другата си ръка. — Но с това съм известен там… Сега…
	Вие ми се свят.
	— Какво каза тя, когато разбра какво си направил?
	— Каза, че се е влюбила в мен… и ме попита дали може да остане у дома, докато си намери къде да живее и къде да отиде.
	— Позволи ли й?
	Той клати глава.
	— Защо?
	— Защото не исках. Не я обичах.
	— Как може да се отнесеш така студено и безразлично към съдбата на това момиче след всичко, което си й причинил? Ти си я подвел. Правил си секс с нея и си я записал. Показал си го на приятелите си. И на цялото училище. И е загубила стипендията и семейството си заради теб! И след това дори не я допускаш до дома си, не проявяваш никакво състрадание към нея, когато е нямало къде да отиде — крещя и ставам. — Къде е сега тя? Какво се случи с нея?
	— Не знам, не ме е било грижа дори да разпитам.
	Най-страшно е безразличието му към всичко случило се.
	Гади ми се. И сега виждам приликата между нея и мен. И аз останах на улицата заради него. Напълно унищожих връзката си с майка си… пак заради него. Влюбих се в него, докато той е играл на някаква болна игра и ме е използвал като кукла.
	Хардин става с мен, но стои на няколко стъпки разстояние.
	— О, боже! — Цялото ми тяло започва да трепери. — Записвал си ме, нали?
	— Не! Как можеш да си го помислиш? Никога не бих ти причинил това, Теса. Кълна се в бога, Теса, не съм.
	Знам, че не трябва да му вярвам, но поне за това ми се струва, че не лъже.
	— Колко още? — питам.
	— Какво „колко още“?
	— Записи си направил?
	— Само Натали… преди да дойда тук.
	— Направил си го отново след всичко, което си сторил на онова нещастно момиче? — пищя.
	— Веднъж… сестрата на Дан — казва.
	Сестрата на Дан?
	— На приятеля ти Дан? — Сега вече разбирам. — Точно това е имал предвид Джейс, когато се бихте.
	Бях забравила за онзи инцидент, когато Дан и Хардин се сбиха. Но точно тогава Джейс намекна нещо за натрупалото се напрежение между тях.
	— Защо си го направил? Нали ти е бил приятел? На всички ли показа записа?
	— Не, не съм я показвал на никого. Изтрих я. Веднага след като му я пратих. Беше само една снимка. Наистина не знам защо го направих. Дан се държа като истински малоумник с мен, когато я доведе първия път. През цялото време не спря да ме заплашва да стоя настрани от нея. Искаше ми се да я изчукам само за да го вбеся. Той е истински задник и мръсник, Теса.
	— Как е възможно да не виждаш колко извратено е всичко това? Това е грозно, низко. Ти нормален ли си? — крещя.
	— Знам, Теса, знам.
	— Мислех, че облогът, касаещ мен, е най-лошото, което някога си правил… но… Боже, това е по-зле, много по-зле.
	Историята за Натали не ме наранява така, както ме нарани тази за облога между Зед и Хардин. Толкова е отвратително, потресаващо, че започвам да се съмнявам дали изобщо знам нещо за този човек. Знаех, че не е съвършен, че е всъщност ужасно несъвършен, но последните новини изстрелват нещата на съвсем друго ниво на мерзост.
	— Всичко това се случи преди теб, Теса. Това е миналото ми. Моля те, нека си остане в миналото — казва умолително. — Сега съм друг човек. Ти ме направи по-добър човек.
	— Хардин, на теб дори не ти пука какво си сторил на тези момичета. Не изпитваш никаква вина, нали?
	— Не си права. Изпитвам вина.
	Наклонявам глава настрани и го изглеждам с присвити очи.
	— Само защото сега знам и аз. — Той не оспорва думите ми, а аз продължавам да настъпвам и да крещя: — Не ти е пукало за никоя от тях. За никого.
	— Права си. Не ми пука. Честна дума, не ми пука за никого, освен за теб — крещи той на свой ред.
	— Това е прекалено много, Хардин. Дори за мен… Облогът, апартаментът, караниците, майка ми, майка ти, Коледа. Мамка му… много е. Дори не мога да си поема глътка въздух покрай всички тези… тези… каши. Веднага щом превъзмогна едно, следва друго. Кой знае какво още си правил! — Пак започвам да плача. — Не те познавам изобщо, не знам кой си! Нали?
	— Познаваш ме, Теса. Разбира се, че ме познаваш. Тогава… там… не бях аз, истинското ми аз е тук, пред теб. Обичам те. Ще направя всичко за теб, за да видиш, че това съм аз. Човекът, който те обича повече от дишането, човекът, който танцува на сватби и те гледа как спиш, човекът, чийто ден не може да започне, преди да го целунеш, човекът, който по-скоро би умрял, отколкото да живее без теб. Това съм аз. Моля те, не позволявай на миналото да ни унищожи. Моля те, бебо.
	Зелените му очи са насълзени и думите му наистина ме трогват, но това не е достатъчно. Той прави крачка към мен, ала аз отстъпвам назад. Трябва ми време и пространство, за да помисля. Вдигам ръка и го спирам.
	— Имам нужда от време. В момента всичко това ми идва прекалено много.
	Раменете ми се отпускат сякаш с облекчение.
	— Добре, добре… помисли колкото е нужно.
	— Далече от теб — обяснявам.
	— Не…
	— Да, Хардин. Не мога да мисля нормално, когато съм край теб.
	— Не, Теса, никъде няма да ходиш — казва със заповеднически тон.
	— Ти пък няма да ми казваш какво да правя и какво да не правя — отвръщам рязко.
	Той въздъхва, заравя пръсти в косата си, скубе се силно, имам чувството, че щя я отскубне с корените.
	— Добре… добре… Нека аз да изляза тогава. Ти остани тук.
	Искам да споря, но не ми се тръгва никъде. Наистина. Писна ми от хотели, а и утре е Коледа.
	— Ще се върна сутринта… освен ако не ти е нужно повече време — казва, обува кубинките си и се пресяга за ключовете. Едва тогава разбира, че майка му е взела колата му.
	— Вземи моята — предлагам.
	Той кима и тръгва към мен.
	— Недей — казвам и пак вдигам ръце да се браня. — Хардин, по пижама си.
	Той се поглежда, бяга към спалнята и след малко се появява напълно облечен. Спира до мен, поглежда ме в очите и изрича: — Моля те, помни, че те обичам и че съм се променил.
	И излиза от апартамента.


>	Глава четиридесет и две
>	Теса

	Какво да правя сега, по дяволите?
	Тръгвам към спалнята и сядам на ръба на леглото. Гади ми се от всичко това. Знам, че Хардин не е бил добър човек преди. Знаех също, че ще има още неща, които няма да искам да чуя, които ще ме направят нещастна, но когато Триш намекна за миналото му, последното нещо, което ми мина през ума, беше такова точно признание. Той се е изгаврил с това момиче по най-жестокия начин. Без милост, без разкаяние. И вероятно и сега не се разкайва.
	Когато сълзите започват да се стичат по лицето ми, се опитвам да дишам бавно, за да се успокоя. И сега най-лошото ми се струва това, че знам как се казва въпросното момиче. Ако беше момиче, чието име не знаех, може би щеше да е по-лесно да си представя, че то не съществува, че нищо не се е случило. Но сега името на Натали извиква толкова много въпроси. Как изглежда? Какво е планирала да учи в колежа, преди Хардин да я лиши от бъдеще? Има ли братя или сестри? Дали и те са видели видеото? Ако Триш не беше споменала, дали някога щях да разбера? Колко пъти са правили секс? Дали на Хардин му е харесвало?
	О, разбира се, че му е харесвало. Става дума за секс, а това с нещо, което Хардин е правил много често. И с други момичета. Много други момичета. Дали е останал да спи при Натали, след като са правили секс? Защо ревнувам от Натали? Трябва да я съжалявам, не да й завиждам, че го е докосвала. Изтласквам тази болна мисъл от главата си и се концентрирам върху въпроса що за човек е Хардин.
	Трябваше да го накарам да остане и да си каже всичко. А аз винаги правя една и съща грешка: или напускам, или — както е в случая — карам го да си тръгне. Проблемът е, че присъствието му просто убива цялата ми воля и нямам сили да се противопоставям, да му устоявам. А не бива да е така.
	Иска ми се да знам какво е станало с Натали, след като Хардин е унищожил живота й. Ако знам, че сега е щастлива и има по-хубав живот, бих се чувствала малко по-добре. Иска ми се да имам приятел, с когото да говоря за всичко това, който да ми даде съвет. Но дори и да имах такъв приятел, би било недискретно да споделя това, което Хардин ми каза. Освен това не искам никой да знае какво е причинил на всички тези момичета. Знам колко е глупаво от моя страна да го браня, защото не го заслужава, но не мога по друг начин. Не желая никой да си мисли по-лошо за него — достатъчно е това, което мислят сега. Не искам и той да се мисли за чудовище, не искам да се отчайва от себе си. И без това вече няма никакво себеуважение.
	Лягам на възглавничките и гледам в тавана. Точно преодолях… се опитвах да преодолея факта, че Хардин ме използва, за да спечели облог, а сега това! Натали и още четири момичета, защото нали уж били пет седмици? А после и сестрата на Дан! Това е като някакъв цикъл, като навик, като нещо, което не знам дали ще може някога да спре.
	Какво щеше да се случи с мен, ако не се беше влюбил? Знам, че ме обича. Той наистина ме обича. Сигурна съм. И аз го обичам. Въпреки грешките, които е направил в миналото си. Виждам, че се променя. Дори през последната седмица се е променил толкова много. Никога не е изразявал чувствата си така, както го направи днес. Просто ми се иска красивите му думи да не бяха последвани от такова грозно признание.
	Каза, че аз съм единственият му шанс за щастие, единственият му шанс да не прекара остатъка от живота си в самота. Колко тежки думи! И колко верни. Никой никога няма да го обича така, както го обичам аз. Не защото не заслужава да бъде обичан, а защото никой никога няма да го опознае така, както го познавам аз. Познавах? Не, все още познавам. Не, не мога да реша кое е по-правилно, но ми се иска да вярвам, че познавам истинския Хардин. Човекът, който е сега, а не човекът, който беше преди няколко месеца. Въпреки болката, която ми причини, той направи много неща, почти невъзможни неща, за да стане по-добър, да ми докаже, че може да бъде достоен за мен. Направи нечовешки усилия да бъде такъв, какъвто искам да бъде. Той може да се промени. Виждала съм го с очите си.
	А сега започвам да си мисля, че е време и аз да поема част от вината. Не за това, което е направил с Натали, а за това, че съм прекалено настоятелна, прекалено изискваща, че забравям, че промяната иска време и че никой не може да изтрие миналото си. Това, което стори с мен, беше лошо, много лошо, но понякога забравям, че той е един ядосан, самотен човек, който никога досега не е обичал никого. Обича майка си, по своя си странен начин, дори може би по същия начин, по който хората обичат родителите си. От друга страна, много съм изморена от цялото това въртене в един и същи кръг. В началото беше мятане между жестокостта и лошото му настроение, от една страна, и онзи мил и чаровен Хардин, когото така обичам, от друга страна. Сега цикълът еволюира на съвсем различно ниво. Много по-лошо отпреди: напускам го, после се връщам, после пак го напускам. Не можем да продължаваме така. Ако има още неща, които крие, знам, че ще ме убият. Едва се държа сега, а какво остава да има и още нещо.
	Не съм в състояние да понеса повече тайни, сърдечни болки и тревоги, раздели. Преди можех да планирам всичко, всеки детайл от живота ми беше изчислен, анализиран милиарди пъти. Докато срещнах Хардин. Той просто преобръща живота ми. И често го прави по най-жестокия начин. Но от друга страна, Хардин ме прави много щастлива. По-щастлива, отколкото някога съм била. Трябва да сме заедно и да се опитаме да заобиколим тези ужасни неща, които е извършил в миналото си.
	Или да приключа веднага.
	Ако го напусна, трябва да се преместя от града, да се махна далеч, много далеч оттук. Трябва да оставя всяко нещо, което може да ми напомни за него, зад гърба си, за да съм способна да направя опит да продължа напред.
	И тогава осъзнавам, че сълзите са спрели, знам, че съм готова с присъдата си над него. Болката, която изпитвам само при мисълта да го напусна, е много по-непоносима от болката от всичко, което ми е причинил. Не мога да го напусна. Знам, че не мога. Знам колко съм жалка, но не мога да съществувам без него. Никой никога няма да е в състояние да ме накара да почувствам това, което изпитвам с него. Никой никога няма да бъде Хардин. За мен той е… обичта. И аз съм същото за него. Не трябваше да го карам да излиза. Имах време да помисля, а и може би трябва да помисля още малко, но вече си го искам обратно при мен.
	Нима любовта винаги е толкова страстна и в същото време е така болезнена? Нямам никакъв опит, за да направя сравнение.
	Чувам входната врата и се втурвам, но съм безкрайно разочарована. Очаквах Хардин, но заварвам Триш. Точно заканва ключовете от колата му и събува заснежените си обувки. Не знам какво да й кажа, след като тя почти ми заповяда да тръгна с майка си.
	— Къде е Хардин? — пита и влиза в кухнята.
	— Излезе… няма да се връща тази вечер.
	Тя се обръща и казва само едно „О?“
	— Сигурна съм, че ако му се обадиш, ще ти каже къде е, ако не искаш да стоиш тук с мен…
	— Теса — започва, но знам, че й е трудно да намери думите. — Съжалявам за това, което казах. Не трябва да си мислиш, че не искам да си тук. Просто се опитвах да те предпазя от това, което може да направи Хардин. Не искам да…
	— Да свърша като Натали?
	— Казал ти е! — Виждам каква болка й причинява споменът.
	— Да.
	— Всичко ли ти е казал? — Усещам съмнението в гласа й.
	— Да. За записа, за снимките, за загубената стипендия. Всичко.
	— И си все още тук?
	— Казах му, че имам нужда от време, за да остана малко сама, но… да, няма да ходя никъде.
	Тя кима и двете сядаме на масичката. Когато ме поглежда с учудените си големи очи, вече знам какво си мисли, затова казвам:
	— Знам, че е вършил ужасни неща, непростими неща, но вярвам, че може да се промени. Той вече не е такъв.
	Триш слага дланите си една в друга и казва:
	— Теса, той ми е син. Обичам го. Но ти наистина трябва да помислиш добре. Той направи с теб същото, което е правил и преди. Знам, че те обича. Убедена съм. Просто се страхувам, че стореното вече е непоправимо.
	Оценявам откровеността й, но не мисля точно така.
	— Да, стореното е сторено, но не е непоправимо. И мисля, че решението относно това как да се справя с неговото минало е само мое. А ако непрестанно му напомням за миналото му и го обвинявам за това, което е станало тогава, как ще му помогна да продължи напред? Нима трябва да бъде лишен от любов за вечни времена? Сигурно си мислиш, че съм глупава и наивна заради това, че винаги му прощавам, но аз обичам сина ти. И не мога да съществувам без него.
	Триш меко цъка с език и клати глава.
	— Теса, не мисля, че си наивна и глупава. Твоята прошка показва зрялост и състрадание. Синът ми мрази себе си. Винаги е бил такъв. И мислех, че винаги ще си остане такъв. Докато не срещна теб. Когато майка ти каза какво ти е сторил, исках да умра от срам и ужас. И държа да знаеш, че ужасно съжалявам за това, което е направил синът ми. Не знам къде сбърках. Опитах се да бъда най-добрата майка на света, но беше толкова трудно без баща му. Трябваше да работя много, нямах време да съм край него, да му обръщам вниманието, което заслужаваше. Ако не бях допуснала тази грешка, може би щеше да има по-голямо уважение към жените.
	Знам, че ако не беше плакала навън, сега вече щеше да се дави от сълзи. Чувството й за вина е така дълбоко и плътно, почти видимо, че ми се иска да я успокоя.
	— Той не е такъв заради теб. Мисля, че основната причина е свързана с баща му, с начина, по който все още мисли за него… И от друга страна, с приятелите му. Опитвам се да работя и по двата въпроса. Моля те, не се обвинявай. Вината не е в теб.
	Триш се пресяга през масата и взима ръцете ми в своите.
	— Ти си най-благородното, най-милото човешко същество, което съм виждала през всичките си тридесет и пет години на тази земя.
	— Тридесет и пет? — питам с недоверие.
	— Хей, поне се прави, че ми вярваш. Мога да мина за тридесет и пет годишна — усмихва се тя.
	— Определено — смея се.
	Преди двадесет минути плачех и бях на ръба на поредния тотален срив, а сега се смея с Триш. В мига, в който реших да оставя миналото на Хардин там, където му е мястото — в миналото, — тялото ми сякаш олекна от нечовешко облекчение.
	— Може би трябва да му се обадя и да му кажа какво съм решила.
	Триш навежда глава настрани и отвръща:
	— Остави го малко да се поизпържи в ада.
	Идеята да продължавам да го измъчвам не ми харесва, но може би е редно да му дам време да помисли за всичко, което е извършил в миналото си.
	— Може би си права…
	— Мисля, че трябва да разбере, че всяко лошо решение си има своите последици — казва тя и очите й грейват весело. — Какво ще кажеш да си направим вечеря и чак след това да му се обадиш и да го отървеш от мъките му.
	Хуморът и съветите й ме радват и ме правят истински щастлива, че сега е до мен и че ми помага да изляза от объркването, да преодолея тъгата заради миналото на Хардин. Имам желание да оставя зад гърба си това минало, да го забравя, но искам да знам дали там има още демони, още неприятни изненади, които могат да обърнат влака на надеждата ми.
	— Какво ти се яде?
	— Каквото и да е. Мога да ти помогна — предлагам, но тя веднага ми отказва.
	— Сега си почивай, отпусни се. Беше много дълъг ден. С Хардин… и с… майка ти.
	— О, да… толкова е трудно с нея.
	Тя се усмихва, отваря хладилника и казва:
	— Трудно? Не бих използвала тази дума, ако се налага да опиша майка ти, но все пак ти е майка, затова ще замълча.
	— Малко е като женско куче — пояснявам. Не искам да изговарям думата „кучка“ пред Триш.
	— О, да, определено е кучка. Ето, казах го вместо теб — смее се тя и аз не мога да не се засмея с нея.


	Триш приготвя пилешки такос и сядаме да хапнем. Говорим си за Коледа, за времето, за всичко, само не и за това, за което не мога да спра да мисля: Хардин. Накрая вече не издържам, мисълта, че съм го оставила в неведение, буквално ме убива. Искам да му се обадя и да му кажа да си дойде сега, веднага.
	— Не мислиш ли, че му стига толкова? — питам, но не признавам, че броя минутите.
	— Не, но изборът не е мой — казва майка му.
	— Трябва да му се обадя.
	Излизам от кухнята и звъня на Хардин.
	— Теса? — Мисля, че е повече от изненадан.
	— Хардин, имаме да обсъждаме много неща, но искам да си дойдеш, за да можем да поговорим.
	— Вече? Да… да… разбира се, ще се прибера след малко — казва забързано.
	— Добре — отвръщам и затварям телефона. Нямам много време да премисля всичко, преди да си дойде. Искам да му е ясно, че това, което е направил, е грешно, искам да отстоявам позициите си, но и да му кажа, че го обичам.
	Крача по хладния под и чакам. След може би около час входната врата се отваря и чувам стъпките му в коридора. Когато влиза в спалнята, сърцето ми се разпуква за милионен път. Очите му са подпухнали и червени. Не казва нищо. Тръгва към мен и слага в ръцете ми някакъв предмет.
	Хартия?
	Поглеждам го въпросително, но той само сгъва пръстите ми около листата и казва:
	— Преди да решиш, прочети това — изрича меко, целува ме по челото и отива в хола.


>	Глава четиридесет и три
>	Теса

	Разтварям длан и виждам, че това са изписани и от двете страни листа. Писмо. Написано на ръка. От Хардин. Страхувам се дори да започна да го чета, но знам, че трябва.
C>
	Тес,
	Знаеш, че не ме бива много с думите, така че може и да съм откраднал някой цитат от репликите на Дарси, когото толкова харесваш.
	Пиша го не за да Ви огорча, нито пък да се унижавам, напомняйки желания, които за наше общо спокойствие трябва час по-скоро да изчезнат в забрава; усилието да го напиша и насилието да го прочетете биха могли да се спестят, но нещо ме тласкаше да го напиша, за да го прочетете. Моля, простете свободата, с която настоявам за вниманието Ви; зная, че е принуда над чувствата Ви, но разчитам на вашата справедливост.
	Знам, че съм ти причинил ужасно много кошмарни, откачени, ненормални неща и че по никакъв начин не те заслужавам. Но те моля, умолявам те на колене да оставиш нещата, които съм извършил, в миналото. Знам, че искам прекалено много от теб, винаги го правя. И те моля да ми простиш и за това. Ако можех да се върна и да поправя нещо, бих го сторил. Знам, че си ядосана и разочарована от нещата, които съм вършил, и това буквално ме убива. Няма да се извинявам за това какъв съм, но щети разкажа за онази страна от мен, която ти не познаваш.
	Ще започна с нещата, които си спомням, но кълна се, от този ден нататък няма да пропускам нищо с умисъл и няма да крия нищо от теб.
	Когато бях на около девет, откраднах колелото на комшията ни, счупих го и после излъгах. През същата тази година метнах бейзболна топка през прозореца на хола, счупих го и излъгах и за това.
	Вече знаеш за майка ми и за моряците. Баща ми ни напусна скоро след това и когато си отиде, бях щастлив. Нямах много приятели, защото бях задник. Тормозех децата от моя клас. Много. Всеки ден. Държах се с майка ми като идиот. Това беше последната година, когато й казах, че я обичам. И това не се е променило и досега. Все още се държа идиотски с всеки, така че не мога да изброя всички случаи, но са много.
	Бях на около тринадесет, когато с няколко приятели влязохме в магазина на нашата улица и откраднахме каквото ни попадна пред очите. Не знам защо го направихме, но когато единия от приятелите ми го хванаха, аз го заплаших, за да поеме цялата вина. И той я пое. Запалих първата си цигара, когато бях на тринадесет. Имаше ужасен вкус и кашлях около десет минути. Никога повече не запалих цигара… докато не започнах да пуша трева, но ще стигна и дотам.
	За първи път спах с момиче, когато бях на четиринадесет. С по-голямата сестра на Марк. Беше на седемнадесет и вече проституираше. Беше странно изживяване, но ми хареса. Тя спа с всичките ми приятели, не само с мен. След това не правих секс една година, но когато станах на петнадесет, вече нямах спирачка. Със случайни момичета по партита. Винаги лъжех за възрастта си. А и момичетата бяха много лесни. На никоя не й е пукало за мен, съответно и аз не съм давал пет пари за никоя от тях.
	Започнах да пуша трева същата година и го правех доста често. По същото време взех да пия. С приятелите ми крадяхме алкохол от родителите им или от другаде. По това време започнах и да се бия. Много. Няколко пъти ми разкъртиха задника от бой, но в повечето случаи побеждавах. Винаги бях гневен и неспокоен, винаги. И винаги се успокоявах, когато причинявах болка на някого другиго. Понякога въвличах хората в бой само за забавление. Но най-лошото се случи с това момче — Такър. Семейството му беше много бедно. Обличаха го в стари, парцаливи дрехи и аз не спирах да му се подигравам. Изтезавах го заради вида му. Понякога надрасквах тениската му с химикал само за да му докажа, че не я пере.
	Бил съм напълно откачен, знам.
	Както и да е, един ден го видях на улицата и го ударих в рамото. Просто за да се покажа какво съм лайно. Той се ядоса и ме нарече задник. И аз го пребих. Носът му беше счупен, а майка му нямаше пари да го заведе на лекар. И въпреки всичко продължих да му се подигравам дори и след това. Няколко месеца по-късно майка му почина и го изпратиха в приемно семейство. Богато семейство. Извади късмет. И един ден, беше на шестнадесетия ми рожден ден, той мина покрай мен. С чисто нова кола. Исках да го намеря и пак да му счупя носа, но сега, когато мисля за него, наистина се радвам, че животът му се разви така.
	Няма да те занимавам със събитията от шестнадесетата ми година, защото всичко беше само пушене, друсане и побоища. Това важи и за седемнадесетата ми година. Откраднах няколко коли, счупих няколко прозореца. Когато бях на осемнадесет, се запознах с Джеймс. Беше печен, защото точно като мен не му пукаше от нищо. Пиехме всеки ден с компанията. Прибирах се пиян всяка вечер, повръщах на пода и мама трябваше да мие след мен. Почти всяка нощ чупех по нещо у дома… Бяхме малка, затворена група и никой не смееше да се занимава с нас. Знаеха, че е по-добре за тях. Тогава започна и онази игра. Вече ти казах за Натали. Това беше най-лошото, кълна се. Знам, че се отвращаваш от мен заради това, че никога не съм се поинтересувал какво е станало с нея и че не ми е пукало, но истината е, че не ми пукаше. Едва сега, докато карах към тази празна хотелска стая, се замислих за нея. Не се чувствах чак толкова зле, както може би очакваш, но мислех за нея и се запитах какво би станало, ако някой направи това с теб. Наложи се да спра, за да повърна само при мисълта какво би било, ако ти беше на мястото на Натали. Беше много лошо, много грешно… това, което направих с нея. Мелиса, едно от другите момичета, също беше влюбена в мен, но нищо не се получи. Тя беше гнусна и шумна. Казах на всички, че има проблеми с интимната хигиена, и никой не я доближаваше, така че разбра да стои далеч от мен.
	Арестуваха ме веднъж за пиянство на обществено място. Мама беше толкова ядосана, че ме остави в полицията цялата нощ. И тогава вече всички разбраха за Натали. И мама научи и мисля, че това й дойде наистина прекалено. Когато спомена, че ме изпраща в Америка, изпаднах в истерия. Не исках да оставя досегашния си живот, независимо колко болно и грозно беше всичко… това бях аз, моят живот. Но когато пребих един на някакъв фестивал, майка ми реши окончателно. Кандидатствах тук и, разбира се, приеха ме.
	Когато дойдох в Америка, мили боже, мразех всичко и всеки. Бях толкова побеснял, че се налага да живея в близост до баща ми, че продължих да протестирам по моя си начин. Пиене, партита в къщата. През цялото време. Запознах се със Стеф, бях с нея една нощ, а после тя ме запозна със своите приятели. Най-добре се разбирам с Нейт, Дан и Джейс са кофти хора. Особено Джейс. Вече знаеш за сестрата на Дан, така че няма да се повтарям. Чукал съм няколко момичета след това, но не чак толкова, колкото си представяш. Признавам, че спах с Моли веднъж, след като ти и аз се целунахме, но единствената причина да го направя беше, че не можех да спра да мисля за теб. Не можех да те изкарам от мислите си, Тес. През цялото време, докато бях с нея, този единствен път, мислех, че това си ти. Знаех, че не си, защото ти би била много по-добра, с теб би било много по-хубаво. През цялото време си казвах: „Ако я видя още веднъж, един последен път, ще се осъзная, ще разбера, че това е просто нелепо и смешно, че само си въобразявам, че може би е просто похот“. Но всеки път, когато те виждах, исках повече и повече. Опитвах се да измисля как да те дразня само за да чуя как произнасяш името ми. Исках да знам за какво мислиш в час, защо гледаш намусено в учебника, исках да прокарам палец по бръчката между сърдитите ти вежди и да я изгладя. Исках да знам за какво си шепнете с Ландън, исках да знам какво пишеш в онзи проклет планер. Всъщност веднъж успях да го видя отблизо, когато го изпусна и аз те догоних да ти го дам. Вероятно не помниш. Беше с лилава блуза и с онази ужасна сива пола, която обличаше всеки ден.
	След онзи ден в общежитието, когато разхвърлих бележките и листата ти и когато те целунах, разбрах, че съм загазил, и то яко, и че не мога да стоя настрани от теб. Мислех за теб всяка секунда. Всяка моя мисъл бе обсебена от теб. В началото не знаех от какво и защо съм толкова обсебен. Но първата вечер, когато остана да спиш при мен, тогава разбрах, _знаех_, че те обичам. И знаех, че бих направил всичко за теб.
	Осъзнавам колко глупаво звучи това след всичко, което ти причиних, но е самата истина. Кълна се. По цял ден си мечтаех. Аз… и мечти? За живота, който бихме могли да имаме заедно. Представях си как седиш на дивана с книга в ръка, с химикал между зъбите и как стъпалата ти са вдигнати в скута ми. Не знам защо, но не можех да се отърва от това видение. И най-много ме тормозеше мисълта, че аз те желая такава, по този начин, но че ти никога няма да изпиташ подобно нещо към мен.
	Заплаших всички, които се опитваха да седнат до теб, заплаших и Ландън да пази мястото ми до теб. Само за да съм близо до теб. През цялото време си повтарях, че го правя, за да спечеля облога, че се държа така странно единствено заради това. И знаех, че се опитвам да излъжа себе си. Но просто не бях готов да призная пред себе си. Вършех всякакви напълно откачени неща, за да подклаждам тази болестна обсебеност. Примерно четях някоя книга и си отбелязвах думи, изречения, пасажи, които ми напомнят за теб. Искаш ли да чуеш първия:
	_Той пристъпи, погледна надолу и се опита да не гледа към нея. Сякаш тя беше слънцето. И въпреки това, без дори да поглежда към него, я видя, както би видял слънцето._ Признах си, че те обичам, докато подчертавах от шибания Толстой.
	Когато ти казах, че те обичам пред всички, това беше самата истина. Просто за пореден път се проявих като задник да ти го кажа, след като ти ме разкара. В деня, когато ми призна, че ме обичаш, за първи път почувствах, че има надежда, надежда за мен. За нас. Не знам защо продължих да се държа лошо с теб и да те наранявам. Няма да ти губя времето да се оправдавам, защото нямам оправдание. Може би просто имам прекалено много лоши навици и инстинкти. И се боря срещу тях. Заради теб.
	Знам само, че ти ме правиш щастлив, Тес. Обичаш ме, а не бива. И се нуждая от теб. Толкова силно. Винаги съм имал нужда от теб и винаги ще имам. Когато ме напусна миналата седмица, това почти ме уби. Бях напълно изгубен. Напълно изгубен без теб. Излязох на среща с едно момиче. Нямаше да ти кажа, но не мога да поема риска да те загубя пак. Дори не бих го нарекъл среща. Нищо не се случи. Насилих се да я целуна, но не успях. Не можех. Не мога да целуна друго момиче, освен теб.
	Беше много скучна и в сравнение с теб беше едно голямо нищо. Никоя никога няма да бъде като теб. Знам, че вероятно е прекалено късно за това, което пиша, особено сега, когато знаеш за всички ужасни неща, които съм извършил.
	Мога само да се моля да продължиш да ме обичаш, след като прочетеш това. Ако ли не, ще те разбера. Знам, че ще бъдеш много по-добре без мен.
	Не съм романтичен, не мога да ти напиша стих или песен.
	Аз дори не съм добър човек.
	Не мога да ти обещая, че няма да те нараня пак, но мога да се закълна, че ще те обичам до деня, в който умра. Аз съм ужасен човек, не те заслужавам, но се надявам да ми дадеш възможност да съживя вярата ти в мен.
	Съжалявам за болката, която ти причиних. Ще разбера, ако не можеш да ми простиш. Извинявай, не трябваше да е толкова дълго. Не очаквах, че греховете ми са чак толкова много.
	Обичам те и винаги ще те обичам.
@	Хардин
C$
	Седя и гледам в листата. Всичко ми е като в мъгла. И след това го чета пак. Не знам какво съм очаквала, но със сигурност не бях очаквала това. Как може да каже, че не е романтичен? Гривната с талисманчета, както и това — доста обезпокоително, но толкова красиво — писмо доказват точно обратното. Дори е използвал първия параграф от писмото на Дарси до Елизабет. И сега, когато напълно оголи душата си пред мен, го обичам още повече.
	Да, сторил е ужасни неща, които аз никога не бих извършила, наранил е толкова много хора, но това, което има най-голямо значение за мен, е, че вече не го прави. Невинаги е постъпвал по правилния начин, но не мога да пренебрегна усилията му да ми покаже, че се променя, че ме обича. Не искам да го признавам дори пред себе си, но това, че не е обичал никоя друга, освен мен… звучи поетично.
	Гледам листовете и не мърдам. И тогава на вратата се чука. Сгъвам писмото, слагам го в шкафчето на тоалетката. Не искам Хардин да ме накара да го хвърля или да го скъсам, след като вече съм го прочела.
	— Влизай — казвам и тръгвам към вратата да го посрещна.
	Той отваря вратата и гледа в пода.
	— Успя ли да…
	— Да… — Слагам пръсти под брадичката му и го карам да ме погледне, нещо, което обикновено той прави с мен. Очите му са тъжни и все още силно зачервени.
	— Тъпо беше… знаех си, че не трябваше…
	— Не, не беше. Изобщо не беше глупаво. — Пускам брадичката му, но го гледам настоятелно в очите. — Хардин, това е всичко, което толкова дълго време чаках да ми кажеш.
	— Извинявай, че те накарах да чакаш. И че го написах, а не го казах. Просто така беше по-лесно. Не ме бива да говоря… никак даже. — Зелените му ириси се открояват на фона на зачервените му очи.
	— Знам това…
	— Ти… дали… искаш ли да поговорим за това? Трябва ли ти още време сега, когато знаеш цялата истина и колко съм… откачен? — пита и пак забива поглед в пода.
	— Не си. Бил си. Направил си много неща… лоши неща. — Той кима. Не мога да издържам да го гледам как се презира. Дори когато знам какво е правил, не искам да мисли така лошо за себе си. — Но това не означава, че си лош човек. Правил си лоши неща, но вече не си онзи лош човек.
	— Какво? — пита и вдига поглед.
	Слагам длани на лицето му.
	— Казах, че не си лош човек, Хардин.
	— Наистина ли го мислиш? Прочете ли всичко, което съм написал?
	— Да. И самият факт, че си го написал, го доказва.
	Хардин изглежда толкова объркан и неуверен.
	— Как можеш да кажеш такова нещо? Ти искаше време и пространство да мислиш и да решиш. После прочете всичко това… тези лайна, в които съм тънел през целия си живот. И казваш, че не съм лош човек? Не разбирам…
	Прокарвам палци по бузите му.
	— Прочетох го и сега, когато знам всичко, което си направил, не съм променила решението си.
	— О… — Очите му се навлажняват.
	Самата мисъл, че може пак да се разплаче пред мен, ми причинява ужасна болка. Очевидно не разбира какво се опитвам да му кажа.
	— Докато те нямаше, вече бях решила да остана. И след като прочетох какво си написал, не съм променила решението си. Напротив, сега още по-силно искам да остана. Обичам те, Хардин.


>	Глава четиридесет и четири
>	Теса

	Хардин хваща ръцете ми и после ме обгръща с тялото си, сякаш ако ме пусне, ще изчезна. Докато изричах думите искам да остана, за първи път изпитах такова силно освобождаващо чувство. Няма да се притеснявам, че духовете от миналото на Хардин ще изпълзят. Няма защо да се тревожа, че някой ще метне някоя бомба върху мен и че някоя нова история ще гръмне. Сега вече знам всичко. Знам всичко, което е крил. И не мога да не се сетя за следната фраза: понякога е по-добре да стоиш на тъмно, отколкото да ослепееш от слънцето. Но не мисля, че това важи за мен сега. Обезпокоена съм от нещата, които е правил, но вече съм решила да не позволявам на миналото му да стои между нас.
	Хардин се отдръпва и сяда на ръба на леглото.
	— За какво мислиш? Искаш ли да питаш за нещо? Държа да съм честен с теб.
	Аз заставам между краката му, той хваща ръката ми и я обръща с дланта нагоре, после започва да рисува малки кръгчета по нея, но не откъсва очи от лицето ми, търси нещо, което да му подскаже какво става в сърцето и в главата ми, да разбере как се чувствам.
	— Не… Иска ми се да знам какво е станало с Натали… но нямам въпроси.
	— Вече не съм онзи човек, Тес. Знаеш това, нали?
	Вече му го казах, но знам, че иска да му го кажа пак. Иска да го чуе пак.
	— Знам. Наистина знам, бебо.
	Очите му се стрелват към моите веднага щом чува обръщението.
	— Бебо? — пита озадачено.
	— Не знам защо го казах… — изчервявам се. Винаги съм го наричала само по име и това е било единственото ми обръщение към него. Затова е малко странно да го наричам „бебо“, така както ме нарича той.
	— Не… харесва ми — усмихва се той.
	— Липсваше ми усмивката ти — казвам и пръстите му спират да се движат по дланта ми.
	— И твоята усмивка ми липсваше — отвръща и лицето му посърва. — Не ти давам много поводи да се усмихваш.
	Ще ми се да му кажа нещо, за да изтрия съмнението от лицето му, но не искам и да го лъжа. Той трябва да знае как се чувствам.
	— Да… трябва да поработим над това — казвам. Пръстите му пак започват да рисуват малки сърчица по дланта ми.
	— Не знам защо ме обичаш.
	— Няма значение защо. Важното е, че те обичам.
	— Писмото беше тъпо, нали?
	— Не. Моля те, престани да се презираш. Беше красиво. Прочетох го три пъти. Наистина бях щастлива да прочета нещата, които си мислил за мен. За нас.
	Той ме поглежда с крива усмивка, но лицето му е все още тревожно.
	— Но ти знаеше, че те обичам.
	— Да, но беше хубаво да знам и онези дребни, малки неща. Как си спомняш с какво съм била облечена… Такива работи. Никога не ми казваш подобни неща.
	— О… — Изглежда толкова сконфузен. Честно казано, доста странно е да видя Хардин в ролята на ранимия и податливия в нашата връзка. Тази роля винаги е била единствено и само моя.
	— Няма от какво да се срамуваш — казвам. Ръката му се увива около кръста ми и той ме придърпва в скута си.
	— Не се срамувам — лъже.
	Прокарвам пръсти през косата му и обгръщам с ръка раменете му.
	— Мисля, че се срамуваш — казвам само за да го предизвикам… съвсем леко, на шега.
	Той се смее и заравя лице във врата ми.
	— Каква Бъдни вечер. Беше ужасно дълъг ден — изрича уморено. Напълно съм съгласна с него.
	— Прекалено дълъг. Не мога да повярвам, че майка ми се появи тук. Просто не ми го побира акълът.
	— Не е съвсем така — отбелязва и аз се надигам да го погледна.
	Моля?
	— Не може да се отрече, че в действията й има някаква логика. Да, подхожда по грешния начин, но не мога да я обвинявам заради това, че не иска да си с някого като мен.
	Уморена съм от този разговор и изобщо не ми се дискутира колко е права или колко греши майка ми за Хардин. Надигам се от скута му и сядам на леглото до него.
	— Тес, не се сърди така. И не ме гледай лошо. Просто казвам, че когато се замислих над всичко, което съм направил, не мога да я виня, че се тревожи, задето си с човек като мен.
	— Е, майка ми както винаги греши. И ако можем да спрем да говорим за нея? — мрънкам и наистина не ми се говори за нея. Уморена съм от цялото напрежение днес, от тази седмица, от цялата година. Господи, не мога да разбера къде замина времето, къде замина цяла година?
	— Добре, за какво искаш да говорим? — пита Хардин.
	— Не знам… за нещо по-леко — усмихвам се и се опитвам да не се муся. — Като например колко си романтичен, когато… решиш да си романтичен.
	— Не съм романтичен — начумерва се веднага той.
	— Напротив, няма нищо по-сигурно от това. Писмото е подходящо за класически роман — казвам с усмивка. Той върти очи и веднага уточнява:
	— Не беше писмо. Беше… бележка. Бележка, която трябваше да е дълга само един параграф.
	— Добре, така да е. Романтична бележка.
	— О… я млъквай — роптае с престорено недоволство.
	Увивам един кичур от косата на Хардин около пръста си и се смея.
	— Така ли се опитваш да ме ядосаш, за да чуеш как казвам името ти?
	Хардин бързо ме хваща за кръста, мята ме на леглото и се надвесва над мен, сложил ръце на таза ми.
	— Не, след това измислих нови начини да те накарам да повтаряш името ми — казва задъхано в ухото ми. Тялото ми пламва само от няколко негови думи.
	— Така ли? — питам и се учудвам на начина, по който звучи гласът ми — натежал от плътност. И точно тогава в съзнанието ми изскача тялото на Натали. Без лице. Стомахът ми се обръща.
	— Мисля, че трябва да почакаме, докато майка ти си тръгне — казвам, защото очевидно ми трябва време да възприема всичко, да започна да се отпускам и да се чувствам добре, когато сме насаме. А и от друга страна, защото беше толкова неловко, когато правихме секс, докато тя беше в съседната стая.
	— Мога веднага да я изритам — казва, но се изтърколва настрани и ляга до мен.
	— Или аз да изритам теб?
	— Няма да ходя никъде повече. Нито ти. — Категоричността в гласа му ме кара да се усмихна.
	Лежим един до друг и гледаме в тавана.
	— Значи това е? Няма повече да се разиграваме напред-назад? — питам.
	— Да, това е. Никакви тайни, никакво бягане. Мислиш ли, че можеш да успееш да се задържиш край мен поне една седмица, без да ме напускаш?
	Бутам раменете му и се смея.
	— Мислиш ли, че можеш да не ме вбесяваш поне една седмица?
	— Да… Вероятно не — казва, но знам, че се усмихва. Хващам лицето му и го обръщам към себе си. Усмихва се.
	— И ми обещаваш, че понякога ще оставаш с мен в общежитието? И без това трябва да караш много, за да се прибереш в апартамента — казвам.
	— В общежитието? Ти не живееш в общежитие. Живееш тук.
	— Та ние едва сега се решаваме да започнем отначало. Мислиш ли, че идеята е добра?
	— Оставаш тук. Няма да го обсъждаме повече.
	— Очевидно си объркан, за да си позволиш да ми говориш по този начин.
	Повдигам се леко на лакът, клатя глава и се усмихвам.
	— Не искам да живея в общежитие. Просто исках да видя какво ще кажеш.
	— Е? — поглежда ме и се обляга на лакът срещу мен. — Радвам се да видя, че можеш да ме дразниш по същия начин като преди.
	— А аз се радвам да видя обикновения, груб Хардин. Започнах да се притеснявам, че след това романтично писмо си загубил форма.
	— Наречи ме романтик още веднъж и ще те чукам веднага. Тук. Не ме интересува дали майка ми е в съседната стая, или дори в същата. — Очите ми се разширяват от почуда, а той избухва в дълбок, сърцат смях; не мисля, че някога съм го виждала да се смее така. — Шегувам се. Но така ми се иска да погледнеш изражението си. — Залива се от смях, а аз се смея с него.
	След малко, след като и двамата се успокояваме, той казва:
	— Мисля, че не е редно да се смеем след всичко, което се случи днес.
	— Или може би точно заради всичко, което се случи днес, трябва да се смеем.
	Защото точно това правим, така живеем: караме се и се сдобряваме.
	— Нашата връзка е малко… откачена работа — усмихва се той.
	— Да… но съвсем мъничко — признавам, защото определено е като виенско колело.
	— Но вече не, нали? Обещавам.
	— Добре — казвам, навеждам се и го целувам по устните. Но не е достатъчно.
	С Хардин никога не е достатъчно. Целувам го пак и този път се позабавям повечко. Устните ни се разтварят в един и същи миг и той плъзва езика си в устата ми. Ръцете ми се вкопчват в косата му, придърпва ме върху себе си, езикът му нежно масажира моя. През каквито и изпитания да преминава връзката ни, страстта ни един към друг остава единствената константа. Започвам да мърдам таза си, да се притискам в него, усещам усмивката му в устните си.
	— Мисля, че засега стига толкова — казва.
	Кимам и слагам глава на гърдите му и се отпускам в ръцете му.
	— Надявам се утре всичко да мине добре — проговарям след няколко минути тишина. Той не отвръща. Когато вдигам глава да видя защо се е умълчал, очите му са затворени, устните му са леко отворени. Вече спи. Вероятно е бил ужасно изтощен. Аз също съм премазана от умора.
	Покатервам се върху него да видя колко е часът. Вече минава единадесет и половина. Събувам джинсите му много внимателно, за да не го събудя, и се свивам на топка до него. Утре е Коледа и мога само да се моля да мине по-добре от днешния ден.


>	Глава четиридесет и пет
>	Хардин

	— Хардин? — Гласът на Теса е мек и нежен. Изсумтявам и издърпвам ръката си изпод нея, измъквам възглавницата и покривам лицето си.
	— Няма да ставам още.
	— Успали сме се, а трябва да се приготвяме — казва, грабва възглавницата от ръцете ми и я мята на пода.
	— Остани в леглото с мен. Хайде да го отложим — хващам ръката й и я дърпам.
	Тя се търкулва настрани.
	— Не можем да отложим Коледа! — смее се тя и залепва устните си във врата ми.
	Притискам се към нея и раздвижвам таза си, но тя се отдръпва нежно.
	— О, не, не прави така. — Дланите й притискат гърдите ми, за да ми попречи да се обърна върху нея. Веднага скача от леглото и ме оставя сам. От една страна, искам да я последвам в банята. Не за да правим нещо, а просто да съм близо до нея. От друга страна, леглото е така топло и удобно, че решавам да си остана в него.
	Все още не мога да повярвам, че реши да остане при мен. Прошката й и начинът, по който ме прие такъв, какъвто съм, никога няма да спрат да ме изумяват до края на живота ми.
	И да бъде тук за Коледа! Ще е толкова по-различно от всяка друга година. Такива празници никога не са ме вълнували, изобщо не ме е било грижа. Но когато си спомня как лицето й грееше, докато украсяваше някакво тъпо дърво с играчки, които някой е решил да продава на безбожни цени само защото е Коледа, денят ми става далеч по-поносим. И никак не е зле, че и мама е тук. Теса очевидно я обожава, а майка ми е почти толкова обсебена от моето момиче, колкото съм и аз.
	_Моето момиче._ Теса пак е моето момиче. И на Коледа ще бъда с нея. И с побърканото си семейство. Колко по-различна е тази Коледа от миналата, когато се напих като куче и после не помнех нищо.
	След няколко минути с мъка се надигам от леглото и тръгвам към кухнята. Кафе. Искам кафе.
	— Весела Коледа — казва майка ми, когато влизам в кухнята.
	— И на теб. — Минавам покрай нея и отварям хладилника.
	— Направих кафе — казва тя.
	— Виждам. — Грабвам корнфлейкса и отивам към кафеварката.
	— Хардин. Съжалявам за това, което наговорих вчера. Знам, че се ядоса, когато казах тези неща на майката на Теса, но искам да ме разбереш и защо го казах.
	Проблемът е, че аз определено я разбирам и знам защо го каза, но не й влиза в работата да я подтиква да ме остави. След всичко, което трябваше да преживеем с Теса, поне един трябваше да застане на наша страна. Имам чувството, че Теса и аз сме сами срещу целия свят, а аз искам и майка ми да е на наша страна.
	— Мамо, мястото й е тук, при мен. Никъде другаде. — Грабвам кърпата да избърша разлялото се от чашата кафе. Естествено, че веднага изцапвам кърпата, която попива кафявата течност, и почти чувам гласа на Теса, която ми се кара, че петното няма да излезе.
	— Знам, че е така, Хардин. Сега вече го разбирам. И съжалявам.
	— И аз съжалявам. Съжалявам, че се държах така с теб през цялото време. Не искам да е така.
	Тя изглежда крайно изненадана от думите ми. Не я виня. Никога не съм се извинявал, независимо колко съм грешал. Предполагам, че това е призванието ми в живота — да бъда задник и никога да не го признавам.
	— Няма нищо. Да забравим за тези неща. Сега да се отпуснем и да изкараме една прелестна Коледа в още по-прелестната къща на баща ти — казва тя със сарказъм.
	— Да, да забравим за тези неща.
	— Да. Не искам да си разваляме празника заради тази каша снощи. Сега разбирам цялата ситуация много по-добре. Знам, че я обичаш, Хардин. Виждам и че се учиш как да бъдеш по-добър човек. И тя те учи, а това ме прави безкрайно щастлива — казва мама и слага ръце на гърдите си. — Наистина, толкова съм щастлива за теб.
	— Благодаря — отвръщам и поглеждам встрани. — Обичам те, мамо.
	Думите имат странен звук, но когато виждам изражението на лицето й, като че си струва.
	— Какво каза! — възкликва тя. Сълзите се търкалят от очите й, изтръгнати от думите, които никога преди не съм й казвал. Не знам какво ме накара да ги кажа тази сутрин. Сигурно защото тя наистина иска най-доброто за мен, може би заради това, че сега е тук и изигра такава голяма роля за прошката, която получих от Теса, не знам наистина, но изражението на лицето й ме кара да съжалявам, че не й го казах по-рано, че не го казвах по-често. Накарах я да мине през такива неща. И наистина се опита, даде всичко от себе си да бъде добра майка. Повече от всяка друга майка на света заслужава да чуе от сина си, че я обича, заслужава да го чуе повече от един път в живота си. Или поне през последните тринадесет години. Просто бях толкова гневен. И все още съм. Но не на нея. Нищо никога не е било по нейна вина.
	— Обичам те, мамо — повтарям смутено.
	Тя ме придърпва в прегръдката си и ме стиска по-силно, отколкото обикновено й позволявам.
	— О, Хардин, и аз те обичам, момчето ми. Толкова много те обичам.


>	Глава четиридесет и шест
>	Теса

	Решавам да оставя косата си пусната и права, този път да не я къдря за разнообразие, да пробвам нещо ново. После ми се струва странна и решавам все пак да я накъдря с машата. Отнема ми прекалено много време да се приготвя и вероятно вече трябва да тръгваме. Улавям се, че умишлено се бавя, защото започвам истински да се страхувам как ще мине денят. Надявам се Хардин да се държи добре или поне да се опита да се държи добре. Слагам малко грим — само пудра, спирала и очна линия. Мислех да добавя и сенки, но се наложи да слагам очната линия три пъти и накрая започна да ми писва, защото все не можех да я направя равна.
	— Жива ли си? — пита Хардин от другата страна на вратата на банята.
	— Да, почти съм готова — отвръщам и измивам зъбите си още веднъж.
	— Мисля да си взема бърз душ и веднага след това трябва да тръгнем, ако искаш да стигнем навреме — казва Хардин, когато излизам от банята.
	— Добре, добре. Ще се облека, докато се къпеш.
	Той влиза в банята, а аз тръгвам към дрешника и изваждам зелената рокля, която си купих специално за днес. Тъмнозелената материя е плътна, деколтето е високо. Панделката на кръста ми изглежда много по-голяма, отколкото ми се стори онзи ден, когато мерих роклята, но имам жилетка за отгоре. Изваждам гривната с талисманите и сърцето ми лекичко пърха, когато чета за кой ли път гравираните думи.
	Не мога да реша какви обувки да сложа. Ако обуя високи, ще изглеждам прекалено официална. Ще си обуя ниските черни обувки. Точно слагам бялата си жилетка, когато Хардин излиза от банята само по кърпа около кръста.
	О!
	Колкото и пъти да го видя, той винаги успява да спре дъха ми. Докато гледам полуголото му тяло, не мога да се начудя как така никога преди не съм харесвала татуировки.
	— Мили боже! — казва той и очите му бавно обхождат тялото ми.
	— Какво? Какво? — изпадам в паника и се поглеждам да видя какво не е наред.
	— Изглеждаш… ужасно… невинна.
	— Чакай, това хубаво ли е, или е лошо? Коледа е, не искам да изглеждам неприлично.
	Изведнъж изпитвам несигурност относно тоалета си. Защо избрах тази рокля?
	— О, хубаво е, много е хубаво.
	Езикът му бавно се плъзва по долната му устна и едва сега разбирам. Изчервявам се и извръщам поглед, преди да сме започнали нещо, което не бива да започваме, а още по-малко — да довършваме. Поне не сега.
	— Благодаря. Ти какво ще облечеш?
	— Това, което обличам винаги.
	Поглеждам го разочарована.
	— Няма да се обличам специално, за да отида в къщата на баща си.
	— Знам, но можеш да облечеш тениската, която майка ти ти подари за Коледа — предлагам, но съм сигурна, че няма да го направи. Той се смее с цяло гърло и казва:
	— Не, това няма да се случи.
	После отива до гардероба и измъква джинсите си от закачалката, която пада на пода. Не че изобщо забелязва такива неща. Решавам да не казвам нищо и веднага излизам, защото кърпата му също пада на пода.
	— Отивам при майка ти — едва проговарям и се опитвам да не гледам голото му тяло.
	— Както искаш — усмихва се, очевидно развеселен от реакцията ми.
	Триш е в хола. Облечена е в червена рокля и носи високи черни обувки. Изглежда толкова различна, когато не е по анцуг.
	— Толкова си красива — казвам.
	— Сигурна ли си? Не е ли прекалено… с толкова грим и всичко? — пита притеснено. — Не че ми пука особено, но не искам да изглеждам съвсем зле, когато се изправя пред бившия си съпруг, когото не съм виждала от десет години.
	— Повярвай ми, изглеждаш страхотно — уверявам я и тя се усмихва, но все така плахо и несигурно.
	— Готови ли сте? — пита Хардин, който, разбира се, вече е готов. Косата му е мокра, но не знам как успява да изглежда толкова добре. Облечен е изцяло в черно, дори гуменките му са черни. Същите, с които дойде в Сиатъл и които толкова ми харесаха. На майка му не й прави никакво впечатление, че е целият в черно, сигурно защото все още мисли дали самата тя изглежда достатъчно добре.
	В асансьора Хардин поглежда майка си, сякаш я вижда за първи път, и пита:
	— Защо си се докарала така?
	— Празник е, защо не? — отговаря тя и се изчервява леко.
	— Просто е странно.
	Прекъсвам го, преди да й е скапал настроението.
	— Изглежда прелестна, Хардин. И е точно толкова официално облечена, колкото съм и аз.
	През целия път в колата всички мълчим. Триш не казва нито дума. Знам, че се притеснява. И кой може да я вини? На нейно място и аз бих била ужасно притеснена. Всъщност, колкото повече наближаваме къщата на Кен, толкова повече се страхувам, но моите причини са различни. Просто се моля да мине добре, спокойно. Когато най-сетне пристигаме, Триш възкликва:
	— Това… неговата къща ли е?
	— Мдаа. Казах ти, че е голяма — отвръща Хардин и изключва двигателя.
	— Нямах представа, че под „голяма“ си имал предвид огромна — казва тихо тя.
	Хардин скача и отваря вратата на майка си, защото тя просто седи и не може да излезе от шока. Аз излизам сама, после се качваме по стълбите към голямата къща. Виждам ужасното напрежение, изписано на лицето му. Хващам го за ръката и се опитвам да го успокоя. Той ме поглежда и се усмихва едва забележимо. Не звъни на вратата, влиза директно. Карен е в хола и ни чака с огромна, топла усмивка. Толкова е заразителна, че веднага се чувствам мъъъничко по-добре. Хардин минава през фоайето с майка си, а аз вървя зад него и не пускам ръката му.
	— Благодаря, че приехте поканата — казва Карен, защото Хардин, както знаем, не се занимава с подробности около това да представи например хората един на друг. — Здравей, Триш. Аз съм Карен — казва тя и подава ръка. — Толкова се радвам да се запознаем. И наистина оценявам, че приехте да сте с нас днес.
	Карен изглежда напълно спокойна, но вече я познавам достатъчно добре, за да усетя, че точно днес случаят не е такъв.
	— Здравей, Карен. И аз се радвам да се запознаем — отвръща Триш и се здрависват.
	И тогава Кен влиза в стаята, вижда ни и спира като препариран, когато съзира бившата си съпруга. Облягам се на Хардин и се моля Ландън да е казал на Кен, че ще идваме в пълен състав.
	— Здравей, Кен — казва Триш и гласът й звучи много по-смело отколкото преди минути.
	— Триш… уау… — Кен изглежда ужасно объркан.
	Триш, която очевидно е доволна от реакцията му, кима и казва:
	— Изглеждаш… различен.
	Опитвала съм се да си представя как ли е изглеждал Кен тогава… с кървясали от пиене очи, потно чело, бледо лице. Но не мога.
	— Да… ти също — отговаря той.
	Завива ми се свят от осезаемото напрежение в стаята, така че съм безкрайно благодарна, когато Карен почти изпищява:
	— Ландън! — Той се присъединява към нас. Изглежда точно като за случая: официални черни панталони, бяла риза и черна вратовръзка.
	— Много си красива — Ландън ме поздравява, както винаги, с приятен комплимент и ме прегръща. Хардин стиска ръката ми по-силно, но успявам да се изскубна и да прегърна Ландън.
	— И ти изглеждаш много добре — казвам.
	Хардин увива ръка около кръста ми и ме придърпва обратно към себе си. Този път още по-плътно. Ландън върти очи и после се обръща към Триш:
	— Здравейте, госпожо. Аз съм Ландън, синът на Карен. Много се радвам да се запознаем най-накрая.
	— О, моля, не ме наричай „госпожо“ — смее се Триш. — И аз се радвам да се запознаем. Теса ми е разказвала толкова много за теб.
	— Само хубави неща, надявам се — усмихва се той.
	— Предимно — закача го Триш.
	Чарът на Ландън като че успява да намали малко напрежението и Карен прекалено ентусиазирано съобщава:
	— Идвате точно навреме. Гъската е почти готова. Още две-три минути.
	Кен ни повежда към трапезарията, а Карен изчезва в кухнята. Не се изненадвам, че масата е перфектна. Наредена е с много вкус, най-красивите им чинии, излъсканите сребърни прибори, красивите коледни салфетки, поставени в елегантни дървени халки. По цялата маса с много вкус са наредени плата с най-различни предястия. Гъската е украсена с дебели кръгчета портокали и с маслинови клонки. Изглежда толкова красиво и мирише божествено. Устата ми се пълни със слюнка. Точно пред мен има чиния с печени картофи. Ухаят на чесън и розмарин. Не мога да се нагледам на прелестната коледна трапеза на Карен. На голямата ваза с цветя в средата има същия мотив — портокали и маслини. Карен винаги е била изумителна домакиня.
	— Някой иска ли нещо за пиене? Има много хубаво червено вино във бинарната — предлага Карен и веднага бузите й пламват, защото осъзнава какво е казала. Алкохолът определено е доста деликатна тема на тази маса.
	— Всъщност аз бих пийнала — отвръща Триш.
	Карен изчезва и настава такава тишина, че когато след малко маха корковата тапа на бутилката с вино в кухнята, звукът е толкова силен, че започва да отскача от стена в стена като ехо.
	Когато се връща с отворената бутилка, се замислям дали да не поискам една чаша, за да успокоя нервите си и неприятното чувство в стомаха, но после решавам да се въздържа.
	Кен е на централното място на масата, Карен, Ландън и Триш са от едната му страна, а аз и Хардин сме от другата. След като всички изказват възхищението си от вида на трапезата, настава тишина, докато пълним чиниите си. След няколко хапки Ландън ме поглежда, сякаш да ме попита дали е редно да проговори. Кимам лекичко, защото не искам аз да съм тази, която ще наруши гробовното мълчание. Пъхам парченце месо в устата си, а Хардин слага ръка на бедрото ми. Ландън избърсва уста с кърпата си и се обръща към Триш:
	— Как ви се струва Америка засега, госпожо Даниеле? За първи път ли идвате тук?
	Тя кима няколко пъти:
	— Да, идвам за първи път. Харесва ми. Не бих живяла тук, но е хубаво. Ти мислиш ли да оставаш във Вашингтон, след като завършиш университета? — пита го тя, но гледа Кен, сякаш въпросът е към него.
	— Не знам още. Приятелката ми се мести в Ню Йорк следващия месец, така че зависи какво тя ще реши да прави след това.
	Напълно егоистично се надявам Ландън да не замине скоро за Ню Йорк.
	— Ще се радвам, когато Хардин завърши и се върне у дома — казва Триш и аз изпускам вилицата си в чинията. Всички погледи се обръщат към мен. Усмихвам се извинително и внимателно вдигам вилицата си.
	— В Англия ли се прибираш, след като завършиш, Хардин? — пита Ландън.
	— Да, разбира се — отговаря грубо Хардин.
	Очите на Ландън се заковават в мен. С Хардин не сме коментирали какво ще правим след завършването, но никога не ми беше минавало през ума, че може да се върне в Англия. Трябва да го обсъдим по-късно, а не сега пред всички.
	— А ти, Кен… харесва ли ти Америка? Тук ли мислиш да останеш завинаги? — пита Триш.
	— Да, тук ми харесва. Много ми харесва. Със сигурност ще остана.
	Триш се усмихва и отпива от виното си.
	— Винаги си мразел Америка.
	— Да, така… беше… — отговаря й той и й се усмихва. Карен и Хардин се размърдват неудобно на столовете си, а аз се концентрирам върху картофа в устата си, започвам да го дъвча настървено.
	— Няма ли друга тема за разговор, освен Америка? — пита раздразнено Хардин.
	Аз го сритвам под масата, но той не ми обръща внимание. Карен веднага се притичва на помощ и пита:
	— Как мина командировката ти в Сиатъл, Теса?
	Вече съм й говорила за това пътуване, но знам, че се опитва да спаси разговора на масата, затова пак разказвам всичко за конференцията и за работата си. И с това приключваме храненето, защото всеки ми задава въпроси явно, само и само да се избегне мотивът бивши съпрузи заедно на Коледа.
	Когато всички привършват с вкусната гъска и салатите, ставам да помогна на Карен да сложи чиниите в машината. Изглежда толкова отвеяна, че дори не се опитвам да я въвлека в разговор. Почистваме в мълчание.
	— Искаш ли още една чаша вино, Триш? — пита Карен, когато се връщаме в трапезарията.
	Хардин, Триш и аз сядаме на единия диван, Ландън — на стола си, а Кен и Карен — на дивана срещу нас. Сякаш сме разделени на отбори и Ландън е съдията.
	— Да, моля. Много е ароматно — отговаря Триш и подава празната си чаша да я напълни.
	— Благодаря. Взехме го от Гърция това лято. Беше такава прекрасна… — спира по средата на изречението и след малко добавя, но вече не чак толкова ентусиазирано. — Хубаво място.
	После подава чашата, Триш я вдига леко за наздравица и казва:
	— Не знам, но виното им е фантастично.
	В началото не можех да разбера защо всичко е толкова странно, но сега започвам да си го обяснявам. Карен се бе омъжила за онзи Кен, когото Триш никога не бе имала. Тя ходи на екскурзии до Гърция… всъщност по целия свят, има огромен дом, нови коли, а най-важното е, че има един обичащ и трезвен съпруг. Наистина се възхищавам на Триш за смелостта й да прости. Знам, че полага големи усилия да бъде вежлива при тези обстоятелства.
	— Някой друг? Теса? Искаш ли чашка вино? — пита Карен, след като долива чашата на Ландън. Поглеждам към Триш и Хардин.
	— Само мъничко, защото е празник — добавя тя.
	— Да, добре — казвам най-сетне. Ако денят продължава да е така напрегнат и странен, ще ми е нужно малко вино. Докато Карен ми налива, забелязвам как Хардин кима няколко пъти с глава и после казва:
	— А ти, татко? Искаш ли чашка вино?
	Всички го поглеждат с отворени усти и разширени очи. Стискам ръката му и се опитвам да го накарам да замълчи, но той продължава с дяволска усмивка.
	— Какво? Не искаш ли? Хайде, знам, че ти липсва.


>	Глава четиридесет и седем
>	Теса

	— Хардин! — почти изкрещява Триш.
	— Какво? Просто предлагам на човека чаша вино. Бъди по-комуникативна и отворена — казва Хардин, но аз наблюдавам Кен, който очевидно се колебае дали да захапе стръвта, или да остави нещата да се разразят в жесток скандал.
	— Спри — прошепвам в ухото му.
	— Не бъди груб — обажда се Триш.
	Едва тогава Кен се обажда:
	— Не, благодаря. Всичко е наред. — И отпива от водата си.
	Оглеждам се. Лицето на Карен е бяло като платно. Ландън е забил поглед в големия телевизор на стената, Триш обръща виното си на една глътка. Кен е озадачен, а Хардин го гледа зловещо, но веднага след това се усмихва саркастично:
	— Знам, че е наред.
	— Просто си ядосан. Говори си каквото си искаш.
	Не, не трябваше да казва това. Не биваше да подхожда така тривиално към емоциите на Хардин точно на тази тема. Сякаш е някакво малко момче, чието мнение останалите трябва да чуят, само и само да не се разсърди.
	— Ядосан? Не, не съм ядосан. Раздразнен, да, леко. И ми е интересно, да, дори ми е забавно. Но не съм ядосан — отговаря Хардин най-спокойно.
	— Кое ти е забавно? — пита Кен.
	О, Кен, просто престани да говориш.
	— Забавно ми е как се държиш, сякаш никога нищо не се е случило, сякаш не си сътворил масивни простотии, сякаш не беше един напълно откачен, превъртял човек, пълна издънка в живота си. — После сочи към Триш и Кен и продължава: — Вие двамата сте просто смешни.
	— Мисля, че прекрачваш границата на приличието — казва Кен.
	За бога, Кен, няма ли да млъкнеш!
	— Така ли? А ти откога започна да определяш къде е границата на приличието? — предизвиква го Хардин.
	— Това е моят дом, Хардин, и аз решавам.
	Хардин скача на крака, аз се опитвам да го хвана за ръката, но той се отскубва. Оставям чашата с вино на малката масичка и също скачам.
	— Моля те, Хардин, спри — умолявам го и го хващам за ръката.
	Всичко вървеше прилично. Странно, но прилично. А после Хардин трябваше да направи тази груба забележка. Знам, че е ядосан на баща си, но Коледа не е времето да се разправят за тези неща. Хардин и Кен бяха започнали да работят върху отношенията си, но ако Хардин не спре веднага, ще стане много по-лошо. Кен се изправя авторитетно и пита… като професор на изпит:
	— Мислех, че вече оставяме тези неща зад гърба си. Ти дойде на сватбата?
	Делят ги само няколко метра. Не, това няма да свърши добре.
	— Кое да оставим зад гърба си? Та ти дори не си признал грешките си. Просто се преструваше, че нищо не се е случило.
	Хардин вече крещи. Вие ми се свят. Сега горчиво съжалявам, че приех поканата да дойдем всички. Отново аз съм в дъното на семейния скандал.
	— Коледа не е подходящо време да се дискутират тези неща, Хардин. Всички прекарвахме добре, но ти трябваше да започнеш да се караш с мен — казва Кен.
	Хардин вдига ръце във въздуха.
	— Кога тогава е подходящото време? Господи, чуваш ли го какви ги говори.
	— Не и Коледа. Не съм виждал майка ти от години, а ти избираш точно днес да подхванеш темата?
	— Не си я виждал от години, защото я напусна. Остави ни без нищо. Никакви пари, никакви коли, нищо! — крещи Хардин в лицето на баща си.
	Лицето на Кен е червено от гняв. И после започва и той да крещи.
	— Никакви пари ли? Пращах пари всеки месец. Много пари. И майка ти не пожела колата, която й предложих.
	— Лъжец — изстрелва Хардин. — Не си пращал нищо. Затова живеехме в онази съборетина и мама работеше по петдесет часа на седмица.
	— Хардин… той… не лъже — намесва се Триш.
	Главата на Хардин се обръща на секундата.
	— Моля?
	О, не, това е пълна катастрофа. Очаквах да не мине много добре, но такова нещо не ми бе минавало през ума.
	— Той изпращаше пари. — Триш оставя чашата си, изправя се и се приближава към него.
	— И къде тогава са тези пари? — В гласа му има недоверие.
	— Плащам обучението ти с тях.
	Хардин сочи баща си с пръст.
	— Ти ми каза, че той плаща за обучението ми — крещи, а сърцето ми ще се пръсне от болка.
	— Наистина е така. С парите, които пращаше, аз ги спестих за теб.
	— Какво, по дяволите? — Хардин трие челото си с пръсти и не разбира какво се случва.
	Заставам зад него и вплитам пръсти в неговите. Триш слага ръка на рамото му.
	— Но не всичко замина за образованието ти. Плащах и някои сметки.
	— Защо не ми каза? Той трябва да плати обучението ми тук, а не ти с парите, които ти е пращал и с които е трябвало да се храним, да сме прибрани под солиден покрив. — После се обръща към баща си. — Въпреки това, ти ни остави. Независимо дали си плащал, или не си. Просто си замина. И не се обади на шибания ми рожден ден. Нито веднъж.
	В ъгълчетата на устата на Кен се събира слюнка, започва да мига бързо.
	— Какво можех да направя, Хардин? Да остана? Бях пияница. Безполезен пияница. И двамата заслужавахте повече от това, което можех да ви дам. След онази нощ… разбрах, че трябва да си ида.
	Тялото на Хардин застива. Диша накъсано.
	— Дори не смей да говориш за онази нощ! Всичко се случи заради теб!
	Хардин изскубва ръката си от моята, Триш е ядосана, Ландън изглежда ужасен, Карен… е… Карен продължава да плаче, а аз осъзнавам, че трябва да спра всичко това.
	— Знам това. Но ти не знаеш колко много ми се иска да върна времето назад, сине. Тази нощ е моят кошмар през последните десет години — казва Кен и едва сдържа сълзите си.
	— Твоят кошмар ли? Ти ебаваш ли се? Аз бях този, който трябваше да гледа, задник такъв! Аз бях този, който трябваше да чисти кръвта от пода, докато ти беше навън да се напиваш като куче!
	Хардин свива ръцете си в юмруци. Карен плаче, покрива устата си и бяга навън. Не мога да я виня. Не бях осъзнала, че плача, докато не усетих как топлите сълзи започват да мокрят роклята ми. Имах предчувствието, че нещо ще се случи днес, но не, не очаквах това. Кен вдига ръце и казва:
	— Знам, Хардин. Знам. Нищо не мога да направя, за да изтрия случилото се. Но сега съм трезвен. Не съм пил от години. Не можеш да ме виниш до края на живота ми.
	И тогава Хардин се нахвърля срещу баща си. Триш пищи. Ландън се втурва да помага, но е прекалено късно. Хардин притиска баща си до витрината на шкафа с чинии — новия, който купиха, след като счупи предишния. Кен хваща тениската на Хардин и се опитва да го задържи назад. Юмрукът на Хардин се стоварва върху челюстта на баща му. Кен успява да се извърти, преди Хардин да го удари пак, и този път юмрукът му се забива в стъклото на шкафа. При вида на шуртящата от ръката му кръв успявам да изляза от ступора. Хващам тениската на Хардин и го дърпам назад. Той се опитва да се освободи от това, което го задържа, и аз политам към масата. Падам. Чашата се обръща и се разлива в скута ми.
	— Виж какво направи — крещи Ландън на Хардин и бяга към мен.
	Триш стои до вратата и гледа сина си с убийствен поглед, Кен поглежда счупения шкаф, после мен. Хардин прекратява атаката си и се втурва към мен.
	— Теса, Теса, добре ли си? — пита.
	Лежа на пода, кимам, но не мога да отговоря. Гледам кръвта, която се стича по кокалчетата на Хардин и капе по пода. Нищо не ме боли, а е прекалено тъпо да говоря за унищожената си жилетка насред целия тоя хаос.
	— Махай се — казва рязко Хардин на Ландън и заема неговото място до мен. — Добре ли си? Помислих те за Ландън — обяснява и ми помага да стана, подавайки ми ръката си, по която не тече кръв.
	— Добре съм — отвръщам пак и се отскубвам от ръката му.
	— Тръгваме си — казва Хардин и ме прегръща през кръста.
	Аз правя крачка настрани от него и гледам как Кен бърше кръвта от устата си с чисто новата си официална бяла риза.
	— Тереза, трябва да останеш тук — настоява Ландън.
	— Ландън, дори не се опитвай — предупреждава го Хардин, но Ландън не изглежда никак притеснен. А трябва да е.
	— Хардин, стига вече — викам. Той въздъхва, но не спори повече. После се обръщам към Ландън: — Няма проблем. Добре съм.
	Мисля, че Ландън трябва да се тревожи повече за Хардин, отколкото за мен.
	— Да тръгваме — казва рязко Хардин, но докато върви към вратата, се обръща да види дали съм зад него.
	— Съжалявам за всичко… — обръщам се към Кен и тръгвам след Хардин.
	Зад гърба си чувам гласа на Кен:
	— Вината не е твоя, а моя.


	Триш мълчи. Хардин мълчи. А аз замръзвам от студ. Кожените седалки са ледени, като ледени блокове под голите ми крака, мократа ми жилетка никак не топли. Увеличавам максимално отоплението. Хардин ме поглежда, но аз не откъсвам очи от прозореца. Не знам дали да му се сърдя. Провали празника, удари и унижи баща си пред всички. Но въпреки това напълно го разбирам. Преживял е толкова много и в дъното на всичко е баща му. Той е причината за всичките му проблеми: за кошмарите, за гнева, за липсата на уважение към жените. Хардин никога не е имал до себе си човек, който да го научи как да се държи… как да бъде мъж.
	Той слага ръка на бедрото ми и аз не се дърпам. Главата ми пулсира. Не мога да повярвам колко бързо стана всичко. Как за секунди напрежението гръмна.
	— Хардин, трябва да поговорим за това, което се случи — казва Триш след няколко минути.
	— Няма за какво да говорим.
	— Напротив. Мисля, че прекали.
	— Аз съм прекалил? Как може да забравиш всичко, което ти причини този човек?
	— Не съм забравила. Но взех решение да му простя. Не мога да се държа за гнева цял живот. Жестокостта не е решение. И ако се оставиш на този гняв, той ще те погълне. Ще те унищожи, ще превземе живота ти. Ако му позволиш. Ако не се пуснеш от гнева, той ще те съсипе. Аз не искам да живея така. Искам да съм щастлива, Хардин. И прошката, която давам на баща ти, увеличава шансовете ми за щастие.
	Силата на тази жена не спира да ме изумява. Както и твърдоглавието на Хардин. Отказва да прости на баща си грешките му в миналото, но не се срамува да поиска прошка от мен за своите собствени грешки. Но като се замисля, Хардин не прощава и на себе си. Каква ирония.
	— Не искам да му прощавам. Мислех, че мога, но не и след днес.
	— Не е направил нищо лошо днес — упреква го Триш. — Ти го провокира за пиенето. И то без причина.
	Хардин маха ръката си от крака ми и там остава кърваво петно.
	— Няма да му се размине така, мамо.
	— Не става дума за това дали ще му се размине, или не. Задай си един въпрос на самия себе си: какво печелиш с гнева си към него? Освен разкървавени ръце и самотен живот? — Хардин не отговаря. Гледа право напред. — Точно така, нищо.
	През останалото време до дома мълчим.
	Когато се връщаме в апартамента, аз отивам право в спалнята.
	— Дължиш й извинение, Хардин — казва Триш някъде зад мен.
	Събличам унищожената си жилетка и я пускам на пода. Събувам обувките си и прибирам косата си зад ушите. Секунди след това Хардин отваря вратата. Очите му попадат на кръвта по жилетката ми, после обръща поглед към мен. Застава пред мен, взима ръцете ми в своите и моли:
	— Съжалявам, Тес. Не съм искал да те бутна.
	— Не трябваше да правиш това, не и днес.
	— Знам… боли ли те някъде? — пита и бърше разранените си ръце в джинсите си.
	— Не. — Ако ме беше наранил физически, щеше да има много по-сериозен проблем с мен.
	— Много съжалявам. Бях побеснял. Помислих, че Ландън се опитва да ме спре…
	— Не ми харесваш, когато станеш такъв. Когато си толкова ядосан. — Очите ми се пълнят със сълзи и си спомням за разкъсаната му ръка.
	— Знам, бебо — казва и свива колене, за да ме погледне в очите. — Никога не бих те наранил умишлено. Знаеш това, нали?
	Палецът му леко минава по слепоочието ми и аз бавно кимам. Да, сигурна съм, че никога не би ме наранил физически. Винаги съм го знаела.
	— Защо ти трябваше да коментираш проблема му с алкохола. Всичко беше страхотно до онзи момент?
	— Защото той се държеше, сякаш никога нищо не се е случило. Държеше се като надут, претенциозен пуяк, а майка ми… просто беше вежлива. Някой трябваше да я защити.
	Гласът му е мек, объркан е, пълна противоположност на онзи човек, който крещеше на баща си преди минути. Сърцето ми пак се свива от болка. Това беше начинът му да защити майка си. Съвсем грешен и неподходящ подход, но за Хардин… това е просто неговият синовен инстинкт.
	Той маха косата от челото си и оставя кървава следа.
	— Опитай се да си представиш какво му е на него. Той трябва да живее с тази вина завинаги. А ти не му помагаш особено. Не казвам, че не трябва да си гневен, защото това е съвсем естествена реакция, но точно ти трябва да имаш повече място в сърцето си за прошка.
	— Аз…
	— И трябва да спреш вече с тези жестокости. Не може просто да отидеш и да пребиеш някого, защото си ядосан. Не е правилно, не ми харесва. Никак не ми харесва.
	— Знам — отвръща и забива поглед в земята.
	— Трябва да ти почистим ръцете. Кокалчетата ти кървят — казвам и го повеждам към банята да почистя раните му. За кой ли път, откакто го познавам.


>	Глава четиридесет и осем
>	Теса

	Хардин дори не мига, докато почиствам раните му. Потапям кърпата в пълната с вода мивка и се опитвам да отмия кръвта. Той вдига поглед към мен. Седнал е на ръба на ваната, а аз съм надвесена над него между краката му. Той пак вдига ръката си, продължавам да мия.
	— Трябва да сложим нещо на палеца ти — казвам и изстисквам водата от кърпата.
	— Ще мине, нищо ми няма.
	— Не, виж колко дълбоко е срязано — почти му се карам. — Цялата кожа е в белези, а ти продължаваш да я цепиш с нови рани.
	Той не казва нищо, само наблюдава лицето ми.
	— Какво? — питам и изстисквам почервенялата кърпа.
	— Нищо — лъже веднага.
	— Кажи ми.
	— Не мога да повярвам, че търпиш простотиите ми.
	— И аз — усмихвам се, но забелязвам, че лицето му веднага помръква. — Но си заслужава — добавям и той вдига ръката ми, после прокарва палеца ми по трапчинката си. Усмихва се широко и казва:
	— Разбира се, че си заслужава. Трябва да си взема душ.
	Става, съблича тениската си и се навежда да пусне водата.
	— Ще те чакам в спалнята — казвам.
	— Чакай… защо? Вземи си душ с мен?
	— Майка ти е в другата стая — обяснявам тихо.
	— Е, и? Става дума за душ. Моля те.
	Не мога да му откажа и той го знае. Пораженческата ми въздишка и усмивката на лицето му го доказва.
	— Свали ми ципа — казвам и се обръщам с гръб към него. Вдигам косата си нагоре, за да не му пречи, и пръстите му веднага намират ципа ми. Когато зелената рокля пада на пода, той отбелязва:
	— Харесвам тази рокля.
	После сваля джинсите и боксерките си, а аз се опитвам да не гледам прекалено алчно голото му тяло, докато смъквам презрамките на сутиена си. Когато оставам напълно гола, той влиза под душа и ми подава ръка да го последвам. Очите му се спускат по тялото ми и когато оглежда бедрата ми, лицето му повяхва.
	— Какво? — Опитвам се да се прикрия.
	— Кръвта. По теб е — отвръща и сочи няколко бледи червеникави петна.
	— Няма проблем — казвам и започвам да търкам с гъбата. Той я взима от мен, слага шампоан и изрича тихо:
	— Нека аз.
	Хардин коленичи пред мен и тялото ми настръхва само докато го гледам под себе си. Гъбата бавно се движи нагоре-надолу, прави малки кръгчета. Това момче знае прекия път към хормоните ми. Приближава лицето си до кожата ми, а аз се опитвам да не запищя при допира на устните му върху кожата под таза ми. Ръката му е усукана около бедрото ми, устните му се придвижват и целуват кожата ми от другата страна.
	— Подай ми душа — казва и прекъсва перверзните ми мисли.
	— Моля?
	— Подай ми душа — повтаря.
	Кимам бързо, откачвам душа и му го подавам. Той обръща поглед нагоре към мен, очите му греят, по лицето му се стича вода. Обръща душа към мен и го насочва право към корема ми.
	— Какво… какво правиш? — почти пищя, докато той насочва струята надолу. Горещата вода пулсира в кожата ми, а аз го гледам с очакване.
	— Хубаво ли е така?
	Кимам.
	— Ако сега е добре, нека видим дали няма да стане още по-добре, ако го преместим малко по-надолу…
	Всяка клетка в тялото ми е будна, танцува от удоволствие, докато Хардин ме изтезава бавно, възбуждайки ме до краен предел. Когато водната струя ме удря между краката, подскачам от изненада, а той се смее. Усещането е толкова хубаво, много по-хубаво, отколкото бях очаквала или предполагала. Пръстите ми се заравят в косата му, захапвам долната си устна, за да задуша стоновете си. Майка му е в другата стая, но не мога да го накарам да спре… толкова е хубаво.
	— Теса… — Хардин очевидно иска да му кажа как да продължи.
	— Да, тук съм… не мърдай оттам — казвам задъхано, а той притиска струята към мен. Удоволствието е неописуемо.
	Когато усещам мекия му език между краката си, изгубвам всякакъв контрол. Езикът му, пулсиращата върху най-чувствителната ми точка вода, треперенето на коленете ми… прекалено много е.
	— Хардин… Не мога… — Не съм сигурна какво искам да кажа, но когато езикът му започва да се движи по-бързо, аз буквално скубя косата му. Краката ми треперят. Хардин пуска душа и ме хваща с две ръце да не мърдам, продължавайки да ме докосва с езика си.
	— Мамка му — псувам тихо и се надявам шумът на душа да отмие стоновете и ругатните ми. Усещам усмивката му върху кожата си. После пак продължава да ме издига нагоре към ръба. Очите ми се затварят и се оставям на удоволствието. Хардин откъсва устни от мен, колкото да каже:
	— Готова си, бебо, готова си. Свърши за мен…
	И аз като по инструкция свършвам.
	Когато отварям очи, Хардин е все още на колене, ръката ми е около твърдия му пенис. Все още задъхана от оргазма си, клякам, слагам ръка около него и започвам да я движа.
	— Стани — шепна. Той става и ме поглежда отгоре, докато облизвам главичката и поемам дължината му в устата си.
	— О, мамка му — изсъсква през зъби. Завъртам език около него. Хващам се с ръце за бедрата му, за да не падна на мокрия под, и го поемам навътре в гърлото. Пръстите му се заравят в мократа ми коса, държи ме на място, започвайки да се движи по-бързо в устата ми. — Мога да чукам устата ти с часове.
	Мръсните му думи ме карат да засмуча по-силно, устните ми се свиват, устата ми се стяга около него. Той пак псува. Като обезумяло животно. Сякаш обявява устата ми за своя собствена територия. Това е нещо ново за мен. И сега не аз, а той държи контрола над ситуацията, което много ми харесва.
	— Ще свърша в устата ти, бебо — казва и дърпа косата ми. Усещам как мускулите на краката му се стягат изпод ръцете ми, псува силно и оргазмът му се излива в гърлото ми.
	След като и двамата успокояваме накъсаното си дишане, той ми помага да стана на крака и ме целува по челото.
	— Мисля, че вече сме чисти — усмихва се и облизва устните си.
	— И аз мисля така — казвам задъхано и взимам шампоана.
	Когато наистина се изкъпваме и вече сме чисти, прокарвам ръка по индигото на корема му, пръстите ми се спускат надолу по дървото, но той ме хваща за ръката и ме спира.
	— Знам, че не можеш да ми устоиш, но мама е в другата стая. Хайде малко самоконтрол, млада госпожице — шегува се.
	Первам го по ръката, излизам изпод душа и се увивам в кърпата.
	— И това го казва човек, който току-що използва… — не мога дори да довърша изречението. Изчервявам се.
	— Но ти хареса, нали? — пита с повдигната вежда и аз въртя очи.
	— Отиди ми вземи дрехи от стаята — говоря заповеднически.
	— Слушам и изпълнявам! — Увива кърпата около таза си и излиза от запарената баня.
	Избърсвам с длан запотеното огледало и увивам главата си в другата кърпа. Това е най-натоварената и най-напрегнатата Коледа в живота ми. Може би трябва да се обадя на Ландън после, но преди това искам да поговоря с Хардин за идеята му да се мести в Лондон, след като завърши колежа. Никога не ми е споделял такова нещо.
	— Ето — казва и ми подава дрехите, после ме оставя сама в банята да се облека. Усмихвам се на избора му на дрехи: червен дантелен сутиен в комплект с бикините, долнище на анцуг и чиста черна тениска. Негова, разбира се. И чиста, защото днешната е цялата в кръв.


>	Глава четиридесет и девет
>	Теса

	Последната вечер с майката на Хардин пием чай и тя ни разказва случки от детството му, предимно такива, от които той се срамува. И освен това напомня няколко пъти, че следващата Коледа ще се празнува в Англия.
	— Без никакви оправдания и извинения — напомня Триш няколко пъти.
	Мисълта да празнувам още една Коледа с Хардин, сгрява сърцето ми. За първи път, откакто го познавам, мога да видя някакво бъдеще с него. Не, не си представям деца и такива работи, не мисля и за брак, но за първи път имам увереността да погледна в бъдещето и да мисля за една година напред.
	Когато Хардин се връща от летището, след като е закарал майка си в нечовешки ранен час, започвам да се пробуждам. Чувам как пуска дрехите си по пода и се качва на леглото при мен. Само по боксерки. Прегръща ме. Ръцете му са студени. Толкова ми липсваше, докато беше на летището.
	— Утре се връщам на работа — казвам след няколко минути, макар че не съм сигурна дали вече не е заспал.
	— Знам.
	— Радвам се да се върна в издателството.
	— Защо?
	— Защото там ми харесва. Не съм била цяла седмица и работата ми липсва.
	— Ударник на труда — казва с усмивка и знам, че върти очи, макар че не мога да го видя.
	— Съжалявам, че аз харесвам стажа си, а ти не харесваш работата си.
	— Напротив, харесвам работата си. Моята е като твоята. Просто напуснах онова място заради по-добро — обяснява със самодоволство.
	— И харесваш работата си, защото я вършиш от дома?
	— Да, това е основната причина.
	— А коя е другата причина?
	— Имах чувството, че хората си мислеха, че са ме назначили заради Ванс.
	Не е кой знае какво признание, но все пак е доста откровен отговор, нещо, което все още не съм свикнала да очаквам от него. По-скоро очаквам да ми каже, че работата е гадна и че всички го дразнят.
	— Наистина ли вярваш, че хората са мислели така? — Обръщам се по гръб и се облягам на лакът с лице към него.
	— Не знам, никой не го каза гласно, но знам, че са си го мислили. Особено когато Ванс ме назначи на работа като служител на компанията, а не като стажант.
	— Смяташ ли, че е бил разстроен, когато си напуснал, за да работиш за друга компания?
	Лъчезарната му усмивка огрява тъмната стая.
	— Не, не смятам. И без това всички се оплакваха от отношението ми или от липсата ми на отношение… да речем. Предполагам, че са очаквали някакво специално отношение или нещо такова.
	— В какъв смисъл са очаквали от теб някакво отношение?
	Той слага длани на бузите ми и целува челото ми.
	— Ами очаквали са някакво отношение, но аз съм много чаровен и нямам отношение към никого — обяснява, усмихва се отново, долепил устни върху кожата ми. Смея се, а той пак се усмихва лъчезарно и пита: — Какво искаш да правим днес?
	— Не знам. Мислех да се обадя на Ландън и да отида до магазина.
	Той се дърпа назад и ме оглежда.
	— Защо?
	— Да го чуя и да се разберем къде да се видим, за да му дам билетите.
	— Билетите са в тях. Сигурен съм, че вече са ги отворили.
	— Не мисля, че ще ги отворят, ако не сме там.
	— Аз пък си мисля, че са ги отворили.
	— Ето за какво говоря през цялото време.
	Но в мига, в който започваме да говорим за семейството му, Хардин става много сериозен.
	— Мислиш ли… Какво мислиш, ако… се извиня… не, не да се извиня, но да му се обадя… на баща ми… знаеш…
	Трябва да стъпвам много внимателно на тази територия, когато става дума за Хардин и Кен.
	— Мисля, че не е зле да му се обадиш. Да му кажеш, че това, което се случи вчера, не унищожава връзката, която сте започнали да градите.
	— Предполагам… си права. След като го ударих, за секунда ми мина през ума, че ще останеш там, че пак ще ме напуснеш и ще ме изгониш от къщата на баща ми.
	— Наистина ли?
	— Да. Щастлив съм, че не го направи, но така си помислих.
	Вдигам глава от матрака и вместо да отвърна, целувам нежно линията на челюстта му. И трябва да призная, че ако не беше ми казал всичко за миналото си, вероятно щях да остана и да го напусна пак. Но това писмо промени всичко в мен. Промени начина, по който гледах на него. Не в положителен или отрицателен план, а в смисъл, че сега го разбирам повече. Хардин поглежда зад рамото ми към прозореца и казва:
	— Може да му се обадя днес.
	— Не може ли да минем покрай тях и да им дадем подаръците?
	Той откъсва очи от прозореца и ме поглежда.
	— Можем да им кажем да си ги отворят, докато говорим по телефона. Не е ли същото? Даже е по-добре, отколкото да гледаме изкуствените им усмивки, когато видят ужасните ти подаръци.
	— Хардин! — скимтя и го моля да има малко милост.
	Той се смее и слага глава на гърдите ми.
	— Шегувам се. Ти правиш най-страхотните подаръци. Ключодържателят с отбора, който баща ми дори не уважава, е УБИЕЦ — смее се той.
	— Хайде, заспивай — первам го по рошавата коса.
	— Защо искаш да ходиш до магазина? — пита и ляга на възглавницата си.
	Забравих, че му споменах и за това.
	— Нищо особено.
	— Не, не, каза, че искаш да отидеш до магазина. За тапи? Или какво?
	— Тапи?
	— Знаеш… да се затапиш.
	Моля?
	— Не разбирам…
	— Тампони.
	Изчервявам се. Цялото ми тяло се изчервява, знам, сигурна съм.
	— О… не.
	— В цикъл ли си?
	— О, боже! Хардин, не говори за това!
	— Защо? Срамуваш се да говориш с мен за менструацията си? — пита и когато ме поглежда, виждам огромната му усмивка.
	— Не, не се срамувам. Просто не е… прилично — защитавам се, но се срамувам. О, боже!
	— Тереза, за бога, та ние сме правили далеч по-неприлични неща — казва, усмихвайки се той.
	— Не ме наричай Тереза. И престани да говориш за това — простенвам и скривам лицето си в длани.
	— И в момента кървиш? — Ръката му се плъзва по корема ми.
	— Не… — лъжа.
	Преди успявах да се измъкна от такива ситуации, защото бяхме ту заедно, ту разделени и никога не се бе случвало да спим в едно легло всеки ден. Но сега, когато ще бъдем заедно през цялото време, ще се случва винаги, знам. Просто се опитах да го избегна.
	— Значи… не би възразила, ако… — Ръката му се плъзга под бикините ми.
	— Хардин! — изпищявам и удрям ръката му. Той не спира да се смее.
	— Признай си го тогава, защо се срамуваш? Кажи ми: Хардин, в цикъл съм.
	— Не, няма да произнеса такова нещо. — Лицето ми трябва да е станало тъмночервено.
	— Стига, това е само малко кръв.
	— Ти си отвратителен.
	— И адски чаровен — добавя и се усмихва, горд от глупавата си шега.
	— Противен.
	— Трябва да се отпуснеш, да се научиш как да… плуваш по… течението. — Смее се още по-силно и чак сега разбирам играта му на думи.
	— О, боже! Добре, ако го кажа, ще спреш ли с менструалните шеги?
	— Не се шегувам. Просто съм в духовит цикъл.
	Смехът му е заразителен. Толкова е хубаво да лежиш в едно легло с Хардин, да се смееш, независимо от ужасната тема на разговора.
	— Хардин, в цикъл съм. Дойде ми, преди да се прибереш. Готово. Щастлив ли си?
	— Защо се срамуваш от такива неща?
	— Не се срамувам. Просто не мисля, че жените трябва да обсъждат такива неща.
	— Не е кой знае какво. Нямам нищо против малко кръв — казва и се притиска в мен.
	— Ти си непоносим — отвръщам и сбръчквам нос.
	— Казвали са ми го, казвали са ми и много по-лоши неща от това — уточнява и се усмихва.
	— Днес си в добро настроение — отбелязвам.
	— Може би и ти щеше да бъдеш, ако не беше точно това време на месеца.
	Измъквам възглавницата изпод главата си и покривам лицето си.
	— Моля те, нека говорим за нещо друго — казвам през възглавницата.
	— Разбира се… разбира се… Някой май има крилца на гащите си.
	Хардин не спира да се смее, а аз издърпвам възглавницата изпод главата му и ставам от леглото. Продължава да се смее и когато отварям дрешника да търся какво да облека… май. Рано е, едва седем и половина, но вече не ми се спи.
	Пускам кафеварката и си правя купа с корнфлейкс и мляко. Не мога да повярвам, че Коледа свърши. След няколко дни ще свърши и годината.
	— Как обикновено посрещаш Нова година? — питам Хардин, когато идва и сяда при мен в кухнята.
	— Излизам.
	— Къде?
	— На парти, на клуб. Или и двете. Миналата година бях и на двете. — Подавам му корнфлейкса. — На теб какво ти се прави? — пита.
	— Не съм сигурна. Може би… искам да изляза — отговарям.
	— Наистина? — пита и ме гледа недоверчиво.
	— Да. Ти не… искаш ли да излезеш?
	— Честно казано, изобщо не ми пука къде ще бъдем, стига да сме заедно, но ако искаш да излезем, ще излезем — отговаря и пъха лъжицата в устата си.
	— Добре… — Наистина не знам къде искам да отида. Правя си още една купа. — Ще питаш ли баща си дали искат да минем днес?
	— Не знам…
	— Или те да минат през нас? — предлагам.
	— Не, не мисля, че идеята е добра — отговаря и свива очи.
	— Защо не? Мисля, че тук ще се чувстваш много по-сигурен.
	Той затваря очи за секунда и пак ме поглежда.
	— Може би си права. Ще се обадя след малко.
	Довършвам закуската си и ставам от масата.
	— Къде отиваш? — пита Хардин.
	— Да чистя, разбира се.
	— Какво да чистиш? Апартаментът е безупречно чист.
	— Не, не е. Искам да е изряден, ако ще ни идват гости.
	Изплаквам купата си и я слагам в съдомиялната.
	— Знаеш ли, не можеш да се спреш с това чистене.
	— Да, защото ти само мърсиш — казвам.
	— О, не. Ти просто си луда на тема чистота — отвръща и с поглед ми сочи към кутията с корнфлейкс. Въртя очи и му я подавам.


>	Глава петдесет
>	Теса

	Нямам нищо против да чистя, защото обичам нещата да са подредени по определен начин. Идеята на Хардин за почистване е да набута всичко там, където намери свободно място, което не е точно чистене, нали?
	— О, и не забравяй, че трябва да отидем до магазина да си вземеш онези тапи — хили се той.
	— Не им казвай така. — Замервам го с кърпа за подсушаване на чинии, а той се смее още по-силно.
	Почистваме апартамента според моите високи изисквания. Отивам до магазина да си купя тампони и някои неща, в случай че Кен, Карен и Ландън решат да минат. Хардин се опита да дойде с мен, но не му позволих, защото знаех, че ще ме подкача за тампоните през цялото време. Казвам му да ме чака у дома. Когато се връщам, го заварвам на същото място на дивана, където го оставих.
	— Обади ли се на баща си? — питам от кухнята.
	— Не… чаках те — отговаря, идва при мен в кухнята и с въздишка сяда на масичката. — Сега ще се обадя.
	Сядам срещу него и чакам, докато набира телефона. Чака баща му да вдигне.
	— Мм… здрасти — казва, след това слага телефона на спикер и го оставя на масата между нас.
	— Хардин? — Кен звучи крайно изненадано.
	— Да… мм… виж… питах се дали не искате да минете край нас… или нещо такова.
	— Да минем?
	Хардин ме поглежда и веднага разбирам, че търпението му се изчерпва. Плъзвам ръка по масата и я слагам върху неговата, за да го окуража.
	— Да… ти, Карен и Ландън. Можем да си разменим подаръците, понеже вчера не стигнахме дотам. Мама замина.
	— Сигурен ли си, че няма проблем? — пита Кен.
	— Току-що те поканих, нали? — казва рязко Хардин, а аз стискам ръката му и той веднага се поправя. — Искам да кажа… няма никакъв проблем.
	Усмихвам му се.
	— Добре, нека поговоря с Карен, но съм сигурен, че много ще се зарадва. В колко ви е удобно? — Хардин ме поглежда. Аз казвам с устни: „два часа“ и той му предава.
	— Добре, ще се видим в два.
	— Теса ще изпрати адреса на телефона на Ландън — казва Хардин и затваря.
	— Не беше чак толкова страшно, нали? — Питам, а той ме гледа и върти очи.
	— Да бе!
	— Какво да си облека?
	Той сочи джинсите и колежанската тениска, която облякох преди часове.
	— Това.
	— Не, в никакъв случай. Това е нашата Коледа.
	— Не, днес е един ден след Коледа и трябва да си по джинси — протестира и се усмихва. Започва да си играе с метала на устната си.
	— Не, няма да съм по джинси — смея се и тръгвам към спалнята, за да реша какво да облека.


	Когато Хардин влиза в спалнята, аз съм застанала с бялата рокля пред гърдите си и се оглеждам в огледалото.
	— Не знам дали е добра идея да обличаш бяло днес — казва с усмивка.
	— За бога, Хардин, спри вече.
	— Много си сладка, когато се срамуваш.
	Изваждам виненочервената рокля от гардероба. Колко много спомени имам с тази рокля. Бях я облякла на първото парти в къщата. И тогава бях със Стеф. Липсва ми, въпреки гнева, който изпитвам към нея. Чувствам се предадена, но от друга страна, беше права, че не е справедливо да простя на Хардин, а на нея не.
	— Какво става в тази твоя прелестна глава? — пита Хардин.
	— Нищо, мислех си за Стеф…
	— Какво за нея?
	— Не знам… липсва ми… някак. Не ти ли липсват приятелите ти? — Не е споменал нито един от тях, освен в писмото.
	— Не. Предпочитам да прекарвам времето си с теб.
	Обичам този откровен Хардин, но все пак не мога да не отбележа:
	— Редно е да прекарваш някакво време и с тях.
	— Може би. Все ми е тая дали ще ги виждам, или няма. Не искам да съм край тях след… знаеш — казва и свежда поглед.
	— Не знам, но на твое място бих се… може би бих се заинтересувала как са и какво става. Не и с Моли, разбира се — добавям намръщено.
	— Защо не, вие двете сте такива добри приятелки — поглежда ме палаво.
	— О, стига за нея. Какво мислиш, че ще правят на Нова година? — Не знам как бих се чувствала край тях, но наистина ми липсват приятели. Или поне това, което си мислех, че минава за приятелска компания.
	— Вероятно ще има парти. Логан е маниак на тема новогодишни партита… Сигурна ли си, че искаш да си с тях?
	Усмихвам се.
	— Да, ако се окаже много лоша идея, догодина ще си седя у дома.
	Очите му се разширяват, когато споменавам следващата Нова година, но аз се правя, че не разбирам. Искам нещата с коледното помирение да минат добре. Ще мисля само за днес.
	— Ще направя нещо за хапване за всички. Трябваше да им кажа в три. Вече е дванадесет, а аз дори не съм готова — казвам и потърквам лицето си с длани. Дори нямам грим.
	— Хайде, приготвяй се, аз ще направя нещо… — и добавя, смеейки се: — Но внимавай, яж само това, което ти сложа в чинията.
	— Правиш си шеги как ще отровиш баща си. Браво! — казвам с усмивка, а той свива рамене и излиза от стаята. Измивам лицето си, слагам малко грим, пускам косата си и навивам краищата й. Докато се приготвя и облека, из апартамента вече се носи прекрасен аромат на чесън.
	Когато влизам в кухнята, Хардин вече е приготвил няколко чинии с плодове и зеленчуци, дори нарежда масата. Истински съм впечатлена от това, което е направил, макар че може би ще трябва да пренаредя чиниите. Толкова съм щастлива, че Хардин се реши да ги покани в апартамента ни, особено, че покани баща си. Но като че най-много се радвам на хубавото му настроение. Поглеждам часовника. Ще дойдат след тридесет минути. Захващам се да почистя кухнята от хаоса, който Хардин е успял да сътвори, докато е готвел. Апартаментът е пак безупречно чист. Когато застава пред фурната, аз увивам ръце около кръста му и казвам:
	— Благодаря ти, че направи всичко това.
	— Нищо особено не съм направил.
	— Добре ли си?
	— Да… добре съм.
	— Сигурен ли си, че не си малко нервен? — Знам, че е притеснен, усещам го.
	— Не… Малко… може би. Просто е ужасно странно да го каня тук.
	— Знам. И съм много горда с теб, че ги покани. — Притискам бузата си към неговата и той ме прегръща през кръста.
	— Наистина ли?
	— Разбира се, беб… Хардин.
	— Чакай, какво искаше да кажеш?
	Скривам лице в длани.
	— Нищо. — Не знам откъде се взе този внезапен порив да го наричам с галени имена, но е ужасно конфузно.
	— Кажи ми — настоява гальовно и вдига брадичката ми нагоре, за да не крия лицето си.
	— Не знам защо, но почти те нарекох „бебо“. Пак. Захапвам долната си устна, а той се усмихва широко.
	— Хайде, кажи ми така.
	— Ще ми се смееш.
	— Не, няма. Та нали аз те наричам така през цялото време.
	— Да, но когато ти го правиш, е различно.
	— Как така различно?
	— Не знам… някак е… по-секси… и дори… не знам… някак романтично — отвръщам и се изчервявам.
	— Днес си ужасно срамежлива — усмихва се и ме целува по челото. — Но ми харесва. Така че… давай, кажи ми, както искаше да ми кажеш.
	Прегръщам го по-силно.
	— Добре.
	— Добре какво?
	— Добре… бебо.
	Усещам странния вкус на думата, докато се изтърколва от устата ми. Тогава, без да очаквам, той ме вдига на плота и застава между краката ми.
	— Добре, бебо — повтарям.
	Бузите ми са по-тъмнорозови от обикновено.
	— Наистина ми харесва. Много е… как го каза? Секси и романтично?
	Набирам смелост и казвам:
	— Така е, бебо — усмихвам се и пак захапвам устна.
	— Да… определено е невероятно секси. — Опира устни в шията ми и ръцете му се плъзват по бедрата ми. Настръхвам.
	— Не мисля, че тези бедра биха ме спрели — казва и с пръсти рисува кръгчета под дупето ми.
	— Те може и да не те спрат, но… знаеш кое… ще те спре. На вратата се чука. Подскачам, а Хардин ми се усмихва, намига ми и докато върви към вратата, казва:
	— О, бебо, това е последното нещо, което може да ме спре.


>	Глава петдесет и едно
>	Хардин

	Отварям вратата и погледът ми веднага попада на лицето на баща ми. На бузата му има тъмносиня подутина. Долната му устна е разцепена на две, точно в средата. Кимам с глава и не знам какво да му кажа, по дяволите.
	— Имате прекрасен апартамент — усмихва се Карен и тримата застават до вратата, без да знаят какво да правят.
	Теса спасява положението.
	— Заповядайте, може да ги оставиш до коледното дърво — обръща се към Ландън и сочи торбата с подаръци.
	— Донесохме и подаръците, които оставихте вчера — казва баща ми.
	Въздухът ще се пръсне от напрежение. Не се усеща гняв, но е толкова неловко. Тес се усмихва сладко.
	— Много благодарим.
	Дяволски я бива да накара хората да се почувстват добре. Поне един от двама ни трябва да има такава заложба. Ландън тръгва към кухнята, Карен и Кен вървят след него, а аз стискам ръката на Теса и я използвам като котва за страховете си.
	— Как са пътищата? — пита Теса, очевидно се старае да започне някакъв разговор.
	— Не са зле, аз карах — казва Ландън.
	Разговорът, първоначално тотално спечен и скован, постепенно потръгва, докато се храним. През цялото време Теса стиска ръката ми под масата.
	— Обядът е превъзходен — казва Карен и поглежда Теса.
	— О, не. Аз не съм готвила. Хардин се погрижи за обяда — отговаря Теса и слага ръка на бедрото ми.
	— Наистина ли? Хардин, много беше вкусно — усмихва се Карен.
	Искаше ми се Теса да не казва, че аз съм готвил. Сега четирима души ме гледат и изпитвам желание да стана и да повърна. Теса стиска бедрото ми: очевидно от мен се очаква да кажа нещо.
	— Благодаря — отвръщам и поглеждам Карен, но Теса ме стиска още по-силно, което ми напомня, че сега трябва да се усмихна. И го правя, но, уви, знам как изглеждам. След няколко минути тежка тишина Теса взима чинията си и тръгва към мивката. Чудя се дали е редно да я последвам.
	— Обядът беше великолепен, сине. Впечатлен съм — казва баща ми.
	— Да. Това е само храна… все пак — промърморвам. Той веднага свежда поглед и аз се поправям: — Искам да кажа, че Теса е много по-добър готвач. Благодаря все пак.
	Баща ми изглежда доволен от отговора ми. Карен се усмихва неловко и ме гледа с тези свои топли, почти успокояващи очи. Отмествам поглед, преди някой друг да е заговорил за обяда.
	— Е, ще отваряме ли подаръците? — пита Ландън, а Карен и Теса се хващат за предложението му като удавници за сламка.
	Когато всички отиваме в хола, оставам максимално близо до Теса. Баща ми, Карен и Ландън сядат на дивана, а аз взимам ръката на Теса и нежно я придърпвам да седне в мен на стола. Забелязвам как сконфузено поглежда към гостите ни, а Карен едва прикрива усмивката си. Теса изглежда ужасно притеснена, но не става от скута ми. Увивам ръце около кръста й и я притискам към себе си.
	Ландън става, взима подаръците и ги раздава. Гледам Теса и за кой ли път се удивлявам на способността й да се вълнува от такива неща, колко е ентусиазирана и щастлива, как се радва на всичко като дете, как умее да кара хората да се чувстват добре. Дори на Коледата за одобряване. Ландън й подава малка кутийка, на която пише „От Кен и Карен“. Теса скъсва хартията и изпод нея се появява по-малка кутийка с надпис Tiffany &Co. Изписан със сребристи букви.
	— Какво е? — питам тихо. Не разбирам от бижута, но знам, че тази марка е скъпа.
	— Гривна — казва, изважда сребърната верижка и после я размахва пред очите ми. На нея е закачено фино талисманче с формата на панделка и малко сърце. С една дума, моят подарък изглежда като пълно лайно.
	— Разбира се — изричам под носа си.
	Теса ме поглежда с укор и се обръща към тях:
	— Много е красива. Благодаря — казва, а лицето й сияе.
	— Тя вече… — Искам да обясня, да се оплача. Не, никак не ми харесва, че са й купили по-скъп и по-красив подарък. Знам, той има пари. Не можаха ли да й вземат нещо друго, каквото и да е друго? Но Теса се обръща и с поглед ме моли да не правя нещата по-зле, отколкото са. Въздъхвам и се облягам на стола.
	— Какъв е твоят? — обръща се тя към мен и се опитва да оправи настроението ми.
	Целува челото ми, поглежда към кутията в скута ми и ме подсеща с очи, че трябва да я отворя. Правя го, изваждам скъпия предмет и й го показвам.
	— Часовник — казвам и се опитвам да я подкача за цикъла й.
	Честно, толкова съм бесен за гривната. Искам да носи моята гривна. Всеки ден. Искам моята гривна да бъде най-любимият й подарък.


>	Глава петдесет и две
>	Хардин

	Карен отваря подаръка си от Теса и казва с най-широката си усмивка:
	— Теса, от толкова време се каня да си купя точно този комплект!
	Теса си мисли, че не съм забелязал как е добавила и моето име върху малките картички с форма на снежен човек към подаръците, но аз видях. Просто не ми се занимаваше да го задрасквам.
	— Сега се чувствам толкова кофти, че ти купих само картичка, а ти си взела билети за страхотен мач — казва Ландън на Теса. Трябва да призная, че сега съм му благодарен, задето й е взел само картичка, което е нищо в сравнение с електронния четец, който й купих за рождения ден. Ако й беше избрал нещо по-хитро, щеше да ме издразни, и то много яко. Но като гледам как Теса му се усмихва, човек може да си помисли, че й е купил първото издание на някой роман на Джейн Остин. Не, не мога да повярвам, че са й купили гривна. Тези надути пуяци. Винаги да демонстрират колко пари имат. А ако реши да носи тяхната, а не моята?
	— Благодарим за подаръците, страхотни са — казва баща ми и показва на всички ключодържателя, който Теса взе по невнимание. Малко ми е гузно, като гледам лицето му, но в същото време този „тен“ му отива, даже ми е малко смешно. Искам да се извиня… не, не искам, но знам, че трябва да се извиня, задето леко си изтървах нервите. Не искам да вървя назад в отношенията си с баща ми. Мисля, че не беше чак толкова кофти да прекарам малко време с него. Теса и Карен се разбират доста добре, а и се чувствам отговорен да й осигуря женска фигура, която да замести майка й. Още повече, че се скара с майка си заради мен. И освен това, ако Карен е около нея, а майка й остане настрани, на пътя ни ще стои един човек по-малко.
	— Хардин? — чувам гласа й в ухото си.
	Вдигам поглед и осъзнавам, че някой ми е казал нещо, което не съм чул.
	— Искаш ли да отидеш с Ландън на хокейния мач? — пита тя.
	— Какво? Не — отговарям на секундата.
	— Благодаря, човече — казва Ландън и върти очи.
	— Искам да кажа, че Ландън едва ли ще пожелае да отиде с мен — поправям се веднага.
	Това правене на поведение и тази престорена любезност се оказват много по-тежка задача, отколкото си представях. Върша това само заради нея… Е, ако трябва да съм честен, до известна степен и заради себе си. Не съм забравил думите на майка си, че гневът ще ми донесе единствено самотен живот и кървящи ръце. Те кънтят в главата ми и няма да мога да се отърва от тях.
	— Можем да отидем с Теса, ако не ти се ходи — казва Ландън. Ето сега! Защо се опитва да ме дразни, и то точно когато се опитвам да бъда мил? За първи път в живота си. Теса се усмихва.
	— Да, ще отида. Не разбирам нищо от хокей, но ще съм за компания.
	Без да мисля повече, увивам и другата си ръка около кръста й и се предавам.
	— Аз ще отида.
	Ландън ме гледа учудено, но и развеселено и макар че Теса е с гръб към мен, знам, че изражението на лицето й е същото.
	— Харесва ми как сте боядисали и обзавели — казва баща ми.
	— То си беше боядисано и обзаведено, но благодаря все пак.
	Стигам до заключението, че е много по-нормално да го бия, отколкото да се опитвам да водя човешки разговор с него и да се старая да избягвам споровете.
	Карен ми се усмихва.
	— Беше много мило да ни поканите.
	Животът ми би бил много по-лесен, ако Карен беше някоя отвратителна кучка, но за да е по-трудно, разбира се, тя е един от най-милите хора, които съм срещал.
	— Това беше най-малкото, което можех да направя след всичко, случило се вчера. — Знам, че гласът ми звучи по-колеблив и напрегнат от нормалното. Не искам да е така и се дразня.
	— Няма проблем, случват се такива неща — уверява ме Карен.
	— Не си много права. Не мисля, че насилието е традиция по семейните празници — казвам.
	— А защо да не го въведем от тази година? Догодина Теса може да ми забие един юмрук — предлага Ландън, правейки някакъв нещастен опит да разведри атмосферата.
	— Може и така да стане — изплезва се Теса и аз се усмихвам.
	— Няма да се повтори — казвам на баща си.
	Той ме поглежда замислено и отвръща:
	— Вината е до голяма степен и моя. Трябваше да преценя, че нещата няма да се развият особено добре, но се надявам, че сега, когато освободи част от гнева си, можем отново да поработим върху развитието на връзката ни.
	Теса слага малката си ръка в моята, за да ме успокои, и аз кимам.
	— Мм… да… добре… — казвам и не мога да повярвам колко смирено звуча. — Да… — Започвам нервно да хапя вътрешната страна на бузата си.
	Ландън слага ръце на коленете си и става.
	— Мисля, че трябва да тръгваме вече. Хардин, обади ми се, ако наистина искаш да отидем на мача. Благодарим за поканата и за посрещането.
	Теса прегръща и тримата, а аз стоя облегнат на вратата. Бях достатъчно мил днес. Няма начин да се прегръщам с когото и да било. Освен с Теса, разбира се, но след всичко, което направих днес, трябва да ми даде много повече от една прегръдка. Гледам как широката й рокля покрива прелестните й извивки и буквално трябва да водя вътрешна битка, та да не я повлека към спалнята. Помня, когато я видях в тази отвратителна рокля за първи път. Е, по онова време наистина беше ужасна, а сега почти я обожавам. Излезе от общежитието, сякаш се канеше да ходи да продава библии от врата на врата. Когато се качи в колата ми и й се подиграх за роклята, тя врътна очи, но тогава нямах никаква идея, че ще се влюбя в нея.
	Помахвам леко на гостите и въздъхвам с нечовешко облекчение.
	На хокей с Ландън? Боже, в какво се забърках!
	— Беше толкова хубаво. Ти беше толкова мил — подскача Теса и веднага събува високите си обувки. После веднага се навежда и ги подрежда до вратата.
	— Мина добре… май.
	— Беше много повече от добре — казва с широка усмивка. Лицето й грее.
	— Както и да е — отвръщам с преувеличено недоволство, но тя се смее.
	— Аз наистина те обичам. Знаеш това, нали? — казва и върви из хола да прибира и чисти. Подкачам я за кой ли път за манията й за чистота, но ако бях сам, досега да съм превърнал мястото в кочина, да съм се заринал в боклуци.
	— Харесва ли ти часовникът? — пита.
	— Не, ужасен е. Не нося часовници.
	— Смятам, че изглежда добре.
	— Какво мислиш за гривната? — питам колебливо.
	— Красива е.
	— Да, модерна е. И е много скъпа — казвам и поглеждам встрани.
	— Да. Неудобно ми е, че са похарчили толкова много пари за нея, защото не мисля, че ще я нося. Може би само ако се събираме с тях, но не повече от един-два пъти.
	— Защо да не я носиш?
	— Защото вече си имам любима — казва и подрънква с гривната, която аз й подарих. Талисманчетата се люлеят пред очите ми и се удрят едно в друго.
	— Харесваш моята повече? — питам и не мога да скрия глуповатата си усмивка.
	Тя ме поглежда с укор и казва:
	— Разбира се, Хардин.
	Опитвам се да запазя и малкото ми останало достойнство, но не мога. Вдигам я на ръце и тя започва да пищи. А аз… не помня да съм се смял така щастливо през целия си живот.


>	Глава петдесет и три
>	Теса

	На следващото утро се събуждам рано, къпя се. Все още увита в кърпата, отивам да си направя кана с еликсира на живота: кафе. Докато го чакам да стане, започвам леко да се притеснявам от срещата си с Кимбърли. Не знам как ще реагира на новината, че с Хардин пак сме заедно. Обикновено отбягва да съди другите за постъпките им, но на нейно място не знам как бих реагирала, ако същото се случеше с нея и Крисчън. Разбира се, тя не знае никакви подробности, но вероятно се е досетила, че са достатъчно неприятни, за да не й споделя нищо.
	Взимам чашата с димящо кафе и заставам пред големия прозорец в хола. Снегът пада на едри парцали. Иска ми се да спре вече. Мразя да карам в снега, а почти целият път до работата ми е по магистралата.
	— Добро утро. — Гласът на Хардин ме кара да подскоча.
	— Добро утро — отвръщам, усмихвам се и отпивам от кафето си. — Защо не спиш? — питам, а той разтърква очи и се мъчи да отпъди съня.
	— А ти защо не си облечена? — отвръща на въпроса ми с въпрос.
	Усмихвам се и минавам покрай него към спалнята, за да се облека, но той дърпа кърпата от тялото ми и оставам съвсем гола. Хуквам към спалнята, но чувам стъпките му след мен и заключвам вратата. Един бог знае какво ще се случи, ако го пусна вътре. Кожата ми пламва само при мисълта, но сега няма време за такива неща.
	— Браво, много зряло — казва зад вратата.
	— Никога не съм претендирала, че съм зряла — извиквам и тръгвам към дрешника.
	Вадя дълга черна пола и червена блуза. Не е от най-хубавите ми тоалети, но ми е първи ден на работа след почивката, а и вали сняг. Заставам пред голямото огледало, слагам си грим и ми остава само да си изсуша косата. Когато отварям вратата, Хардин не е там. Не се вижда из апартамента. Изсушавам набързо косата си и я прибирам на здраво кокче.
	— Хардин? — Взимам портмонето си и търся телефона си, за да му се обадя. Никой не вдига. Къде е, по дяволите? Тръгвам да го търся из апартамента. Сърцето ми ще се пръсне. След минута входната врата се отваря и той влиза, посипан целият в сняг.
	— Къде изчезна? Вече бях започнала да се притеснявам.
	— Да се притесняваш? От какво?
	— Честно казано, не знам. Да не си се наранил нещо… знам ли и аз? — Звуча смешно, знам.
	— Слязох да ти почистя колата и да я затопля, за да не ти е студено и да не губиш време да я чистиш — казва, изтупва якето си и събува подгизналите си ботуши, които оставят мокра локва върху бетонния под.
	Не мога да скрия изненадата си.
	— Кой си ти? — смея се.
	— Само не започвай с това, защото ще сляза и ще ти срежа гумите на колата — казва.
	Въртя очи и се смея на нелепата му закана.
	— Благодаря.
	— Мога… мога аз да те закарам — предлага и ме поглежда в очите.
	Сега вече наистина не знам кой е този мъж. Вчера беше вежлив почти през цялото време, днес ми е изчистил колата и я е затоплил, а сега ми предлага да ме закара на работа. И да не споменавам колко щастливо се смя снощи, че чак му капеха сълзи от очите. Честността наистина му отива.
	— … или не искаш…? — пита, когато не отговарям веднага.
	— С най-голямо удоволствие ще приема предложението — отвръщам и той пак обува обувките си.
	Докато излизаме от паркинга, Хардин казва:
	— Добре че колата ти е толкова стара и не става за нищо. Иначе някой можеше да я открадне, докато стоеше отворена и двигателят работеше.
	— Не е вярно, че не става за нищо! — защитавам се и оглеждам малката пукнатина в страничния прозорец. — Мислех си, че когато започнат лекциите другата седмица, можем да ходим заедно, нали? Лекциите ти са по същото време като моите, а когато съм при Ванс, ще ходя с моята кола и ще се виждаме направо у дома.
	— Добре… — отвръща и гледа напред.
	— Какво има?
	— Просто ми се иска да ми беше казала за какви лекции става дума.
	— Защо?
	— Не знам… Може би щях да взема от някого твоите, а не да си на всяка лекция с Ландън и да си бъдете другарчета по учение за цял живот.
	— Ти вече си записал специалност „Английска и американска литература“, а не мисля, че би записал „Световна религия“.
	— Не, няма начин — казва категорично и дори с отвращение.
	Знам, че този разговор няма да стигне доникъде, затова изпитвам истинско облекчение, когато виждам големия знак V на сградата на „Ванс Пъблишинг“. Снегът понамалява, но Хардин спира до вратата, за да не мръзна навън и да не ходя в снега.
	— Ще съм тук в четири да те взема — казва, а аз се навеждам да го целуна за довиждане.
	— Благодаря, че ме докара — прошепвам в устните му и сладко ги докосвам още веднъж.
	— Мм… м-хм… — отговаря той и аз излизам от колата.
	Точно в този миг виждам Тревър на няколко крачки от мен.
	Черното му сако е посипано с бели снежинки. Стомахът ми се обръща от ужас, когато ми се усмихва с най-топлата си усмивка.
	— Хей, здрасти, откога не сме…
	— Тес! — вика ме Хардин, излиза от колата, заобикаля я и застава до мен. — Забрави си нещо — казва и ми подава един химикал.
	Химикал?
	Поглеждам го въпросително. Той кима, увива ръка около кръста ми и силно притиска устни към моите. Ако не бяхме на паркинга, ако не знаех, че маркира територията си, вероятно сега щях да се топя под атаката на езика му, който разделя устните ми и се плъзва в устата ми. Потръпвам и разтривам ръцете си с длани. Трябваше да си облека по-плътно сако.
	— Радвам се да те видя, Трентън… ако не се лъжа — казва Хардин с фалшива любезност. Много добре знае името му, как може да е толкова груб?
	— А… да… И аз се радвам да те видя — промърморва Тревър и влиза през двойните врати.
	— Какво беше това, по дяволите? — скарвам му се веднага.
	— Кое? — смее се Хардин.
	— Голямо си прасе.
	— Стой далече от него, Тес. Моля те — добавя. Всъщност направо заповядва, но нежната му целувка по челото ми омекотява грубия му тон. Аз въртя очи и влизам в сградата като сърдито дете. Даже потропвам с крака.
	— Как прекара Коледа? — пита Кимбърли, докато си взимам донат и кафе. Може би не е редно да пия още едно, но пещернякът Хардин така ме нервира, а уханието на кафето ме успокоява.
	— О…
	_О, как да ти кажа. Върнах се при Хардин и му простих. После разбрах, че е правил видеозаписи, докато е чукал десетки момичета, даже е съсипал живота на едно от тях. Но после пак му простих. После майка ми се появи в апартамента ни и направи луд скандал. Така че сега не си говорим. Майката на Хардин беше тук, така че трябваше да се преструваме, че сме двойка, което всъщност ни събра. И всичко вървеше добре, докато майка ми не каза на майка му, че е отнел девствеността ми заради облог. О, а самата Коледа? За да бъде запомняща се, Хардин преби баща си и си сряза ръката в стъклената витрина на новия им шкаф. Знаеш… обичайните неща._
	— … Беше страхотно. А ти как изкара? — Предпочитам да мина с кратката версия на случилото се.
	Кимбърли започва да разказва обстоятелствено за прекрасната си Коледа с Крисчън и сина му. Малкият плакал от щастие, когато видял новото колело, което „Санта“ му донесъл. Дори нарекъл Кимбърли „мамо Ким“, което така стоплило сърцето й, но я накарало и да се почувства леко неудобно.
	— Странно е… знаеш… — казва. — Да мисля за себе си като за нечий родител… или каквото съм за него. Не съм омъжена за Крисчън и не знам какво е мястото и ролята ми в живота на Смит.
	— Мисля, че каквото и обръщение или етикет да ти сложат, и двамата са късметлии да те имат в живота си — уверявам я.
	— Много сте мъдра за годините си, госпожице Янг.
	Тя се усмихва и аз бързам да се мушна в офиса си, защото забелязвам, че времето напредва.
	Наближава обед. Кимбърли не е зад бюрото си. Когато асансьорът ми спира на третия етаж и Тревър влиза, вътрешно изпищявам от ужас.
	— Здрасти — казвам много тихо.
	Не знам защо се чувствам толкова неловко. Никога не сме били гаджета. Излязохме на една-единствена среща. Компанията му ми допадна, моята допадна на него и… това е.
	— Как прекара почивните дни? — пита той и сините му очи греят под луминесцентното осветление.
	Иска ми се хората да спрат да ми задават един и същи въпрос.
	— Добре. Ти?
	— Беше много хубаво. Дойдоха много хора. Знаеш… в приюта. Нахраних над триста души — казва гордо и се усмихва.
	— Триста души! Невероятно — усмихвам се и аз. Толкова е внимателен и мил и напрежението между нас веднага се стопява.
	— Беше страхотно. Наистина. Надявам се догодина да имаме повече средства и да нахраним петстотин.
	Излизаме заедно от асансьора и той пита:
	— На обяд ли отиваш?
	— Да, мислех да отида пеша до „Файърхаус“, понеже днес не съм с… — Не искам да споменавам името на Хардин точно сега.
	— Мога да те закарам. Мислех да отида в „Панера“, но мога да те закарам до „Файърхаус“ преди това. Не може да вървиш така в снега — предлага вежливо.
	— Знаеш ли, в „Панера“ храната е много хубава, ще дойда с теб — усмихвам се и тръгваме към колата му.
	Седалките на BMW-то се стоплят, преди да излезем от паркинга. Сядаме в заведението, поръчваме и в началото настава неловка тишина. Седим на малка масичка в дъното на помещението.
	— Мисля да се преместя в Сиатъл — казва Тревър, докато слагам един крекер в супата си от броколи.
	— Наистина ли? Кога? — питам доста високо, защото в заведението е шумно и има много хора. Всички са дошли на обяд.
	— Март. Крисчън ми предложи работа там. Завеждащ финансовия отдел на новия клон. И честно казано, мисля да приема.
	— Това е страхотна новина. Поздравления, Тревър.
	Той попива ъгълчетата на устата си със салфетката и казва:
	— Благодаря. Много ми се ще да управлявам целия финансов отдел, но най-много ми се иска да се преместя в Сиатъл.
	През останалото време говорим за Сиатъл и към края вече си задавам само един въпрос: Защо Хардин не мисли като Тревър за Сиатъл?
	Когато се връщаме във „Ванс“, снегът се е обърнал на леден дъжд. Двамата хукваме към сградата. До асансьора вече треперя от студ. Тревър ми предлага сакото си, но аз вежливо отказвам.
	— Значи с Хардин пак сте заедно? — пита най-накрая. През цялото време се опасявах, че ще ми зададе точно този въпрос.
	— Да… работим над проблемите си — отговарям и захапвам вътрешната страна на бузата си.
	— О… значи си щастлива?
	— Да…
	— Е, аз пък съм щастлив за теб — прокарва пръсти през черната си коса и знам, че лъже, но оценявам усилията му да не прави положението по-конфузно, отколкото вече е. И това е една от многото му добри черти.
	Когато излизаме от асансьора, лицето на Кимбърли ми изглежда необичайно напрегнато. Не разбирам защо гледа така странно към Тревър, но след това проследявам погледа й и виждам Хардин. Облегнат на стената.


>	Глава петдесет и четири
>	Хардин

	— Сериозно? Сериозно ли? — питам и ръцете ми политат нагоре.
	Устата на Теса е отворена от изненада, но не може да каже и дума. Гледа ту него, ту мен. Мамка му, Теса. Усещам как гневът се излива във вените ми и вече си представям около сто начина да го премажа.
	— Благодаря за обяда, Теса. Ще се видим по-късно — казва спокойно Тревър и тръгва към стаята си.
	Поглеждам Кимбърли, но тя клати неодобрително глава, взима някаква папка, изчезва нанякъде и ни оставя сами. Теса гледа приятелката си с убийствен поглед, а аз едва не избухвам в смях. После тръгва към офиса си и започва да се оправдава:
	— Само обядвахме, Хардин. Мога да обядвам, с когото си искам, така че не започвай — предупреждава.
	Влизаме в стаята й. Аз затварям и заключвам вратата.
	— Знаеш какво ми е отношението към него, нали? — Облягам се на стената.
	— По-тихо. Тук работя.
	— Не, тук си на стаж — поправям я.
	— Моля? — Очите й се разширяват.
	— Не си назначена на работа, а си само стажантка — казвам.
	— Значи пак започваме с това?
	— Не, само отбелязвам факта.
	Това, че съм задник, е другият факт, който не отбелязвам.
	— Така ли? — пита предизвикателно тя.
	Стискам зъби и я гледам. Как може да е толкова твърдоглава?
	— Защо изобщо си тук? — пита и сяда на стола си зад бюрото.
	— Дойдох да те закарам на обяд, за да не ходиш в снега, но очевидно знаеш как да накараш другите мъже да те заведат на обяд.
	— Не е кой знае какво. Отидохме да ядем и се върнахме веднага. По-спокойно. И без толкова нерви и ревност.
	— Не е ревност. — Разбира се, че е ревност. И страх. Но никога няма да си го призная.
	— Ние сме само приятели, Хардин. Стига вече за това. И ела тук.
	— Не.
	— Моля те? — умолява ме с големите си очи. Мръщя се, но отивам при нея. Тя се обляга на бюрото и ме придърпва да застана пред нея. — Искам само теб, Хардин. Обичам те и не искам да бъда с никого другиго. Само с теб. Гледа ме толкова проницателно, че се налага да отместя очи. — Съжалявам, че не го харесваш, но не можеш да ми казваш с кого да съм приятелка и с кого да не съм — говори и се усмихва. Колкото и да се опитвам да се държа за гнева си, усещам как леко започва да се изпарява. Мамка му, добра е, няма спор.
	— Не мога да го понасям.
	— Той е напълно безобиден. Освен това се мести в Сиатъл през март.
	Лед се стича по вените ми, но се опитвам да остана неутрален.
	— Така ли?
	Разбира се, шибаният нов офис. И Теса иска да е там. Това е мястото, където няма да се преместя никога, за нищо на света. Питам се дали се е замисляла да замине с него. Не, не би направила такова нещо, нали? Или?
	Мамка му, не знам.
	— Да, така че няма да е тук. Моля те, просто го остави на мира — добавя и стиска ръката ми.
	Поглеждам я и казвам:
	— Добре, майната му, няма да го закачам — въздъхвам.
	Не мога да повярвам, че току-що се съгласих да позволя да му се размине. Та той се опита да я целуне, за бога.
	— Благодаря. Толкова те обичам — казва и очите й гледат право в моите.
	— Все още съм бесен заради това, че се опита да те вкара в кревата си. И че не ме слушаш. Никога.
	— Знам. Сега тихо… — Облизва долната си устна. Нека те успокоя — изрича и гласът й потреперва.
	Моля?
	— Искам… да ти докажа, че обичам само теб.
	Бузите й пламват в огненочервено. Ръцете й се плъзват към колана ми и се изправя на пръсти да ме целуне. Объркан съм. Ядосан и ужасно надървен. Тя плъзва език по долната ми устна, а аз ръмжа като звяр и я мятам на бюрото. Треперещите й пръсти са пак на колана ми и този път успява да го махне. Повдигам ужасно дългата й пола чак над бедрата. Добре че днес не е обула чорапогащник.
	— Искам те, бебо — казва във врата ми и обвива крака около кръста ми. Не мога да сдържа стона си, когато думите се изтърколват от сочните й устни, и изведнъж осъзнавам, че ми харесва, когато поеме контрола в свои ръце. Ръце, които в момента събуват джинсите ми.
	— Ти не си ли… — искам да попитам за цикъла й. — Не, не си вече, нали?
	Тя се изчервява, обвива пръсти около пениса ми и започва бавно да движи ръка. Прекалено бавно.
	— Не ме дразни — ръмжа, а тя продължава да движи ръка и да смуче кожата на врата ми. Ако това е начинът й да ми се извини за гафа с Тревър, сега ми се иска да гафи по-често. Стига гафовете да не са с друг.
	— Искам да те чукам — заявявам, но тя клати глава и се усмихва срамежливо.
	— Не.
	— Да.
	— Не можем — казва и поглежда към вратата.
	— Правили сме го и преди.
	— Искам да кажа… заради… знаеш…
	— Не е кой знае какво — отвръщам. И наистина не е. Хората само си мислят, че е голяма работа.
	— Това… нормално ли е?
	— Да, напълно нормално — заявявам категорично и очите й се разширяват от изумление.
	Независимо от думите й, зениците й са станали с размера на ирисите й, което ми подсказва колко силно го желае. Ръката й остава върху пениса ми, движи се бавно, а аз разтварям краката й. Измъквам тампона й и го мятам в кошчето. После бавно отмествам ръката й настрани и слагам презерватива. Тя слиза от бюрото и се обляга напред, вдига полата си и заголва дупето си.
	Проклет да съм, ако това не е най-възбуждащото нещо, което съм виждал в живота си. Въпреки обстоятелствата.


>	Глава петдесет и пет
>	Теса

	Хардин вдига полата ми още по-нагоре, събира я на кръста. Нетърпението ми нараства:
	— Отпусни се, Тес. Не мисли за нищо. Няма да е по-различно от обикновено — обещава Хардин. Опитвам се да прикрия смущението си, когато се плъзва в мен, но всъщност се оказва, че е много хубаво. По-смело, по-предизвикателно. Толкова е възбуждащо да правиш нещо извън нормите, нещо, което другите считат за табу. Ръцете на Хардин се спускат по гръбнака ми и аз изтръпвам от желание. Настроението му напълно се е променило. Като се има предвид как изглеждаше, когато излязохме от асансьора, очаквах да направи див скандал.
	— Добре ли си? — пита.
	Кимам и проскимтявам в отговор. Едната му ръка се забива в таза ми, а другата — в косата ми, държейки ме неподвижна.
	— Толкова е хубаво в теб, бебо, толкова е хубаво.
	Гласът му е напрегнат. Плъзга се бавно в мен, ръцете му се преместват от косата към гърдите ми. Повдига блузата ми нагоре и съвсем ме оголва. Ръцете му намират зърната ми. Гали ги нежно и после бавно ги върти между пръстите си. Простенвам и извивам гръбнака си, докато той повтаря движението и пак, и пак.
	— О, господи — възкликвам и веднага слагам длан върху устата си. Знам, че сме в офиса ми, но това не ме притеснява така, както би следвало. Хардин е в началото на всяка моя мисъл, а в края — удоволствието. В момента не разсъждавам по въпроса за реалността около нас и нередността на действията ни.
	— Хубаво е, нали, бебо? Казах ти, че няма да е нищо различно. Е, поне не е по-лошо — прошепва и увива ръка около кръста ми. Когато ме обръща по гръб върху бюрото, едва не падам на земята.
	— Мамка му. Обичам те. Знаеш това, нали? — говори задъхано в ухото ми. Кимам, но знам, че има нужда от повече. — Кажи, че го знаеш.
	— Знам, че ме обичаш — уверявам го.
	Тялото ми започва да се сковава, мускулите ми се обтягат. Той изправя гръбнака си, пръстите му се движат по клитора ми. Опитвам се да се изправя и да видя как магическите му пръсти правят това с тялото ми, но удоволствието ми идва прекалено много.
	— Хайде, бебо. — Хардин забързва темпото и вдига единия ми крак във въздуха. Очите му се обръщат назад от удоволствие.
	Оргазмът ми е толкова бърз, толкова силен, че когато се хващам за татуираните му ръце, не виждам нищо друго, освен звезди. Стискам зъби, но продължавам да шептя името му. Хардин се навежда над мен, заравя глава в сгъвката на шията ми, извиква името ми и след това залепва устни за кожата ми, за да заглуши стона си. После бавно излиза от мен, целува ме по ухото, а аз ставам и оправям дрехите си. Трябва веднага да отида до тоалетната. Боже, колко е странно всичко това! Не мога да отрека, че ми хареса. Никога няма да забравя първия си — и вероятно последен — секс по време на цикъл.
	— Готова ли си? — пита Хардин.
	— За какво? — казвам и все още дишам задъхано.
	— Да си ходим.
	— Не мога да си тръгна, едва два часът е — соча часовника на стената.
	— Мини през офиса на Ванс на излизане. Ела си у дома с мен.
	И без да чака, взима чантата ми.
	— Всъщност няма да е зле да си сложиш тапичката, преди да тръгнем — казва, вади един тампон от чантата ми и ме перва по носа с него. Аз го удрям по ръката и ръмжа:
	— Спри да говориш така! — отвръщам и го скривам веднага в чантата си. А той се смее с пълно гърло.


	Три дни по-късно търпеливо чакам Хардин да ме вземе от работа. През няколко секунди се оглеждам през прозореца на лобито. Слава богу, че скоро не е валял сняг. Единствените следи от снега, който падна преди няколко дни, са черните купчини мръсен сняг около канавките и до бордюрите. Хардин настоя да ме кара и да ме взима от работа всеки ден, което естествено много ме дразни, защото знам, че го прави заради Тревър. Все още не мога да се начудя как успях да го успокоя тогава. Не знам какво щях да правя, ако беше нападнал или ударил Тревър на работното ми място. Кимбърли щеше да извика охраната (просто такива са й задълженията) и щяха да го арестуват.
	Трябваше да е тук в четири и половина, а сега е вече пет и петнадесет. Почти всички са си тръгнали, а толкова много хора ми предложиха да ме откарат. Тревър също, макар че ми говори от около десет метра. Не желая нещата между нас да са така неизяснени и да се чувстваме неловко, когато се засичаме. Искам да сме приятели, независимо от „нарежданията“ на Хардин.
	Най-сетне Хардин се появява, завива към паркинга и аз излизам навън. Вятърът е леден. Днес е малко по-меко в сравнение с предишните няколко дни, дори слънцето леко топли, но не е достатъчно.
	— Извинявай, че закъснях. Заспал съм — казва, когато се качвам в топлата кола.
	— Няма проблем — уверявам го и се заглеждам през прозореца.
	Малко съм притеснена за посрещането на Нова година, което ще се случи тази нощ, и не искам да добавям допълнително стрес към огромния списък с неща, за които имам да се тревожа, като се карам с Хардин за закъснението. Не сме решили къде ще ходим и какво ще правим, а това ме побърква, защото искам да си планирам вечерта до последния детайл.
	От два дни се колебая дали да отговоря на съобщението, което ми прати Стеф. От една страна, наистина искам да я видя, да покажа на нея и на всички останали, че не са ме пречупили, колкото и да ме унизиха. Да видят, че съм по-силна, отколкото си мислят. Но като оставим това настрана, знам, че ще се чувствам ужасно неловко сред приятелите на Хардин. Няма да знам как да се държа, а и се страхувам, честно казано, че всичко ще е различно, когато с Хардин излезем от нашето малко балонче. А ако Хардин не ми обръща внимание през цялото време? А ако Моли е там? Кръвта ми закипява само при мисълта, че може да се видят.
	— Къде искаш да отидем? — пита Хардин. Бях му казала, че ми се ще да си купя нещо, което да облека тази вечер.
	— До мола. Трябва да решим дали ще ходим, за да знам какво да си купя.
	— Наистина ли искаш да си там, или да си останем само двамата? Все още съм на мнение, че трябва да си останем сами.
	— Не, не искам да оставам у дома. Винаги можем да си останем сами вкъщи — усмихвам се. Обичам да съм си у дома с Хардин, но той винаги е прекарвал навън. Понякога се притеснявам, че ако през цялото време го държа вкъщи, ще му писне. Ще му омръзна.
	Пристигаме в мола и аз бързам към входа на „Мейси“. Докато Хардин паркира и дойде при мен, вече съм избрала три рокли.
	— Какво е това? — пита недоволно Хардин и сочи жълтеникавата рокля, която е най-отгоре в купа, който съм преметнала през ръцете си. — Този цвят е ужасен.
	— О, да, за теб всеки друг цвят, освен черният е ужасен.
	Той не оспорва моето вярно твърдение, но прокарва пръст по материята на златистата рокля под яркожълтата.
	— Тази ми харесва — казва.
	— Наистина ли? Точно за тази се колебах най-много. Не искам да се набивам на око.
	Той ме поглежда въпросително.
	— А с това жълто няма никакъв шанс да се открояваш?
	Има право. Оставям жълтата рокля и изваждам бяла, без презрамки.
	— Какво ще кажеш за тази?
	— Трябва да ги пробваш — предлага с нагла усмивка.
	— Перверзник — казвам закачливо.
	— За теб… винаги — смее се и тръгва към пробните след мен.
	— Няма да влизаш тук — казвам строго и затварям вратата зад себе си, но оставям място, колкото да си промуша главата. Хардин се цупи и сяда на кожения диван пред съблекалнята.
	— Искам да ги видя всичките — заявява, когато затварям вратата напълно.
	— Тихо.
	Чувам как се смее и ми се иска да отворя и да видя усмивката му, но после решавам да не го правя. Първо обличам бялата, тази без презрамките, и едва вдигам ципа. Прекалено е тясна.
	И къса. Много къса. Най-накрая се преборвам с ципа и дърпам роклята колкото може по-надолу, за да не личи колко е къса. Отварям вратата.
	— Хардин? — прошепвам.
	— Мили боже — възкликва, когато ме вижда в този тоалет. Къде е роклята?
	— Къса е — изчервявам се.
	— Да. Няма да я взимаш — казва и очите му се плъзват по тялото ми.
	— Ако искам да я купя, ще я купя — отвръщам и му напомням, че той не е човекът, който ще ми казва какво да обличам. Хардин ме гледа ядно и накрая изрича:
	— Знам… Просто искам да кажа… че е прекалено разголена за твоя вкус.
	— Така си мислех и аз — казвам и пак се оглеждам в огледалото.
	Хардин се усмихва и забелязвам, че оглежда дупето ми.
	— Определено е секси. Не мога да отрека.
	— Следващата — обявявам и влизам в съблекалнята.
	Златистата рокля гали кожата ми като коприна, въпреки че е покрита с малки златисти дискове. Пада до средата на бедрата, а ръкавите са малко под лактите. Това вече е съвсем в мой стил. Съвсем малко по-дръзка от обикновено. Ръкавите създават илюзията, че роклята е консервативна, но начинът, по който материята прилепва към тялото ми и разголените ми крака, създава съвсем друго впечатление.
	— Тес — започва да губи търпение Хардин. Застанал е точно пред вратата. Отварям и реакцията му кара сърцето ми да пърха от щастие.
	— Исусе — преглъща тежко.
	— Харесва ли ти? — питам и захапвам долната си устна. В тази рокля се чувствам доста по-уверена, особено след като бузите му порозовяват и започва да пристъпва от крак на крак.
	— Много.
	Ето, точно това правят нормалните двойки: пробват дрехи в „Мейси“. Чувствам се странно, но някак се успокоявам.
	Само като си спомня какъв ужас изживях преди няколко дни, когато Хардин разбра за вечерята ми с Тревър в Сиатъл. Добре че се размина.
	— Ще взема тази тогава — казвам.
	След това намирам чифт много високи обувки с дебела подметка и тръгваме към касата. Успявам да спечеля поредната битка за това кой ще плати сметката. Аз плащам за тоалета си.
	— Права си, време е да ми купиш нещо и на мен, като се има предвид купищата подаръци, които получих от теб за Коледа — шегува се той и излизаме от мола.
	Опитвам се да го ударя по рамото, но той хваща ръката ми и стиска китката ми. Устните му докосват дланта ми, увива пръсти около моите и ме повежда към колата.
	Никога не сме си държали ръцете на обществено място… Това ние ли сме?
	В мига, в който мисълта минава през главата ми, той се сеща за същото и веднага пуска ръката ми.
	Едно по едно, стъпка по стъпка… предполагам.


	След като осем пъти повторих, че трябва да си прекараме с приятелите му, сега започвам да се разколебавам. Нервите ме тресат. Опитвам се да си представя различните сценарии, по които може да се развият събитията тази нощ.
	Не можем винаги да се крием от света. Начинът, по който Хардин ще се държи, когато сме с приятелите му, ще ми покаже какво мисли и как се чувства с мен пред други хора.
	Взимам си душ и три пъти си бръсна краката. Оставам толкова дълго под топлата вода, че я изразходвам почти всичката.
	— Какво каза Нейт за тази вечер? — питам Хардин, когато излизам от банята. Не съм сигурна какъв отговор искам да чуя.
	— Пусна ми съобщение да ги чакаме в девет направо в къщата. Както по всичко личи, очаква се да е нещо много голямо.
	Поглеждам часовника. Вече е седем.
	— Добре, ще се приготвям.
	Слагам грим, изсушавам косата си, навивам я на къдрици, които прибирам отзад с фиба. Като всеки друг път. Изглеждам… добре.
	_Скучно. Скучно._ Все същото. За официалното си завръщане трябва да изглеждам по-добре от всеки път. Ако Моли е там, със сигурност ще е облечена така, че да привлича вниманието на всички, а колкото и да я мразя, не мога да не призная, че на външен вид това момиче е разкошно. Без да спирам да мисля за розовата коса на Моли, взимам очната линия и за първи път правя дебела права черта върху клепача си. Повтарям същото и с долния клепач, после и на другото око, след което добавям още руж. След това махам шнолата, която държи косата ми, и я мятам в боклука. Е, добре, не съм готова да я метна в боклука, но тази вечер мога да мина и без нея. Обръщам косата си надолу и започвам да я роша с пръсти. Когато вдигам глава и се поглеждам в огледалото, отражението ми ме шокира. Образът в огледалото е на момиче от нощен клуб. Дива и дори… секси? Последният път, когато носих толкова много грим, беше след вещата намеса на Стеф. Тогава Хардин ми се кара.
	Сега вече изглеждам по-добре.
	— Осем е, Тес — обажда се Хардин от хола. Поемам си дълбоко дъх, поглеждам се за последен път в огледалото и хуквам към спалнята, за да се облека, преди Хардин да ме е видял.
	А ако не ме хареса? Последния път изобщо не забеляза, когато започнах да променям вида си. Задушавам съмнението и обличам роклята, вдигам ципа и се качвам на новите обувки. Може би трябваше да сложа чорапогащник. Не, трябва да се успокоя и да не премислям.
	— Теса, готова ли си, почти закъсня… — И тогава застава на вратата и млъква.
	— Изглеждам ли…
	— О, мамка му! О, да — буквално изръмжава.
	— Не мислиш ли, че съм прекалила с грима? И с всичко?
	— Не… ами… да, хубаво е… искам да кажа… всичко е много хубаво.
	Опитвам да не се засмея, когато го чувам как не може да си намери нито акъла, нито словото, а това рядко му се случва.
	— Да тръгваме, и то веднага, иначе никога няма да излезем от този апартамент — казва Хардин.
	Начинът, по който реагира, ми дава увереност и в безкрайна степен ми вдига самочувствието. Знам, че не трябва да е така, но така се чувствам.
	Хардин изглежда безупречно. Както винаги. И както винаги е само по обикновена черна тениска и черни джинси. Обул е черните гуменки, които толкова харесвам.


>	Глава петдесет и шест
>	Теса

	Спираме пред бившия дом на Хардин. „Фрей“ тихичко пеят за прошката. През целия път напрежението в колата е неописуемо, имам чувството, че нервната ми система се разпада. И двамата сме мълчаливи. Заливат ме спомени, предимно лоши спомени. Опитвам се да ги избутам назад. Сега с Хардин имаме връзка, истинска връзка, така че всичко вече ще е различно. Той ще е различен. Нали?
	Влизаме в задимената всекидневна на къщата. Хардин е плътно до мен. Някой веднага ни пъха по една червена чаша в ръката, но Хардин изхвърля своята и грабва моята от ръката ми. Опитвам се да си я взема обратно, но той ме гледа сърдито:
	— Не мисля, че трябва да пием тази вечер — казва.
	— Не мисля, че ти трябва да пиеш.
	— Добре, но само едно — предупреждава и ми връща чашата.
	— Скот! — чувам познатия глас на Нейт, който излиза от кухнята, потупва Хардин по рамото и ми се усмихва приятелски. Почти бях забравила колко е сладък. Опитвам се да си представя как ли би изглеждал без татуировки и пиърсинг, но не мога.
	— Уау… Теса… изглеждаш… различна — казва Нейт.
	Хардин върти очи и взима чашата от ръката ми, след което отпива. Искам да го спра, но не бива да правя скандал. Една напитка не е кой знае какво. Пускам телефона си в задния му джоб, за да мога да нося чашата си.
	— О… я да видим… кой е тук — изрича женски глас точно когато забелязвам розовата коса до някакво голямо и доста обло момче.
	— Страхотно — изръмжава Хардин, докато Моли курвата върви към нас.
	— Отдавна не сме се виждали, Хардин — казва тя със зловеща усмивка.
	— Да — отговаря лаконично той и отпива още една глътка.
	— О, Теса, за малко да не те забележа — добавя саркастично.
	Не й обръщам никакво внимание, а Нейт веднага ми пъха червена чашка в ръката.
	— Липсвах ли ти? — пита Моли и гледа Хардин в очите. Днес май е облякла малко повече дрехи. Не че пак не е почти гола. Черната й тениска е скъсана отпред. Предполагам, че нарочно. Червените й къси гащи са ужасно къси, а материята е надрана на задника, който е почти гол.
	— Не бих казал — отговаря Хардин, без да я погледне, а аз веднага пия, за да прикрия усмивката си.
	— Сигурна съм, че съм ти липсвала.
	— Майната ти — изръмжава ядно Хардин, а тя върти очи, сякаш е игра.
	— Някой е станал с гъза нагоре.
	— Хайде, Теса — казва той и ме хваща за ръка.
	Тръгваме към кухнята. Нейт се смее, а Моли ще се пръсне от бяс.
	— Теса — пищи Стеф и скача от дивана. — По дяволите, момиче! Изглеждаш толкова секси! Не мога да ти се нагледам. Тази рокля… сега като се замисля, самата аз бих облякла такава.
	— Благодаря. — Усмихвам се.
	Странно е да видя Стеф, но не ми е неприятно, както когато видях Моли. Стеф наистина ми липсваше. Надявам се тази вечер да мине добре, за да можем да започнем да градим приятелството си върху това, което е останало от него. Тя ме прегръща топло и казва: — Толкова се радвам, че дойде.
	— Отивам да говоря с Логан. Не мърдай оттук — казва Хардин и се обръща да търси Логан. Стеф го оглежда весело:
	— Мил… както винаги — смее се Стеф и смехът й прокънтява над ужасно силната музика и гласовете на хората, които този път препълват къщата.
	— Да, някои неща никога не се променят — усмихвам се и изпивам остатъка от напитката. На една глътка.
	Много ми е неприятно да си призная, но черешовият аромат ми напомня за целувката на Зед. Устните му бяха студени, а езикът — сладък. Струва ми се, че се е случило в някой друг свят, с някоя друга Теса, една различна Теса, която смело целуна онова момче. А Стеф, сякаш прочела мислите ми, ме потупва по рамото.
	— Ето го и Зед. Виждала ли си го, откакто… знаеш… — Стеф сочи с лакирания си в леопардови шарки нокът към чернокосото момче.
	— Не, не съм виждала никого. Освен Хардин.
	— Зед се чувстваше толкова гадно след всичко, което се случи. Почти ми стана жал за него — казва Стеф.
	— Може ли да говорим за нещо друго, моля те — изричам, когато очите на Зед намират моите и аз извръщам поглед.
	— О, извинявай. Искаш ли още едно?
	Усмихвам се и се опитвам да се успокоя.
	— Да, определено.
	Обръщам очи към кухнята, където видях Зед преди малко, но вече го няма. Хапя вътрешната страна на бузата си и поглеждам Стеф, която се взира в питието си и мълчи. Не знаем какво да си кажем.
	— Да отидем да намерим Тристан — предлага тя.
	— Хардин… — искам да й кажа, че Хардин настоя да не мърдам оттук и да се пазя. Но той не ме помоли достатъчно любезно, а направо ми заповяда, което — кой знае защо — едва сега започва да ме изнервя. Вдигам чашата и я изпивам пак на една глътка. Бузите ми вече пламтят от алкохола… Нервите ми са по-добре. Обръщам се, взимам си още едно и тръгвам след Стеф към хола.
	Къщата е фрашкана. Никога не е било така. Хардин не се вижда никъде. Половината от всекидневната е заета от дълга маса, на която са наредени десетки чаши с алкохол. Няколко души мятат топки за пинг-понг в чашите и после изпиват съдържанието. Никога няма да разбера как така им се доиграват някакви тъпи игри, когато се напият. Тази поне не включва целуване. Забелязвам Тристан на дивана, седнал до едно момче с червена коса, което съм виждала тук и преди. Помня, че тогава пушеше трева с Джейс. Зед седи на облегалката на дивана и казва нещо на групата, което кара Тристан буквално да падне от смях. После Тристан вдига поглед, вижда Стеф, очите му грейват и й се усмихва. Харесвам Тристан, наистина. Още от първия път, когато го видях. Той е сладък и обича Стеф.
	— Как са нещата при вас? — питам, преди да сме се присъединили към тях. Тя се обръща с цялото си тяло към мен, усмихва се до уши и отвръща:
	— Страхотно. Мисля, че го обичам.
	— Мислиш? Не сте си го казали още? — питам озадачено.
	— Не… Не, за бога… ние ходим едва от три месеца.
	— О… — С Хардин си казахме тези думи, преди да започнем дори да… излизаме.
	— Вие с Хардин сте друг случай — казва бързо тя, което подклажда предположението ми, че може би ми чете мислите. — Кажи вие как сте? — пита и поглежда някъде зад мен.
	— Добре сме. Добре.
	Колко е хубаво да мога да го кажа. Особено когато наистина е така. За първи път.
	— Вие сте най-странната двойка, която съм виждала.
	— Така е — смея се аз. — Наистина е така.
	— Но от друга страна е хубаво. Представяш ли си Хардин да беше намерил някоя като него. Никога нямаше да искам да я видя — казва, смеейки се тя.
	— И аз — отговарям и също се смея.
	Тристан маха на Стеф, тя тръгва към него и сяда в скута му.
	— Ето го моето момиче — целува я той по бузата и после ме поглежда. — Как си, Теса?
	— Много добре. А ти? — Звуча като политик. Спокойно, Теса. Дишай.
	— Пиян съм като свиня, но съм добре — смее се той.
	— Къде е Хардин? Не съм го виждал — пита момчето с червената коса.
	— Той е… Нямам никаква представа.
	— Сигурен съм, че е наблизо. Не мога да си представя да се отдалечи на повече от двайсет метра от теб — казва Стеф, сигурно за да ме успокои.
	Всъщност не се притеснявам, че го няма, защото алкохолът е приспал нервите ми, но ми се иска да се върне и да стои при мен. Все пак това са негови приятели, а не мои. Освен Стеф, разбира се, за която още не съм решила. Но точно в момента тя е единственият човек, когото познавам по-добре, а не искам да стоя тук съвсем сама.
	Някой се удря в мен и политам напред, но не падам. Все пак съм благодарна, че чашата ми пак е празна, иначе щях да съсипя роклята си.
	— Мамка му! — Някакво пияно момиче едва се държи на крака.
	— Няма проблем. Наистина — отговарям. Черната й коса толкова лъщи, че буквално примигвам. Как е възможно? Трябва да съм се напила много бързо.
	— Ела да седнеш, преди някой да те е сгазил — казва Стеф и аз сядам на ръба на дивана.
	— Чу ли за Джейс? — пита Тристан.
	— Не. Какво за него? — Само споменаването на името му е в състояние да ме накара да повърна.
	— Арестуваха го, но вчера излезе от панделата — обяснява той.
	— Какво? Наистина ли? Какво е направил?
	— Убил е човек — отговаря червенокосият.
	— Мили боже — възкликвам и всички се смеят. Гласът ми е ужасно висок, което значи, че наистина съм пияна.
	— Шегува се. Спрели са го с колата и е имал трева в себе си — смее се Тристан.
	— Ед, голям си задник — казва Стеф и удря червенокосия по ръката, но аз не мога да спра да се смея на себе си. Колко бързо му се хванах на лъжата!
	— Трябваше да си видиш физиономията — хили се Тристан.
	Минават още тридесет минути, а Хардин го няма. Започвам да се дразня, но колкото повече пия, толкова по-малко ми пука. До голяма степен това се дължи и на факта, че през цялото време следя къде ходи и какво прави Моли. По всичко личи, че си е намерила русо момченце, с което да си играе тази вечер. Ръцете му се увиват около бедрата й. И двамата са толкова пияни, че чак изглеждат смешни. Все пак по-добре с него, отколкото с Хардин.
	— Кой ще играе? На Кайл май му стига толкова — казва едно момче с очила и сочи приятеля си, който лежи на пода, свит като огромен ембрион. Поглеждам към масата с многото чаши и разбирам за какво става дума.
	— Аз ще играя — извиква Тристан и нежно сваля Стеф от скута си.
	— И аз! — крещи тя.
	— Знаеш, че никак не си добра — подкача я Тристан.
	— Добра съм, а ти просто завиждаш, че съм по-добра от теб. Но сега ще играем в един отбор, така че няма нужда да се тревожиш — казва и пърха закачливо с мигли, а той клати глава.
	— Тес, ела да играеш — крещи Стеф, за да надвика музиката.
	— Ами… не… няма проблем. — Не знам на какво играят, но съм сигурна, че не го умея.
	— Хайде. Ще е забавно — уверява ме и събира длани под брадичката си като за молитва.
	— Каква е играта?
	— Бира понг. Никога ли не си играла? — пита и избухва в смях.
	— Не, не обичам бира.
	— Можем вместо бира да използваме черешовата водка. Направили са десетки галони. Отивам да взема една туба от хладилника. Наредете чашите, момчета — казва Тристан и заминава.
	Струва ми се редно да възразя, но в същото време тази вечер ми се ще да се позабавлявам. Искам да нямам грижи и да се отпусна. Тази игра може и да не е чак толкова зле. Не може да е по-зле, отколкото да седя на тоя диван и да чакам Хардин да се появи… откъдето, по дяволите, е отишъл.
	Тристан разполага чашките в триъгълник, което ми напомня, че така нареждат топките при билярд.
	— Ще играеш ли?
	— Може би. Но не знам как — казвам.
	— Кой иска да играе с нея? — пита Тристан.
	Никой не се обажда и се чувствам като пълен идиот. Супер, знаех си, че…
	— Зед? — пита Тристан и прекъсва мислите ми.
	— Ами… не знам.
	Зед дори не ме поглежда в очите. През цялото време ме отбягва.
	— Само една игра.
	Карамелените очи на Зед ме поглеждат колебливо и после се предава.
	— Добре, само една игра.
	Застава до мен и Стеф и пълни чашите с алкохол.
	— Тези чаши цяла вечер ли са ползвани? — питам и се мъча да прикрия отвращението си от факта, че десетки усти са се докосвали до тях.
	— Нямай грижа — смее се Стеф. — Алкохолът убива микробите.
	С крайчеца на окото си забелязвам усмивката на Зед, но когато го поглеждам, той веднага отмества поглед. Да, очертава се дълга игра.


>	Глава петдесет и седем
>	Теса

	— Просто го метни в някоя от чашите и другият отбор трябва да изпие чашата, която си уцелила. Печелят тези, които уцелят повече чаши — обяснява Тристан.
	— Печелят? Какво? — питам.
	— Ами… нищо. Просто не се напиваш толкова бързо, защото не изпиваш толкова много чаши.
	Иска ми се да кажа, че тая игра с надпиване, в която победителят пие по-малко от този, който загуби, противоречи на идеята на партито, но в този момент Стеф вика:
	— Аз съм първа.
	После се усмихва и потърква бялата топка в тениската на Тристан, подухва върху нея и я мята през масата. Топката се удря в ръба на най-предната чаша и пада в задната.
	— Искаш ли ти да пиеш първа? — пита Зед.
	— Няма проблем — казвам и надигам чашата.
	Когато Тристан хвърля топката през масата, тя пада на земята, без дори да докосне някоя от чашите. Зед я вдига и я потапя в една самотна чаша с вода от нашата страна на масата. Значи за тази цел била водата? Едва ли може да се каже, че е много хигиенично, но това е колежанско парти. Какво ли съм очаквала?
	— Да, вижда се кого не го бива — казва Стеф подигравателно, но Тристан само й се усмихва.
	— Хайде, ти си първа — подканя ме Зед.
	Моят първи опит в бира понга… в понга с черешова водка се оказва доста добър. Печеля първите четири мятания. Челюстта ме боли от смях. Може би се дължи на алкохола или съм просто щастлива, защото обичам да печеля и да съм първа във всичко, дори в колежански игри за надпиване.
	— Играла си и преди! Знам, че си играла — обвинява ме Стеф и слага ръка на кръста си.
	— Не, просто имам умения — смея се.
	— Умения?
	— Не завиждай на убийствените ми умения по риба гонг — завалям думите и всички на десет метра от нас избухват в луд смях.
	— О, боже, не казвай пак тази дума „умения“! — възкликва Стеф, държи стомаха си и се превива надве от смях. Тази игра се оказва много добра идея. Огромното количество алкохол, което съм изпила, вече ми помага да се отпусна и да не ми пука от нищо. Чувствам се млада и безгрижна.
	— Ако успееш сега, ще спечелим — казвам на Зед. Колкото повече пием, толкова по-удобно се чувства в компанията ми.
	— О, ще успея, вярвай ми — уверява ме и се усмихва.
	Малката топка полита и се приземява точно в последната чаша на Стеф и Тристан. Аз пищя и подскачам като идиот, но изобщо не ми пука. Зед плясва с ръце само веднъж и без дори да се замислям, увивам ръце около врата му. От вълнение. Той полита назад, хваща се за кръста ми и аз веднага го пускам.
	Това е една напълно безобидна прегръдка. Просто заради победата. И аз съм развълнувана.
	_Безобидна е._
	Когато поглеждам към Стеф, очите й са разширени от изумление, а аз веднага започвам да се оглеждам за Хардин. Няма го. Но и да беше тук, какво толкова! Той ме заряза сама на партито. Не мога да му се обадя или да му пусна съобщение, защото телефонът ми е в него.
	— Искам преиграване — крещи Стеф.
	Поглеждам към Зед с огромни, развълнувани очи:
	— Искаш ли да играем пак?
	Той се оглежда и след малко казва с усмивка:
	— Добре, хайде още една.
	Печелим и следващата игра. Стеф и Тристан ни обвиняват, че мамим, но знам, че се шегуват.
	— Добре ли си? — пита Зед, преди да се отдалечим от масата. Две игри са ми достатъчни. Мисля, че съм се понапила. Е, направо съм си пияна, но се чувствам страхотно. Тристан и Стеф изчезват в кухнята.
	— Да, добре съм. Чувствам се страхотно дори! На това му казвам забавление — отвръщам, а той се смее. Толкова е чаровен, когато се усмихне. Заглеждам се в езика му.
	— Това е хубаво. Извини ме, ще изляза да подишам малко чист въздух — казва.
	_Въздух. О, и аз искам да подишам въздух. Тук мирише на пот и цигари. И е топло. Много топло._
	— Мога ли да дойда с теб? — питам.
	— Хм… не знам. Не мисля, че идеята е добра — казва Зед и извръща поглед от мен.
	— О… разбирам.
	Бузите ми пламват от срам. Обръщам се, но той хваща ръката ми.
	— Няма проблем да дойдеш, но не искам с Хардин да имате разправии. — Гласът ми звучи смешно, фъфля. Толкова смешно, че се смея още повече.
	— Доста си пияна, нали? — пита и отваря вратата да изляза.
	— Млако… клеко… малко — уцелвам най-накрая думата и пак се смея.
	Студеният въздух ми действа ободрително. Със Зед тръгваме през двора и стигаме до онзи счупен камък на каменната ограда, където винаги сядах, когато идвах тук. Беше се превърнал в любимото ми място по време на тези партита. Навън няма много хора, защото сега е студено. Едно момче повръща в храстите на няколко метра от нас.
	— Страхотно — пъшкам и сядам, а Зед се смее. Голите ми крака почти залепват за ледения камък. Имам сако, ако ми потрябва, но то е в колата на Хардин. Не че имам някаква представа къде е самият Хардин. Виждам, че колата е още тук, но него го няма от… две игри на водка понг, че и повече.
	Поглеждам към Зед. Той се е втренчил замислено в мрака. Защо се държи така странно? Ръцете му се движат по корема му и мисля, че нещо го сърби. Когато повдига тениската си, виждам бинт.
	— Какво е това? — питам ужасно високо.
	— Татуировка. Направих си я точно преди да дойда тук.
	— Мога ли да я видя?
	— Да… — Той сваля якето си и го оставя между нас, след това отлепва лейкопласта и марлята.
	— Тук е тъмно — казва и вади телефона си, за да използва светлината от екрана.
	— Часовник?
	Без изобщо да се замислям, прокарвам пръст по мастилото. Той сбръчква вежди за секунда, но не се отмества. Татуировката е голяма, заема почти целия му корем. Останалата кожа е покрита с по-малки, някак уж случайно пръснати татуировки. Новата татуировка представлява много зъбчати колелета. Мисля, че се движат, но последното може би се дължи на водката. Пръстът ми гали топлата му кожа… и тогава се усещам какво правя…
	— Извинявай — почти изпищявам и се отдръпвам.
	— Няма проблем… Да, нещо като часовник е. Но виж как кожата изглежда като скъсана, като изрязана по краищата тук? — Посочва към ръба на татуировката и аз кимам. — Тоест, ако кожата се сложи обратно… ако си представим, че е махната, съм като робот или нещо такова.
	— Чий робот? — Разбира се, не знам какво питам.
	— На обществото, предполагам.
	— О… — изказвам се мъдро. Това е доста сложен разговор, който ме сварва напълно неподготвена. — Всъщност татуировката е страхотна. И сега я разбрах — усмихвам се и ми се вие свят.
	— Не знам дали хората ще схванат цялата концепция. Ти си първата досега.
	— Колко татуировки искаш? — питам.
	— Не знам. Нямам място по ръцете, сега нямам и по корема, но вероятно ще спра, когато вече нямам повече място по тялото — смее се той.
	— Трябва да си направя татуировка — казвам, без да мисля.
	— Ти? — Зед започва да се смее с пълно гърло.
	— Да! Защо не? — опитвам се да звуча ядосано. В момента идеята ми се струва страхотна. Нямам представа каква ще бъде, но ми се струва доста забавно и приключенско.
	— По-пияна си, отколкото смятах — казва с усмивка и залепва марлята.
	— Мислиш, че не мога да изтърпя болката? — питам предизвикателно.
	— Не, не за това. Просто… не знам. Не мога да си представя… ти и татуировка? Дори не мога да си представя каква ще бъде — опитва се да не се смее.
	— Не знам… слънце или емайли.
	— Смайли? Тук вече говори водката.
	— Може би — смея се и след това млъквам. После го питам със сериозен тон: — Мислех, че си ми сърдит.
	Лицето му веднага става безизразно.
	— Защо си смятала така? — пита тихо.
	— Защото ме отбягваше през цялото време, докато Тристан не те помоли да играеш с мен.
	Той въздъхва тежко.
	— Не… не съм те отбягвал, Теса. Просто не искам да предизвиквам никакви проблеми.
	— С кого? С Хардин? — питам, макар да знам, че е така.
	— Да. Той ме е помолил да стоя настрани от теб. Не искам да се карам и да се бия повече с него. Не искам да се карам с него. И с теб. Просто… Няма значение.
	— Той се подобрява… по отношение на контрола над гнева си — казвам сконфузено. Но всъщност не знам дали това е вярно, фактът, че не уби Тревър, вече е постижение само по себе си.
	— Той ли? — пита Зед с недоверие.
	— Да, така мисля…
	— Всъщност къде е? Учудвам се, че те е изпуснал от поглед.
	— Нямам никаква представа — отвръщам и се оглеждам, сякаш това би ми помогнало да разбера. — Отиде да говори с Логан и оттогава не съм го виждала.
	— Странно — казва Зед и пак се почесва по корема.
	— Да, странно е — смея се и благодаря на водката, че прави всичко така забавно.
	— Стеф беше толкова щастлива, че ще дойдеш тази вечер — казва и слага цигара между устните си. Запалката осветява лицето му. Миризмата на никотин нахлува в носа и дробовете ми.
	— Да, знам. Стеф ми липсваше, но все още не съм забравила всичко, което се случи.
	Темата не ми се струва така тежка като преди, забавлявам се истински, макар че Хардин го няма. Смях се със Стеф и със Зед и за първи път имам чувството, че мога да оставя това зад гърба си и да продължа напред със Стеф.
	— Много си смела… Искам да кажа… да дойдеш тук — говори с усмивка Зед.
	— Глупава и смела са две съвсем различни неща.
	— Не, сериозно. След всичко… не се криеш или нещо такова. Аз вероятно бих се покрил.
	— О, аз се крих известно време, но той винаги ме намира.
	— Да, винаги те намирам. — Гласът на Хардин ме кара да подскоча от камъка. Налага се да се хвана за якето на Зед, за да не падна от каменната стена.


>	Глава петдесет и осем
>	Хардин

	Така е, винаги я намирам. И обикновено я намирам, когато прави нещо нередно, нещо, което може да ме побърка. Като например да седи сама с Тревър или Зед. Не мога да повярвам, че я намирам със Зед, седнали на камъните да си говорят как се била крила от мен.
	Това не е истина.
	Тя полита към Зед, за да не падне, а аз крача през заледената трева право към тях.
	— Хардин — пищи, очевидно е изненадана да ме види.
	— Да, Хардин. Казвам се Хардин — отговарям.
	Зед се отдръпва от нея, а аз полагам огромни усилия да остана спокоен. И какво прави тук сама с него, по дяволите? Казах й да седи в кухнята. Когато попитах Стеф къде е Теса, тя ми каза само едно „Зед“. За пет минути обиколих цялата къща, проверих всяка спалня, а накрая я намирам тук. Заедно. Сами.
	— Трябваше да ме изчакаш в кухнята — казвам и добавям едно бебо, за да омекотя грубия си тон.
	— А ти трябваше да се върнеш веднага… БЕБО.
	Въздъхвам бавно, преди да й отговоря. Винаги се поддавам на първия инстинкт, но се опитвам да не го правя повече. Обаче… мамка му, това момиче превръща нещата в толкова трудни, направо невъзможни.
	— Да влизаме вътре — казвам. Искам да я махна от Зед. И… честно казано, трябва и аз веднага да се махна от Зед. Веднъж го премазах от бой и нещо ми подсказва, че с най-голямо удоволствие бих го сторил пак.
	— Ще си правя татуировка, Хардин — казва тя, докато й помагам да слезе от стената.
	— Какво?
	Пияна ли е?
	— Да… Трябва да видиш новата татуировка на Зед. Толкова е хубава — усмихва се тя. — Покажи му, Зед.
	Какво, за бога? Защо е гледала татусите на Зед? И колко още съм изпуснал? Какво още са правили? Какво й е показвал? Винаги я е искал, от мига, в който я видя. Както я исках и аз. Разликата беше, че тогава аз желаех само да я чукам, а той наистина я харесваше. Но аз спечелих. Тя избра мен.
	— Не мисля, че… — започва Зед и очевидно е сконфузен.
	— Не, не, давай. Покажи ми я — казвам саркастично.
	Зед издиша дима и за мой най-голям ужас вдига тениската си, маха марлята и показва татуса. Всъщност е много як. Но защо е трябвало да й го показва, това вече изобщо не разбирам. Теса грее от щастие.
	— Страхотна е, нали? И аз искам. Мисля, че се спряхме на емайли.
	Не, това не е истина. Захапвам метала на пиърсинга, за да не й се изсмея. Поглеждам Зед, който само клати глава и свива рамене. Раздразнението ми до известна степен намалява, когато чувам тази безразсъдна идея за татуировка. — Пияна ли си? — питам.
	— Възможно е — отговаря тя и не спира да се кикоти.
	Страхотно.
	— Колко пи? — питам. Аз изпих две, но май тя е обърнала повече.
	— Не знам. Ти колко пи? — пита закачливо и плъзга студените си ръце под тениската ми, облягайки глава на гърдите ми.
	_Виждаш ли, Зед? Моя е. Не е твоя, не е на никого другиго, а само моя._
	Поглеждам го и питам:
	— Колко е пила?
	— Не знам колко е пила преди, но току-що свършваме втора игра на бира понг. Но не с бира, а с черешова водка.
	— Чакай… свършвате? Двамата? Играли сте бира понг? — питам през зъби.
	— Не, черовова-водка-понг — поправя ме и не спира да се смее. — Спечелихме две игри. Успях да уцеля почти всички чаши. Стеф и Тристан бяха доста добри, но ги бихме — обяснява и вдига ръка за „дай пет“ на Зед, но той не помръдва. Тя маха из въздуха, а той благосклонно вдига ръка, но не става да я докосне.
	Това е Теса — свикнала е да бъде най-добрата и най-умната във всичко, дори победата на бира понг е повод да се радва. И точно затова я обичам.
	— Чиста водка ли? — питам Зед.
	— Не, много разредена с гренадин, но тя изпи… доста.
	— И ти я доведе тук, в тъмното? При положение че знаеш, че е фиркана? — питам и едва контролирам гласа си.
	Теса приближава лицето си до моето. Мирише на водка.
	— Хардин, моля те, карай я по-спокойно. Аз го помолих да дойда навън с него. Той ми каза, че не бива, защото знаеше, че ще реагираш… таккккааа — казва намусено и се опитва да махне ръцете си изпод тениската ми, но аз ги задържам там, прегръщам я през кръста и я придърпвам още по-силно до себе си.
	Да я карам по-спокойно? Наистина ли ми казва да я карам по-спокойно?
	— И да не забравяме, че ако не ме беше изоставил сама, нямаше да се налага да ссссси избързам партньор за бира понг — добавя, фъфлейки. Знам, че е права, но господи, колко ме вбесява. Как е могла да играе със Зед? Точно със Зед при цяла къща с народ? Знам, че Зед все още изпитва чувства към нея. Не, не може да се сравни с това, което аз изпитвам към нея, но от начина, по който я гледа, знам, че не му е безразлична.
	— Права ли съм, или съм права? — пита тя.
	— Да, добре — казвам само за да я накарам да млъкне.
	— Влизам вътре — вмъква Зед, смачква фаса на земята и тръгва.
	Теса го проследява с поглед и казва:
	— Защо си толкова сърдит? Ако ще е така до края на вечерта, по-добре да се върнеш там, където беше толкова много време — опитва се да се откопчи от мен.
	— Никъде няма да ходя — казвам и умишлено отбягвам темата за отсъствието си.
	— Тогава престани да се държиш така, защото тази вечер аз специално се забавлявам истински. — Вдига очи към мен. Изглеждат толкова светли.
	— Едва ли си очаквала да съм безкрайно щастлив да те намеря сама тук с тоя задник.
	— С някой друг ли искаше да бъда? Някой непознат?
	Когато е пияна, ме дразни ужасно и определено си играе с търпението ми.
	— Не мисля, че разбираш — казвам рязко.
	— Няма какво да разбирам. Престани да се държиш като идиот, иначе няма да бъда с теб тази вечер. Има с кого да се забавлявам — заплашва.
	— Добре, няма да се сърдя — въртя очи.
	— И никакво въртене на очи повече — нарежда строго и изведнъж се освобождавам от гнева си.
	— Добре, никакво въртене на очи — усмихвам се.
	— Точно така — казва и се опитва да прикрие усмивката си.
	— Голям командир го раздаваш тази вечер.
	— Водката ме прави смела.
	Ръцете й се плъзват надолу по корема ми.
	— Значи искаш татуировка? — питам и се мъча да преместя ръцете й по-нагоре, но тя продължава да ме предизвиква и пак ги плъзга надолу. Още по-надолу.
	— Аха, може би пет. Не знам.
	— Не, няма да си правиш татуировки — смея се, но тя няма идея колко съм сериозен.
	— Защо не? — Пръстите й галят кожата ми около ластика на боксерките ми.
	— Да поговорим за това утре, когато си трезва. — Знам, че когато изтрезнее, идеята ще й се стори кошмарна. — Да влизаме.
	Тя пъха ръце в боксерките ми и се изправя на пръсти. Предположих, че ще ме целуне, но тя доближава устни до ухото ми. Когато докосва пениса ми и после леко го стиска в дланта си, от устата ми се чува съскане, наподобяващо това на освирепяла змия.
	— Мисля, че трябва да останем тук — казва.
	Мамка му!
	— Да, водката със сигурност те прави много смела. — Гласът ми излиза като надробен и ме издава.
	— Да. И ми се чу… — започва прекалено високо, но аз веднага запушвам устата й с ръка, защото забелязвам малката групичка пияни момичета, които минават край нас.
	— Трябва да влезем, много е студено и мисля, че няма да е хубаво, ако някой ни види да се чукаме в храстите — отбелязвам и зениците й стават огромни.
	— Но аз мисля, че ще е много хубаво — отвръща в мига, в който ръката ми освобождава бъбривата й уста.
	— За бога, Тес. Няколко питиета и вече си готова за секс — изричам и си спомням какво се случи в Сиатъл, мръсните думи, които излизаха от устата й тогава. Трябва да я вкарам вътре, преди да съм я завлякъл в храстите и да съм се възползвал от офертата.
	— Само с теб — казва и ми намига.
	Не мога да сдържа смеха си.
	— Да вървим.
	Хващам я за ръката и я дърпам през двора към къщата. Тя се цупи през цялото време, а от това ташаците ме болят още повече и пулсират. Особено когато започва да издава напред долната си устна като капризно дете. Майко мила, и аз съм готов за секс. А дори не съм пиян. Малко съм понадрусан, но това е всичко. Ако ме беше намерила горе, щеше да откачи. Не пуших, но всички около мен пушеха и нарочно дишаха в лицето ми.
	Дърпам я през тълпата и я водя в най-спокойната стая, а това се оказва кухнята. Теса се обляга на плота и ме гледа. Как така изглежда толкова красива? Така красива, както когато излязохме от апартамента? Всички останали момичета тук изглеждат гнусни. След едно питие гримът им се разтича, косите им са грозни и раздърпани, изглеждат отпуснати. Но не и Теса. В сравнение с всички останали изглежда като богиня.
	— Искам още едно питие, Хардин — казва, но когато категорично поклащам глава, тя ме моли като малко дете. И дори ми се плези. — Моля тееее. Забавлявам се. Не ми разваляй празника.
	— Добре, едно последно, но само ако спреш да говориш като десетгодишно дете.
	— Слушам, сър. Най-искрено се извинявам за незрялото си поведение и език. Никога не бих си позволила да прекрача отново границите на общоприетото…
	— Или като някой дядка — казвам с усмивка. — Но можеш да ме наричаш „сър“.
	— Да ти го начукам тогава. Ще спра да използвам шибани думи и да говоря като някой шибан… — Но не довършва изречението си, защото и двамата избухваме в смях.
	— Тази вечер си напълно луда — казвам.
	— Знам. И е много забавно.
	Радвам се, че се забавлява, но все още не ми е минало, задето е решила да се забавлява със Зед, а не с мен. Обаче ще си държа устата затворена, защото не искам да й развалям вечерта. Тя отпива от питието си и казва:
	— Хайде да намерим Стеф.
	— Сдобрихте ли се? — питам и тръгвам след нея. Не знам дали да се радвам, ако е така. Вероятно е редно да се радвам.
	— Да, така мисля. Там са — казва и посочва дивана, където седят Тристан и Стеф.
	Докато вървим към тях, няколко момчета, седнали на пода, извиват вратове да я огледат. Тя не забелязва похотта в очите им, но аз я забелязвам. Хвърлям им по един предупредителен поглед и почти всички обръщат глави в другата посока. Освен един, който много прилича на Ноа. Копелето продължава да я гледа като изтърван и аз се замислям дали не би било добра идея да го изритам в лицето, но вместо това я хващам за ръката. Тя се обръща и изумена гледа преплетените ни ръце. Какво толкова съм направил? Искам да кажа, че… е, да, не ми е много по сърце да ходя с някого и да си държим ръцете, но го правя… понякога. Нали?
	— Ето къде сте били — казва Стеф, когато ни забелязва.
	Моли седи на земята с едно момче, което ми е доста познато. Да, сигурен съм, че е втора година в колежа, а баща му има огромни земи във Ванкувър или нещо такова, което автоматично го прави колежанско лайно от класа. Двамата изглеждат смешно един до друг, но се радвам, че си е намерила играчка и че не ме притеснява… засега. Толкова е досадна, а и Теса я мрази.
	— Бяхме навън — отвръщам.
	— Скучно ми е — обажда се Нейт и разбърква бирата си с пръст. Разполагам се на края на дивана и слагам Теса да седне в мен. Всички ни гледат, но не ми пука. Само някой да е посмял да каже нещо! Мисля, че съм успял да ги предупредя само с поглед, защото всички се правят на ударени и гледат встрани от нас. Само Стеф ни зяпа и се усмихва. Не й отвръщам на усмивката, но не й показвам и среден пръст, което си е успех, нали?
	— Да играем на „Истината или се осмеляваш“? — Отнема ми само секунда, докато разбера чий е гласът.
	Какво, по дяволите? Навеждам се напред да погледна Теса и да се уверя, че не е откачила.
	— Да бе, като че ли ще играеш? — казва Моли с подигравателен глас.
	— Защо изобщо предлагаш такова нещо? Нали мразиш тези игри? — питам тихо.
	— Не знам — смее се Теса. — Може пък тази вечер да е забавно.
	Проследявам погледа на Теса, който бавно се плъзва към Моли, и дори не искам да си представям какво е намислила.


>	Глава петдесет и девет
>	Хардин

	Прошепвам в ухото на Теса:
	— Не мисля, че идеята е добра.
	Тя се обръща към мен и слага пръст на устните ми, за да ме накара да мълча. Моли се провиква с мазна усмивка:
	— Какво има, Хардин? Страхуваш се от някое малко предизвикателство или май повече те е страх от истината?
	Каква противна вулва! Точно се каня да й отговоря, но тогава Теса ме изненадва:
	— Ти трябва да се страхуваш! — крещи тя.
	— Така ли? — Моли повдига въпросително вежди.
	— Добре, добре, хайде и двете да се успокоите — казва Нейт. Колкото и да ми се ще да гледам как Теса слага Моли на мястото й, не искам Моли да прекалява. Теса е много по-уязвима и Моли би казала всичко само за да я нарани.
	— Кой е пръв? — пита Тристан.
	Ръката на Теса веднага е горе.
	— Аз.
	Господи, това ще е еба си и катастрофата.
	— Мисля, че е най-добре аз да започна — намесва се Стеф. Теса въздъхва тихо и отпива от чашата си. Устните й са яркочервени от черешовата напитка и аз започвам да си ги представям около…
	— Хардин, истината или се осмеляваш? — пита Стеф и ме откъсва от перверзната ми фантазия.
	— Не играя — казвам и се опитвам да спра да мисля за устните на Теса.
	— Защо? — пита тя. Добре, магията изчезва от съзнанието ми. Поглеждам я и казвам грубо:
	— Първо, защото не искам. И второ, защото мисля, че сме играли на предостатъчно тъпи игри.
	— Колко правилно формулирано! Особено когато го казваш точно ти — намесва се Моли.
	— Хардин нямаше това предвид. Сега се разкарай — казва Тристан в моя защита.
	Защо изобщо започнах да чукам Моли. Да, секси е и прави прилични свирки, но колко е досадна, мамка му. Само като си спомня, че ме е докосвала, започва да ми се гади. Махам с ръка на Стеф да ме прескочи, само и само да не мисля за това.
	— Добре, Нейт. Истината или се осмеляваш? — пита Стеф.
	— Осмелявам се.
	— Хм… Предизвиквам те да целунеш онази блондинка със синята блуза — казва Стеф и сочи към високо момиче с яркочервено червило.
	Нейт поглежда момичето и пита:
	— Не може ли да целуна приятелката й?
	Всички оглеждаме момичето до блондинката, което има красива къдрава, кестенява коса и тъмна кожа. Наистина е по-красива от русата. Надявам се Стеф да промени условието. Тя обаче се смее и казва:
	— Не. Русата.
	— Ти си зла — въздъхва той и всички го проследяваме с поглед, когато тръгва към момичето.
	Докато Нейт се връща, изцапан с червени петна от червилото на момичето, започвам да си обяснявам защо Теса мрази тези игри. Да караш някого да извърши някоя простотия, е толкова безсмислено. Никога преди не ми е правило впечатление, но пък тогава не съм искал да целувам само един човек.
	Сега искам да целувам само Теса. Никоя друга, никога повече.
	Когато Нейт кара Тристан да пие бира от чаша, която всички са ползвали като пепелник, вече напълно изключвам от играта. Хващам един от кичурите на Теса и започвам да го въртя из пръстите си. Тя покрива лице с длани, когато Тристан почва да се дави и да се мъчи да не повърне, а Стеф пищи. След още няколко безмозъчни предизвикателства идва ред на Теса.
	— Осмелявам се — казва смело на Ед и се взира в очите му.
	Гледам го лошо и с поглед го предупреждавам, че ако я накара да направи нещо неразумно, ще го удуша с голи ръце. Той е печено момче, така че не мисля, че наистина ще направи нещо подобно, но все пак… малко превантивни мерки никога не вредят.
	— Предизвиквам те да обърнеш един шот — казва той.
	— Много тъпо — ядосва се Моли. Теса не й обръща внимание и обръща шота. Вече е предостатъчно пияна. След малко може да започне и да повръща.
	— Моли, истината или се осмеляваш? — пита Теса. Гласът й е натежал от предизвикателството. Всички замлъкват. Стеф ме гледа въпросително. Очите на Моли се впиват в тези на Теса, очевидно изненадана от смелостта й.
	— Истината или се осмеляваш? — пита пак Теса.
	— Истината — отговаря Моли.
	— Истина ли е… — започва Теса и се навежда напред. — Истина ли е, че си курва?
	Някои избухват в смях, други възкликват. Аз заравям лице в шията на Теса, за да задуша смеха си. Исусе, това момиче е страхотно, когато се напие.
	— Моля? — Моли не може да затвори устата си от изумление.
	— Чу ме. Истина ли е, че си курва?
	— Не — отговаря Моли. Очите й са присвити, сега са като два процепа. Нейт не може да спре да се смее. На Стеф й е хем забавно, хем започва да се притеснява, а Теса изглежда, сякаш всеки миг ще скочи да удуши Моли.
	— Думата е „истина“ и има защо — настъпва я Тес. Аз я стискам леко за бедрото, за да я предупредя да спре засега. Не искам Моли да я нарани, защото после трябва да я напердаша.
	— Мой ред е — казва Моли. — Теса, истината или се осмеляваш?
	Ето, започва се.
	— Осмелявам се — отвръща Теса със садистична усмивка.
	Моли се прави на изненадана и след това като змия изсъсква:
	— Предизвиквам те да целунеш Зед.
	Поглеждам отвратителното й лице и казвам:
	— Мамка ти мръсна, няма да стане — извиквам и всички, освен Моли се свиват на местата си.
	— Защо не? — смее се Моли. — Територията й е позната. Не е като да го прави за първи път.
	Изправям рамене и притискам Теса към себе си.
	— Няма да стане — ръмжа срещу малката, гадна курва. Не ми пука за тая шибана игра, Теса няма да се целува с никого. Зед гледа в стената и когато Моли вижда, че той едва ли ще я подкрепи, казва:
	— Добре тогава, да преминем на истината. Истина ли е, че си такава кръгла глупачка, че да се захванеш с Хардин пак, след като той призна, че те е чукал, за да спечели облог? — пита с особено весел глас.
	Тялото на Теса застива в ръцете ми.
	— Не, това не е вярно — казва тихо тя.
	Моли се изправя.
	— Не, не, не така. Това е „Истината или се осмеляваш“. Това е самата истина, ти си кръгла глупачка. Вярваш на всичко, което излезе от устата му. Не че те обвинявам, дори те разбирам. Защото знам много добре какви удивителни неща може да прави тази уста. Господи, този език…
	Преди да успея да сторя каквото и да е, Теса вече е на крака и се е нахвърлила върху Моли, хваща я за раменете и започва да я блъска назад. Двете политат върху Ед. За късмет на Моли, някакво момче, случайно минаващо, успява да я хване, докато пада, но пък за нейно нещастие… Теса успява да я докопа за косата.
	— Шибана кучка — крещи Теса и стиска боядисаната й ярко коса в юмруците си. Повдига главата й от килима и я блъска с такава сила, че колкото и Моли да рита под тялото на Теса, не може да установи контрол над положението. Моли забива нокти в ръцете на Теса, но Теса я хваща за китките, блъска ги в земята и й забива свиреп шамар.
	Мили боже! Скачам от дивана и хващам Теса за кръста, опитвайки се да я вдигна. Никога, за нищо на света не си бях представял, че ще се стигне дотам да разтървавам Теса, скочила на бой на някого, особено пък на Моли. Теса се опитва да се отскубне от ръцете ми, но след малко започва да се успокоява и успявам да я извлека от хола.
	Придърпвам роклята й и я оглеждам дали не я е скъсала. Само това остава — и аз да отида да се сбия. В кухнята има само няколко души и вече говорят за женския бой.
	— Ще я убия тая недоклатена кучка — крещи Теса и се опитва да се изскубне от ръцете ми.
	— Знам, че ще я убиеш, знам — казвам, но не мисля, че го говори сериозно, макар че с очите си видях как жестоко я размаза.
	— Престани да ми се подсмихваш — недоволства, останала без дъх. Очите й са разширени и горят. Бузите й са червени от гняв.
	— Не ти се смея. Просто съм леко изненадан от това, което се случи — отвръщам и захапвам устна, за да не се разсмея.
	— Не можеш да си представиш колко я мразя. За каква се мисли? — крещи и гледа изумените хора в кухнята, очевидно се опитва да привлече вниманието на Моли.
	— Добре, Ортиз, хайде, пийни малко студена вода — казвам.
	— Ортиз?
	— Той е шампион в лигата на АЛСБ.
	— АЛСБ?
	— Няма значение — смея се и й подавам чаша студена вода. После оглеждам хола, за да се уверя, че Моли е изчезнала.
	— Адреналинът ми тече по вените като ток — казва Теса. Разбирам я. Най-хубавото при боя е, че се надрусваш с адреналин. И така се пристрастяваш.
	— Била ли си се някога през живота си? — питам, макар че съм сто процента сигурен в отговора.
	— Не, разбира се, че не.
	— Защо сега? На кого му пука какво мисли Моли за нас, че сме заедно?
	— Не, не това ме побърка.
	— Какво тогава? — питам, неразбиращ.
	Тя ми подава празната чаша и аз пак я пълня.
	— Когато започна да говори за себе си и за теб — признава и лицето й пак пламва от гняв.
	— Това ли било?
	— Да. И ти трябваше да я пребиеш за това — казва гневно.
	— Да, но мисля, че да я събориш на земята и да й блъскаш главата в пода, не беше кой знае колко зле, справи се брилянтно, Ортиз.
	Тя се усмихва леко.
	— Не мога да повярвам, че го направих — започва да се смее.
	— Много си пияна — смея се с нея.
	— Прав си — съгласява се, така че всички да я чуят. — Толкова пияна, че да блъскам главата на Моли в пода — казва и пак избухва в смях.
	— Мисля, че шоуто се хареса на всички — отбелязвам и увивам ръка около кръста й.
	— Надявам се да не ми се сърдят за скандала.
	Ето я моята Теса. Пияна като кирка, но пак се притеснява дали не е причинила неудобство на другите хора.
	— Никой не ти се сърди, бебо. Предполагам, че повечето ще ти благодарят, защото тези снобари живеят, за да гледат такива неща — уверявам я.
	— О, не, надявам се да не е така — казва и се оглежда смутено.
	— Не се тревожи за това. Искаш ли да намериш Стеф? — питам, за да я накарам да не мисли повече за това.
	— Или пък… можем да правим нещо друго… — отвръща и закачва пръста си на колана ми.
	— Никога повече няма да пиеш водка, когато аз съм с теб — казвам шеговито, но го мисля съвсем сериозно. Кълна се, никога повече няма да й позволя.
	— Да, разбира се… сега да се качваме горе — навежда се към мен и ме целува по шията.
	— Наистина много команди раздаваш днес.
	— Да, раздаването на команди не е само твоя привилегия. Защото… нали знаеш, че това правиш през цялото време.
	Тя се смее и хваща тениската ми, за да ме придърпа надолу.
	— Нека поне направя нещо за теб — мърка в ухото ми и захапва меката му част.
	— Току-що участва за първи път в живота си в истински женски бой, и мислиш за това?
	Тя кима и казва с много тих, дълбок глас, при което панталоните ми отесняват:
	— Знаеш, че го искаш, Хардин!
	— Добре… Мамка му… Добре — предавам се.
	— Ха, това беше лесно.
	Хващам я за ръката и я завличам на горния етаж.
	— Някой заел ли е вече старата ти стая? — пита, когато стигаме на втория етаж.
	— Да, но има доста свободни — казвам и отварям вратата на една от стаите. Двете легла са покрити с черни завивки. Има и обувки. Не знам чия е стаята, но сега е наша. Заключвам вратата и правя няколко крачки към Теса.
	— Свали ми ципа — заповядва тя.
	— Прави впечатление, че никак не си губиш времето.
	— Млъквай и ми разкопчай роклята — казва почти ядно.
	Клатя глава и се усмихвам, а тя се обръща и вдига косата си. Устните ми леко докосват врата й точно под косата, докато свалям ципа й. Кожата й настръхва и аз тръгвам с пръста си по пътечката на настръхналите косъмчета. Тя потръпва леко, обръща се към мен и сваля ръкавите на роклята си. Тя пада в нозете й и Тес остава по розов сутиен и бикини, които са в състояние да ме вкарат в лудница. По усмивката на лицето й разбирам, че знае какво става вътре в мен. Много добре осъзнава как ми действа.
	— Не си събувай обувките — буквално я умолявам.
	Тя се съгласява с усмивка и поглежда обувките си.
	— Първо искам аз да направя нещо за теб.
	И с едно бързо движение се опитва да събуе джинсите ми, но веднага се нацупва, защото те не помръдват. После се сеща, че не е разкопчала ципа, поправя грешката си и скоростно ги свлича по краката ми. Правя крачка назад към леглото, но тя ме спира.
	— Не, не. Кой знае кой е бил на това легло и какво са правили. На пода — заповядва.
	— Гарантирам ти, че подът е много по-мръсен от леглото. Чакай да ти постеля тениската си.
	Свалям тениската, слагам я на пода и тя сяда на нея, но веднага след това ме обкрачва. Устата й се залепва за кожата на шията ми, върти бедра и се притиска в мен. Мамка му.
	— Тес… Ще свърша, преди да си започнала да правиш каквото си решила да правиш… ако веднага не спреш.
	Тя откъсва устни от врата ми.
	— Какво искаш да направя, Хардин? Искаш ли да ме чукаш, или искаш да дух…
	Прекъсвам я с целувка. Нямам никакво намерение да си губя времето с любовни игри и закачки. Искам я. Сега. След секунди бикините й са на пода, а аз вече слагам презерватив. Трябва да й напомня да си купи хапчета против забременяване. Не мога да понасям, когато трябва да я чукам с презерватив. Искам да я почувствам истински. Цялата.
	— Хардин, побързай — моли се тя и ляга на пода, опирайки се на лакти. Дългата й коса е пръсната по пода зад нея. Разтварям краката й с коленете си и се плъзвам в нея. Тя загубва равновесие. Лактите й се хлъзгат и пада назад. — Не, искам аз да го направя — казва, изправя се и ме бута на пода. Секунди след това вече се спуска по пениса ми, върти бедрата си и бавно ме изтезава. Ръката й покрива устните й и заглушава вика й. Очите й се обръщат назад от удоволствие и когато ръцете й минават по корема ми и леко ме дере с ноктите си, едва не свършвам. Обгръщам гърба й с ръка и я премятам под себе си. Стига й толкова контрол. Не мога да издържа да ме тормози с това бавно темпо.
	— Какво пр…
	— Контролът е мой, бебо. Никога не го забравяй — изръмжавам и влизам грубо в нея.
	Започвам да се движа трескаво и бързо, грубо и без повече заигравки. Тя кима като хипнотизирана и пак покрива устата си с ръка.
	— Когато се приберем… ще те чукам пак… и тогава няма да си покриваш устата с ръка — заплашвам и вдигам крака й на рамото си. — Всички ще могат да те чуят, всички ще знаят, че само аз мога да направя това с теб.
	Тя пак проскимтява и когато тялото й застива, слагам устни на глезена й.
	Близо съм… толкова близо. Заравям глава в шията й и пълня презерватива. Отпускам главата си на гърдите й и двамата се опитваме да възстановим нормалното си дишане.
	— Това беше… — опитва се да каже тя.
	— По-добре, отколкото да се биеш с Моли? — смея се.
	— Не знам… почти същото — шегува се тя и става да се облече.


>	Глава шестдесет
>	Теса

	Хардин ми помага да си закопчая ципа и докато обува джинсите си, прокарвам пръсти през косата си, за да я среша.
	— Колко е часът? — питам, докато той обува ботушите си. Поглежда към будилника на малкото бюро и отвръща:
	— Две минути до полунощ.
	— О… трябва да побързаме да слезем долу преди полунощ — казвам.
	Все още съм много пияна, но поне сега съм спокойна и нервите ми са приспани. Благодарение на Хардин. Пияна или не, не мога да повярвам, че се сбих с Моли.
	— Да вървим.
	Той хваща ръката ми и стигаме долу точно когато всички започват да броят:
	— Десет… девет… осем…
	Хардин върти очи.
	— Седем… шест…
	— Това е толкова тъпо — оплаква се той.
	— Пет… четири… три… — броя и аз. — Брой с мен.
	Той се опитва да не се усмихва, но се предава и на лицето му цъфва огромна усмивка.
	— Две… едно… — Забивам пръст в бузата му.
	— Честита нова година! — крещят всички. И аз с тях.
	— Ура… Честита нова година — казва с монотонен глас Хардин. Аз се смея, а той притиска устни до моите. Малко се опасявах, че няма да ме целуне пред всички, но се оказва, че съм се страхувала напразно. Когато ръцете ми се плъзват към колана му, той ги хваща и ме спира. Отдръпва се на сантиметри от мен. Очите му са смарагдовозелени. Толкова е красив.
	— Не си ли изморена? — шегува се, а аз клатя глава.
	— Не се ласкай чак толкова. Искам да пишкам — отвръщам и се усмихвам.
	— Да дойда ли и аз?
	— Не. Връщам се веднага — казвам, целувам го кратичко и тръгвам към банята.
	Трябваше да го накарам да дойде с мен. Ако бях трезва, може би щеше да е по-лесно, но сега не е. Тази вечер беше толкова хубаво. Въпреки драмата с Моли. Хардин ме изненада, когато запази хладнокръвие дори пред Зед, а и беше в хубаво настроение цяла вечер.
	Измивам си ръцете и тръгвам да търся Хардин.
	— Хардин. — Чувам женски глас.
	Обръщам се и виждам познато лице: момичето с черната коса, което се блъсна в мен по-рано. Върви право към Хардин. И понеже винаги трябва да знам всичко, оставам на няколко метра и подслушвам.
	— Телефонът ти е в мен. Оставил си го в стаята на Логан — усмихва се и вади телефона му от чантата си.
	_Моля?_ Не, не е нищо сериозно, убедена съм. Били са в стаята на Логан. И вероятно не са били сами. Имам му пълно доверие.
	— Благодаря — взима телефона си, пъха го в джоба и вече тръгва. Слава богу. Но после спира и се обръща към нея: — Хей! Би ли ми направила услуга да не споменаваш, че сме били заедно в стаята на Логан?
	— Да. Когато целувам, не разказвам на никого — усмихва се тя и си тръгва.
	Стаята се върти. Гърдите ме болят. Бягам по стълбите.
	Хардин вижда как профучавам край него и тичам навън. Забелязвам, че лицето му става бяло като платно. Този път го хванах и той много добре знае, че не може да се оправдае.


>	Глава шестдесет и едно
>	Хардин

	Забелязвам как златната й рокля проблясва няколко метра пред мен. Поглеждам през рамото на Джейми и виждам Теса. Очите й са широко отворени, долната й устна трепери. От уплашена сърна, застинала пред фаровете на кола, изведнъж се преобразява в демон. Побеснява и лети като луда по стълбите.
	Какво, за бога?
	— Теса? Чакай! — крещя след нея. Като се има предвид колко е пияна, не мога да разбера как успява да лети по тези стълби. И защо винаги трябва да бяга от мен? — Тес! — крещя пак и разбутвам хората пред себе си.
	Вече съм на сантиметри от нея до входа, а тя прави нещо, което буквално ме поваля. Докато се блъска из народа да излезе, оня русият, който я оглеждаше по-рано, спретнатият, тип Ноа, върви срещу нея и си подсвирква. Тя го вижда, спира и погледът й заковава и него, и мен на място. Усмихва се зловещо и го хваща за ризата.
	_Какво прави, по дяволите? Какво се кани…_
	Тя веднага отговаря на въпроса ми. Обръща се, поглежда ме и притиска устни в тези на момчето. Мигам бързо с надеждата, че е сън и че когато отворя очи, това няма да е истина. Не, това не се случва. Теса никога не би направила такова нещо. Момчето много бързо се съвзема от изблика й на сексуална активност и веднага я прегръща през кръста. И после тя отваря уста, плъзга ръка в косата му и леко я скубе. А аз не разбирам какво се случва.
	Не разбирам. Нищо не разбирам.
	— Хардин! Спри! — пищи Теса.
	_Кое да спра?_
	Когато премигвам пак, разбирам, че вече съм съборил момчето и съм му разбил устата. Кога съм го ударил? Вече?
	— Моля те, Хардин — пищи Теса пак.
	Пускам го и бързо ставам, преди всички да са се събрали да гледат.
	— Какво ти става, по дяволите? — простенва момчето.
	Искам да го изритам в главата, но знам, че трябва да се контролирам. И наистина успявах. А тя трябваше да отиде и да направи това, да забърка тези лайна, да провали всичко, върху което така упорито работех.
	Тръгвам към вратата и дори не се обръщам да видя дали ме следва.
	— Защо го удари? — крещи зад мен, когато стигам до колата си.
	— Защо според теб, Теса? Сигурно защото току-що станах свидетел как едва не го изчука пред очите ми — крещя с цяло гърло. Почти бях забравил какво е да усещаш адреналина в кръвта си и раните по кокалчетата си. Мисля, че го ударих само веднъж… така че не е много зле. Но искам още.
	Тя започва да плаче.
	— Какво ти пука? Ти… Ти… си целунал онова момиче. И може би не само си я целувал. Как можа!
	— Не, изобщо не ми плачи, Теса. Ти целуна някакъв пред очите ми.
	Юмрукът ми се стоварва върху капака на колата.
	— Ти си направил нещо много по-лошо. Чух те да молиш онова момиче да не казва на никого, че сте били в стаята на Логан!
	— Изобщо нямаш представа за какво говориш! Не съм целувал никакво шибано момиче.
	— Целунал си я. Тя каза, че когато целува, не казва на никого. — Крещи и размахва ръце като идиот. Мамка му, това момиче може да те побърка.
	— Не си ли чувала за идиоматика? За „образно казано“? Тя имаше предвид, че няма да каже на никого за какво сме говорили и че сме пушили трева — крещя.
	— Пушил си трева? — гледа ме с отворена уста.
	— Не, всъщност не, но на кого му пука! Ти току-що ми изневери! — Скубя косата си.
	— Защо тогава ме остави сама, за да си прекарваш с нея, а после я предупреждаваш да не казва на никого? Няма никаква логи…
	— Защото това е сестрата на Дан. И я помолих да не казва на никого, защото й се извиних за това, което направих. Това са лични неща и не е нужно всички да знаят. И щях да ти кажа утре, когато не си фиркана. В стаята бяхме аз, тя, Логан и Нейт. Те пушеха, аз не. И когато те си тръгнаха, аз я накарах да остане, за да оправя нещата с нея, да се извиня. Заради теб.
	— И целият ми гняв извира през очите ми. — Никога не бих ти изневерил. Вече трябваше да си го разбрала! — казвам и съм хиляда процента сигурен във всяка своя дума.
	И тогава Тереза спада като пукнат балон. И се свива, и не знае какво да каже. Точно така, няма какво да каже. Защото, мамка му, този път грешката е нейна, само нейна, а аз съм бесен.
	— Ами… — започва.
	— Какво ами! Ти направи грешка, не аз. Дори не ми даде възможност да обясня. Вместо това действаш като дете. Малко, импулсивно дете — крещя и пак удрям капака на колата. Тя подскача уплашено, но този път не ми пука. Може би трябва да се върна и да довърша оня рус хубавец. Няма смисъл да троша колата, а и не ме успокоява.
	— Не съм дете! Помислих, че си правил нещо с нея — крещи през сълзи.
	— Е, не съм. След всичко, което преживях да те спечеля обратно, как изобщо можеш да си помислиш, че бих направил такова нещо? С някакво случайно момиче на парти? Или с която и да е друга, където и да е?
	— Не знаех какво да си мисля — вдига ръце във въздуха.
	Скубя косата си и се опитвам да се успокоя.
	— Е, това си е за твоя сметка. Не знам какво още искаш да направя, за да те накарам да прогледнеш и да разбереш, че те обичам.
	_Тя целуна някакъв напълно непознат! Пред очите ми._ И този момент е за мен много по-болезнен от мига, в който ме напусна. Тогава поне можех да обвинявам себе си. Виждам как дъхът й замръзва, излиза като цигарен дим от устата й.
	— Е, ако не бях свикнала вечно да криеш някакви тайни от мен, може би нямаше да разбера ситуацията грешно — вряка насреща ми тя.
	Гледам я и не вярвам на ушите си.
	— Ти си невероятна, знаеш ли. Честно, не мога дори да те погледна в момента.
	Не мога да спра и да си представям как целува онзи. Пак… и пак, и пак.
	— Съжалявам, че го целунах. Не е кой знае какво — въздъхва тя.
	— Шегуваш се, нали? Моля те, кажи ми, че се шегуваш, защото ако аз бях целунал някоя пред теб, сега дори нямаше да говориш с мен. И никога нямаше да ми проговориш. Но сега трябва да забравим за случилото се, защото става дума за принцеса Теса. Няма нищо, нищо не се е случило. Не е кой знае какво.
	Тя скръства ръце с негодувание, което в случая изобщо не й отива.
	— Принцеса Теса? Сериозно ли, Хардин?
	— Да, наистина. Ти ми изневери. Пред очите ми. Доведох те тук, за да ти покажа колко те обичам, че не ми пука кой какво мисли за нас. Исках да изкараш най-хубавата вечер в живота си. И ти какво правиш? Отиваш и проваляш абсолютно всичко.
	— Хардин… аз…
	— Не, нямам повече работа тук. — Изваждам ключовете си. — Държиш се, сякаш не е нищо, нищо особено. Но за мен означава много. За мен това означава чужди устни върху твоите… и това е… Не мога дори да ти обясня как ми се гади от това.
	— Казах само…
	И тук вече нервите ми не издържат. Знам, че изглеждам ядосан и страшен, но не мога да направя нищо.
	— Престани да ме прекъсваш поне веднъж в живота си — крещя. — Знаеш ли какво… няма проблем. Можеш да се върнеш и да помолиш новото си гадже да те закара у дома.
	Обръщам се и отключвам колата.
	— Прилича на Ноа. Предполагам, че ти липсва — добавям.
	— Какво? Какво общо има Ноа? И аз нямам определен тип — ръмжи насреща ми и ръкомаха. — Макар че май вече трябва да се замисля по въпроса.
	— Майната му — плюя на земята и се качвам в колата. Оставям я сама на студа.
	Когато стигам до знака Стоп, започвам да блъскам по волана с всички сили. Ако не ми се обади до час, значи се е прибрала с някой друг.


>	Глава шестдесет и две
>	Теса

	След десет минути все още стоя на тротоара. Не усещам краката и ръцете си. Треперя. Хардин ще се върне. Ей сега. Всеки миг ще е тук. Няма начин да ме остави тук сама. Пияна и сама. Искам да му се обадя, но си спомням, че телефонът ми е в него.
	_Страхотно. Какво съм си мислила, че правя?_ Не мислех, там е работата. Толкова добре се справяхме. Всичко вървеше така гладко, а аз дори не му дадох възможност да ми обясни. А отидох и целунах някакъв. Гади ми се само като се сетя.
	Защо не се връща?
	Трябва да вляза вътре. Прекалено е студено навън и ми се пие. Алкохолът започва да ме отпуска, а не съм готова да се изправя пред реалността. Влизам в къщата и тръгвам директно към кухнята. Ето защо не трябва да пия — защото не мога да мисля разумно и логично. Веднага си представих най-лошото и направих огромна грешка.
	— Теса? — чувам гласа на Зед зад гърба си.
	— Здрасти — простенвам и вдигам глава от хладния плот, за да го погледна в очите.
	— Хм… какво правиш? — опитва се да прикрие смеха си. — Добре ли си?
	— Да… добре съм — лъжа.
	— Къде е Хардин?
	— Тръгна си.
	— Тръгнал си е? Без теб?
	— Аха. — Отпивам от напитката си.
	— Защо?
	— Защото съм идиот — казвам откровено.
	— Силно се съмнявам — отвръща и се усмихва.
	— Не, наистина, този път е точно така.
	— Искаш ли да говориш за това?
	— Не, мисля, че не — въздъхвам.
	— Добре… е, ще те оставя тогава — казва и се обръща да си тръгва, но после добавя: — Не трябва да е толкова сложно, нали?
	— Кое? — питам и тръгвам след него, за да седна на масата в кухнята.
	— Любовта, връзките. Не трябва да е толкова трудно.
	— Но винаги е така, нали? Нали винаги е така?
	Нямам много опит, само Ноа. Никога не сме се карали, но знам, че не го обичах. Не и както обичам Хардин. Изливам водката в мивката и си сипвам чаша вода.
	— Не, не мисля така. Невинаги. Никога не съм виждал някоя друга двойка да се кара така, както е при вас.
	— Така е, защото сме много различни. Това е.
	— Да. Предполагам — отвръща, усмихвайки се, той.
	Поглеждам часовника. Минал е цял час, откакто Хардин ме остави тук. Може би няма да се върне.
	— Би ли простил на някоя жена, ако се целуне с друг? — събирам смелост и питам Зед.
	— Зависи от обстоятелствата… предполагам.
	— Примерно, ако го направи пред очите ти?
	— Изключено. Това е непростимо — казва с отвращение.
	— О…
	Зед се навежда напред със съчувствие и пита:
	— Това ли е направил? Целунал е някоя пред очите ти?
	— Не — вдигам поглед. — Аз целунах друг.
	— Ти? Ти си целунала друг? — Мисля, че Зед е повече от втрещен.
	— Да… казах ти, че съм идиот…
	— Да. Не искам да го казвам, но наистина е така.
	— Да.
	— Как ще се прибереш у дома?
	— Ами… все се надявам, че ще се върне да ме вземе, но очевидно това няма да се случи — захапвам устна.
	— Мога да те закарам, ако искаш — предлага Зед, но когато се оглеждам несигурно, добавя: — Или Стеф и Тристан. Те може би са горе… знаеш…
	Поглеждам го и казвам:
	— Всъщност може ли да ме закараш сега?
	Знам, че е голяма грешка и че сама си копая гроба, но започвам да изтрезнявам и искам да се прибера колкото е възможно по-бързо, за да говоря с Хардин. Поне да се опитам.
	— Да, да ставаме — казва Зед, аз изпивам водата си и тръгвам след него към колата му.


	На десет минути път до апартамента започвам да изпадам в тотална паника, защото знам как ще реагира Хардин на факта, че Зед ме е докарал у дома. Опитвам се да изтрезнея, но очевидно не става с опити. Малко ми просветва, но все още съм много пияна.
	— Мога ли да използвам телефона ти и да пробвам да му се обадя? — питам Зед. Той пуска волана с една ръка и бърка в джоба си, за да извади телефона.
	— Ето… О, батерията е заминала. — Показва ми, че батерията е празна.
	— Благодаря все пак. — Май и не беше много добра идея да се обаждам на Хардин от телефона на Зед. Не е чак толкова зле като идеята ми да се нахвърля да целувам непознат човек, но все пак… и тази не е добра.
	— А ако го няма? — питам.
	Зед ме изглежда въпросително.
	— Нали имаш ключ?
	— Не си го взех… не мислех… че ще ми потрябва.
	— Сигурен съм, че ще си е у дома — казва Зед, но звучи ужасно нервен.
	Хардин буквално ще го убие, ако ме намери в апартамента на Зед. Когато завиваме към паркинга, започвам да се оглеждам за колата му. Слава богу, виждам я паркирана на обичайното й място. Нямам идея какво щях да правя, ако не беше тук.
	Зед настоява да ме изпрати догоре. Знам, толкова добре знам, че това няма да свърши добре, но не проумявам защо решавам, че не съм в състояние да се кача до апартамента след толкова алкохол. Проклет да е Хардин, че ме остави да чакам сама. Проклета да съм, че се държах така идиотски. Проклет да е Зед, че е толкова мил и сладък. Проклет да е този щат заради студените зими.
	Когато стигаме до асансьора, главата ми започва да пулсира с ритъма на сърцето ми. Трябва да помисля какво да му кажа. Толкова ще ми е ядосан. Трябва да измисля добър начин да се извиня, без да използвам секса като оръжие. Не съм свикнала да се извинявам, защото винаги досега той се е дънил. И сега, когато съм от страната на провинилия се, мога да кажа, че никак не се чувствам добре. Чувствам се кошмарно.
	Тръгваме по коридора. Имам усещането, че вървим по греда над водата. Не съм сигурна кой ще падне пръв — аз или Зед.
	Чукам на вратата и Зед застава няколко крачки зад мен. Чакаме вратата да се отвори. Не, идеята беше ужасна. Трябваше да остана на партито. Чукам пак, този път по-силно. А ако не отвори?
	А ако е взел моята кола и дори не е тук? Не се сетих за тази вероятност.
	— Ако не ми отвори, мога ли да дойда в твоя апартамент? — опитвам се да преглътна сълзите си. Не искам да отивам в апартамента на Зед, не искам да ядосвам Хардин повече, но наистина не се сещам за друг вариант. А ако не ми прости? Не мога да живея без него.
	Ръката на Зед докосва гърба ми и ме гали леко, за да ме успокои.
	Не, не бива да плача. Трябва да съм спокойна, когато отвори. Ако изобщо отвори.
	— Разбира се — отговаря най-сетне Зед.
	— Хардин, моля те, отвори! — моля тихо и облягам чело на вратата. Не искам да крещя и да правя сцени в два часа след полунощ. Предполагам, че съседите вече не могат да ни понасят с вечните ни крясъци.
	— Май няма да ми отвори — въздъхвам и се облягам на стената.
	Точно когато се обръщаме, за да се върнем в колата, вратата се отваря.
	— Да видим кой е решил да намине — казва Хардин и ни оглежда. Нещо в тона му моментално вледенява кръвта ми. Когато се обръщам да го погледна, очите му са кървави, бузите му са червени.
	— Зед! Приятелче! Толкова се радвам да те видя — заваля думите. Пиян е. Съзнанието ми мигновено се избистря.
	— Хардин… пил ли си?
	Той ме поглежда с чувство на тотално превъзходство и казва:
	— Какво общо има това с теб? Нали си имаш нов приятел.
	— Хардин… — Не знам какво да му кажа. Пиян е. Последният път, когато го видях толкова пиян, беше, когато Ландън ми се обади да отида в къщата на Кен. Мисля за наследствената обремененост от баща му относно склонността да пие и тревогата на Триш, че пак е започнал. Сърцето ми потъва.
	— Благодаря ти, че ме докара. Мисля, че трябва да тръгваш — казвам любезно на Зед. Хардин е прекалено пиян, за да позволя Зед да е край него.
	— Неееее. Хохохо… Влизайте. Да пийнем по едно. Всички заедно.
	После хваща Зед за ръката и го издърпва в апартамента. Аз влизам след тях и не спирам да протестирам:
	— Не, идеята никак не е добра. Пиян си.
	— Няма проблем — казва Зед. Не знам дали вече си е намислил предсмъртното желание.
	Хардин се препъва към масичката в хола, стъпва върху бутилката с… може би уиски, вдига я и сипва в една чаша.
	— Да, Теса, карай го по-спокойно, мамка му.
	Искам да му се развикам заради тона, който ми държи, но не мога да намеря гласа си.
	— Ето, готово. Ще взема още една. Една и за теб, Теса — промърморва и се препъва към кухнята.
	Зед сяда на стола, а аз на дивана.
	— Няма да те оставя сама с него. Виж колко е пиян — прошепва Зед. — Мислех, че не пие.
	— Пие, но никога по много… Не, само аз съм виновна. — Слагам ръцете си на главата. Не мога да понеса, че се е напил заради това, което направих. Исках да проведем цивилизован разговор и да мога да се извиня за всичко.
	— Не, не си виновна ти — уверява ме той.
	— Тази е за… теб — казва високо Хардин, когато влиза в хола с много шум, и ми подава чаша, пълна наполовина с алкохол.
	— Не искам повече. Пих достатъчно тази вечер. — Поемам чашата от ръцете му и я оставям на масата.
	— Както искаш. Ще има повече за мен — усмихва се, но това не е онази усмивка, която обожавам. В тази усмивка има нещо зло. Честно, започвам да се плаша. Знам, че Хардин никога няма да ми посегне или да ме нарани физически, но не ми харесва да го виждам такъв. Предпочитам да ми крещи, да блъска в стената, само не и да седи и да се напива, да изглежда така ужасно спокоен. Зед вдига чашата за наздравица и отпива.
	— Точно като в старите времена, нали? Знаеш… онези времена, когато не искаше да чукаш моето момиче — казва Хардин в чашата си.
	— Не е така. Ти си я оставил там, а аз само я докарах — отвръща Зед със заканителен тон. Хардин размахва чаша във въздуха.
	— Не говоря само за тази вечер и ти го знаеш много добре. Макар че съм силно подразнен от факта, че си се предложил да я докараш. Тя е голямо момиче и може сама да се погрижи за себе си.
	— Нямаше защо сама да се погрижва за себе си — стреля Зед веднага.
	Хардин блъска чашата си на масата. Подскачам.
	— Това не зависи от теб. Иска ти се да зависи от теб, но не е така, уви.
	Имам чувството, че съм в средата на бойно поле и край мен хвърчат куршуми. Искам да се отместя, но тялото ми отказва да се движи. Седя и с ужас наблюдавам как Дарси се превръща в господин Бюканан…
	— Не, не искам нищо подобно — отговаря Зед.
	Хардин сяда до мен, но очите му не се откъсват от Зед. Поглеждам бутилката. Четвърт вече е изпита. Надявам се да не е изпил всичко това тази вечер. Само за час и половина.
	— Не съм глупав. Искаш я. Преди време Моли ми разкри всичко, което си казвал за нея.
	— Не започвай, Хардин — изръмжава Зед, но това само амбицира Хардин.
	— Първият ти проблем е, че си споделил с Моли. „О, Теса е толкова красива. О, толкова е сладка. Прекалено добра за Хардин. Теса трябва да бъде с мен“ — имитира го Хардин.
	_Моля?_
	Зед упорито отбягва погледа ми.
	— Затваряй си устата, Хардин.
	— Чуваш ли това, бебо? Той наистина си е мислил, че може да те има — смее се Хардин.
	— Спри, Хардин! — казвам и ставам от дивана.
	Зед изглежда унизен, смазан. Не трябваше да го карам да ме прибира. И наистина ли е казал тези хубави думи за мен? Мислех си, че се е държал така с мен заради облога, но сега не съм сигурна.
	— Погледни я. Обзалагам се, че и сега си мислиш за същото нали? — продължава Хардин. Зед го гледа на кръв и оставя чашата на масата. — Никога няма да я имаш, момче. Откажи се. Никога никой няма да я има. Освен мен. Никой никога няма да я чука. Освен мен. Аз съм единственият, който ще знае колко е хубаво да я имаш.
	— Престани! — крещя. — Какво ти има, по дяволите?
	— Нищо, просто му казвам как стоят нещата — отговаря Хардин.
	— Ти си жесток. И се отнасяш към мен с пълно неуважение.
	— Обръщам се към Зед и казвам: — Мисля, че наистина трябва да тръгваш.
	Зед поглежда към Хардин и после пак към мен.
	— Всичко е наред — уверявам го. Не знам какво ще се случи, но знам, че ако Зед остане, положението ще е в пъти по-зле.
	— Моля те — настоявам.
	След известно колебание Зед кима и става.
	— Добре, тръгвам. Хардин трябва да си събере акъла.
	— Чу я вече, разкарай се. Но не тъгувай — обажда се Хардин и отпива пак. — Тя не иска и мен. Обича спретнати момченца с жилетки и изгладени ризи и костюми.
	Сърцето ми потъва още повече. Давам си сметка, че ме чака дълга нощ. Не знам дали трябва да се страхувам, но не ме е страх. Е… само мъничко. Но няма да си тръгна.
	— Изчезвай — повтаря пак Хардин и Зед тръгва към вратата.
	Хардин става, заключва вратата след Зед и ме поглежда.
	— Имаш късмет, че не го счупих от бой, задето е карал задника ти в колата си. Знаеш това, нали?
	— Да — съгласявам се. Не ми се струва много добра идея да споря с него точно сега.
	— Защо изобщо си тук?
	— Тук живея.
	— Няма да е задълго. — Сипва си още.
	— Моля? — Боря се за глътка въздух. — Ще ме изгониш от апартамента ли?
	Когато напълва чашата, той ме поглежда и казва:
	— Не, знам, че сама ще си отидеш. Рано или късно.
	— Не, няма.
	— Може би новото ти гадже има място за теб в апартамента си. Изглеждате страхотна двойка. — Омразата в гласа му ме връща в началото на връзката ни, а това никак не ми харесва.
	— Хардин, моля те, не говори така. Та аз дори не го познавам. И ужасно много съжалявам за това, което се случи… което направих.
	— Ще говоря каквото си искам. Точно както ти говориш каквото си искаш и когато си искаш.
	— Направих грешка. Съжалявам. Но това не ти дава право да ме третираш така жестоко и да се напиваш. Бях пияна, много пияна и наистина допуснах, че нещо се е случило между теб и онова момиче. Не знаех какво да си мисля. Съжалявам. Никога не бих те наранила с умисъл.
	Думите ми излитат бързо, подчертавам всяка от тях, но той не ме слуша.
	— Ти все още говориш? — пита ядно.
	Въздъхвам и започвам да хапя вътрешната страна на бузата си.
	Не плачи, не плачи.
	— Ще си лягам. Може да говорим, когато не си пиян.
	Той не казва нищо. Дори не ме поглежда. Събувам обувките си и тръгвам към спалнята. Когато доближавам вратата, чувам кънтящия звук от счупено стъкло. Бягам към хола. Стената е мокра. Парчетата от чашата са на пода. Стоя и гледам безпомощно как мята и другите две чаши, после отпива една голяма, дълга глътка от бутилката и с цялата си сила я запраща в стената.


>	Глава шестдесет и три
>	Теса

	Хардин грабва лампата, изскубва я от контакта в стената и я удря в пода. Лампата се натрошава. Вазата полита към тухлената стена и се разхвърчава на парчета. Какъв е този първичен инстинкт да чупи всичко, което му попадне пред очите.
	— Престани — пищя. — Хардин, ще изпочупиш всичко. Моля те, спри.
	— Ти си виновна, Теса! Ти си виновна за това! — крещи и грабва втора ваза. Бягам към него и я изтръгвам от ръцете му, преди да я е счупил.
	— Знам, че съм виновна. Моля те, говори с мен. — Не мога да сдържам сълзите си повече. — Моля те, Хардин.
	— Издъни се, Теса. Много лошо. — Юмрукът му се забива в стената. Знаех, че и това ще последва. Честно казано, учудвам се, че му отне толкова много време, преди да го направи. Добре че не удари тухлената стена, защото тухлата би счупила ръката му. — Остави ме сам, по дяволите. Махни се! — Крачи напред_назад, после блъска стената с два юмрука.
	— Обичам те — казвам ни в клин, ни в ръкав, но трябва да се опитам да го успокоя. Толкова е пиян.
	— Не ти личи. Ти целуна някакъв шибаняк! И после водиш Зед в шибания ми апартамент.
	Сърцето ми се свива от болка, като се сетя как Хардин унизи Зед.
	Успявам да се преборя с импулса си да го нарека лицемер. Да, знам, че това, което направих, беше лошо, много лошо, но аз съм му прощавала за толкова много неща, а и колко много ме е наранявал той.
	— Знаеш как откачам, как тотално полудявам, когато те видя с друг. А ти нарочно отиваш и правиш всички тези неща! — Вените на врата му са станали пурпурночервени. Прилича на чудовище.
	— Казах, че съжалявам, Хардин — изричам много меко и бавно. — Какво повече да кажа? Не мислех с акъла си.
	Той скубе косата си.
	— Съжалявам не променя нещата. Не изтрива образа от съзнанието ми. Само това виждам.
	Заставам точно пред него. Смърди на уиски.
	— Тогава ме погледни. Погледни ме — слагам ръце на лицето му и се опитвам да го накарам да ме погледне.
	— Ти го целуна, целуна друг. — Гласът му е много по-тих отпреди секунди.
	— Знам. И съжалявам, Хардин. Не мислех. Знаеш колко нерационална мога да бъда.
	— Това не е извинение.
	— Знам, бебо, знам. — Надявам се думите да го умилостивят.
	— Боли — казва. Очите му са омекнали. — Знаех си, че не трябва да имам приятелка. Не че съм искал, не зависеше от мен. Но точно това се случва, когато имаш приятелка. Един ден се жените… Ето защо трябва да бъда сам. Не искам да преживявам това.
	Той се отдръпва от мен, а гърдите ми горят от болка, защото звучи като дете, като изгубено, самотно дете. И веднага си представям Хардин като дете, как се крие, докато родителите му се карат заради алкохолизма на баща му.
	— Хардин, моля те, прости ми. Никога повече няма да се случи. Никога няма да направя такава глупост.
	— Няма значение, Тес. Един от нас все ще извърши някоя глупост. Това правят хората, когато се обичат. Нараняват се. После се разделят. Или развеждат. Не искам да стане така с нас. Не искам това за теб.
	Правя още една крачка към него.
	— Това няма да се случи с нас. Ние сме различни.
	— Случва се с всички — казва и клати глава. — Погледни родителите ни.
	— Нашите родители просто са се събрали с грешния човек. Това е. Погледни Карен и баща ти.
	Сега е много по-спокоен и ми олеква.
	— И те ще се разведат.
	— Не, Хардин, не мисля, че това ще се случи.
	— Не, убеден съм. Бракът е някаква сбъркана концепция: „Ей, знаеш ли, май те харесвам. Искаш ли да живееш с мен и да подпишем едни документи тука, с които да си обещаем, че никога няма да се нараним и изоставим, макар и двамата да знаем, че това няма да се случи“. Защо му е на човек да се подлага на такова нещо доброволно? Защо изобщо човек иска да бъде вързан за друг човек до гроб?
	Не съм психически подготвена да осмисля това, което ми казва. Но… нима иска да каже, че не вижда бъдеще с мен? Не, казва го само защото е пиян. Нали?
	— Наистина ли искаш да си отида? Това ли искаш? Да приключим всичко още сега? — питам и го гледам в очите, но той не ми отговаря. — Хардин?
	— Не… мамка му… не… Теса. Обичам те. Толкова много те обичам, мамка му. Но ти… това, което направи, беше лошо, много лошо. Ти намери всичките ми страхове, извади ги от душата ми и ги съживи, направи ги реалност с едно-единствено действие. — Очите му се навлажняват. Имам чувството, че в гърдите ми се отваря огромна дупка.
	— Знам. И се чувствам ужасно, че те нараних.
	Той се оглежда из стаята и това, което виждам в очите му, е болката, че съм унищожила всичко, което той е направил за мен, всичките му опити да ми докаже, че ме заслужава. Всичко, което сме изградили заедно.
	— Трябва да си с някого като Ноа.
	— Не искам друг. Искам само теб. — Бърша очите си.
	— Страхувам се, че това ще се промени. Ще поискаш.
	— Страхуваш се от какво? Че ще те напусна заради Ноа?
	— Може да не е точно заради него, а заради някого като него.
	— Няма да го направя, Хардин. Обичам те. Само теб. Никой друг. Обичам всичко в теб. Моля те, не изпитвай съмнения в себе си. — Толкова ме боли да чуя какво наистина мисли за себе си.
	— Можеш ли с ръка на сърцето да кажеш, че не започна да излизаш с мен само за да направиш напук на майка си.
	— Моля?
	Хардин не повтаря, знае, че съм чула, и сега си чака отговора.
	— Не, разбира се, че не. Майка ми няма нищо общо с нас. Влюбих се в теб, защото… защото нямах избор. Не можах да се опазя. Опитах се да се предпазя, защото знаех какво ще си помисли майка ми, но нямах избор. Винаги съм те обичала, независимо дали съм искала, или не съм.
	— О, да.
	— Какво да направя, за да те накарам да видиш истината? — След всичко, което преживяхме, което аз преживях, за да съм с него, как може да си помисли, че съм тук, за да отмъстя на майка си?
	— Да не целуваш други например.
	— Знам, че се чувстваш несигурен, но трябва да проумееш, че те обичам. И съм се борила за теб, водила съм битки с майка си и с Ноа заради теб. От първия ден. И не само с тях, а с всекиго. — Но нещо в думите ми като че го шамаросва.
	— Несигурен? Не, не съм несигурен. Но няма и да седя и да чакам да ме правиш на глупак.
	При този му внезапен изблик на гняв усещам как и в мен започва да бълбука ярост.
	— Ти? Ти се притесняваш, че те правят на глупак?
	Знам, че това, което направих, е лошо, грешно, но той ми е причинявал далеч по-гадни неща. Той наистина се е отнасял с мен като с кръгла глупачка. И аз му простих.
	— Просто не започвай темата — изръмжава.
	— Минахме през толкова много трудности, извървяхме толкова дълъг път, Хардин. Не позволявай една грешка да ни отнеме всичко това.
	Никога не ми е минавало през ума, че аз ще го моля за прошка.
	— Ти допусна грешката, не аз.
	— Престани да се държиш така студено с мен. Ти също си ми причинила много неща — казва ядно той. Гневът плъзва по лицето на Хардин. Рязко се отдръпва от мен, става и се отдалечава, крещейки през рамо: — Знаеш ли какво? Направил съм много неща, но ти беше тази, която се целуваше с някакъв пред очите ми.
	— Искаш да кажеш… като онзи път, когато ти целуна Моли пред очите ми? Когато седеше в скута ти?
	Той се завърта бързо на пети и ме гледа.
	— Тогава не бяхме заедно.
	— Може би за теб е било така, но не и за мен.
	— Няма никакво значение вече, Теса.
	— Искаш да кажеш, че няма да ми простиш?
	— Не знам какво искам да кажа, но започваш да ми лазиш по нервите.
	— Мисля, че трябва да си легнеш — предлагам, защото въпреки краткия, почти нормален разговор, който водехме досега, той е решил да се държи жестоко.
	— Не мисля, че имаш думата по въпроса какво да правя.
	— Знам, че си ядосан и наранен, но не можеш да ми говориш с такъв тон. Не е справедливо, нередно е и няма да търпя такова отношение. Независимо дали си пиян, или не.
	— Не съм наранен — гледа ме гневно. Хардин и неговата гордост!
	— Току-що каза, че си.
	— Не, не съм казал такова нещо. И не ми казвай какво съм казал и какво не.
	— Добре, добре — вдигам ръце във въздуха и се предавам.
	Изтощена съм и не искам да стъпвам върху мината Хардин. Той тръгва към шкафа, взима ключовете от колата си и пъха крака в ботушите си, без да ги връзва.
	— Къде отиваш? — бягам да го спра.
	— Махам се. Какво мислиш, че правя?
	— Никъде няма да ходиш. Пил си. Много.
	Опитвам се да взема ключовете, но той ги пуска в джоба си.
	— Не ми пука. Грам не ми дреме. Пие ми се.
	— Не, не ти се пие. Пил си достатъчно. Освен това счупи бутилката.
	Опитвам се да мушна ръка в джоба му, но той ме хваща за китката. Правил го е стотици пъти, но сега е различно, защото е ядосан. Започвам да се притеснявам.
	— Пусни ме — предизвиквам го.
	— Не се опитвай да ме спреш и ще те пусна — казва и стиска китката ми, а аз се мъча да запазя самообладание.
	— Хардин… ще ми нараниш ръката.
	Очите му се забиват в моите. Пуска ме, но когато вдига ръка, аз инстинктивно се отдръпвам назад. Всъщност… той само е искал да прокара пръсти през косата си. Когато вижда реакцията ми, в очите му се появява луда паника.
	— Помисли си, че ще те ударя? — почти прошепва, а аз правя още една крачка назад.
	— Аз… аз… не знам… толкова си ядосан… и ме плашиш.
	Знам, че не би ме ударил, не би ми посегнал никога, но това е най-лесният начин да го върна в реалността.
	— Нима не си наясно, че никога не бих те наранил? Колкото и да съм пиян, не бих те докоснал, по дяволите — гледа ме все така гневно.
	— За човек, който толкова много мрази баща си, със сигурност нямаш никакъв проблем да се държиш като него — буквално плюя думите.
	— Майната ти. Не съм като него! — крещи той.
	— Напротив, точно такъв си. Ти си пиян, остави ме на партито, изпочупи всичко в къщи, в това число и любимата ми лампа. Действаш точно като него… като предишния Кен.
	— А ти се държиш като майка си. Разглезена, малка снобарка… — изсъсква. Не мога да си поема дъх от обидата.
	— Кой си ти? — питам и клатя глава.
	Обръщам се и го оставям на вратата. Не искам да го слушам повече. Знам, че ако продължаваме да спорим, докато е пиян, нощта няма да завърши добре. Това вече не е само липса на уважение. Това е нов прилив на презрение и унижение.
	— Теса… аз… — започва изречението, но го спирам веднага.
	— Дори не се опитвай — излайвам и тръгвам към спалнята. Не мога да понеса грубите му думи. Не мога да понеса да ми крещи, защото… по дяволите… нима не му отвръщам със същото? Трябва ни дистанция, преди някой да е казал нещо още по-лошо.
	— Не исках да кажа това, не го мисля — обяснява и тръгва след мен. Затварям вратата на спалнята и я заключвам. Облягам се на нея и плъзгам гръб, докато накрая сядам на земята, опирайки колене в гърдите си. Може би няма да съумеем да накараме тази връзка да проработи. Може би той все още има много ярост в себе си, а аз го притискам и предизвиквам прекалено много, след което той ми отговаря по същия начин.
	Не, това не е вярно. Ние сме един за друг тъкмо защото се притискаме и предизвикваме взаимно. Въпреки всички битки, въпреки напрежението, между нас има страст. Толкова много страст, че чак ме дави, дърпа ме надолу като подводно течение.
	Хардин почуква на вратата.
	— Теса, отвори.
	— Легни да спиш, моля те — плача.
	— По дяволите, Теса! Отвори тази врата. Съжалявам — крещи и блъска по вратата.
	Дано не разбие вратата. С тази надежда се надигам с последни сили и отивам до тоалетката. Отварям чекмеджето. Когато виждам писмото му, тялото ми се отпуска от облекчение. Отивам в дрешника и се затварям там. Докато чета, блъскането по вратата почти заглъхва, не го чувам. Болката в гърдите ми се разтваря. Главоболието ми изчезва. Светът изчезва. Единственото, което съществува, е това писмо, тези хубави думи, написани от моя съвсем несъвършен Хардин.
	Прочитам го пак, после пак, докато сълзите ми пресъхват, а шумът от хола напълно заглъхва. Отчаяно се надявам да не е излязъл. Сърцето ми тежи. Очите също. Трябва да легна, но няма да изляза и да проверя дали е там. Взимам писмото със себе си и бавно повличам тялото си към леглото. Все още съм с роклята.
	След много време сънят идва и сега вече свободно мога да си сънувам как Хардин седи в някоя хотелска стая и пише тези думи за мен.


	По някое време се събуждам, все още е нощ. Сгъвам писмото и го слагам обратно в чекмеджето. Отварям вратата на хола и го виждам да спи на пода, свит на топка. Решавам да не го будя, а да го оставя да изтрезнее и да се наспи. Лягам си.


>	Глава шестдесет и четири
>	Теса

	На сутринта в хола няма никого и всичко е почистено. По пода няма и парче стъкло. Стаята мирише на лимон. Петното на стената и локвата от уиски на пода вече ги няма. Изненадвам се, че Хардин дори знае къде са препаратите за почистване.
	— Хардин? — викам, а гласът ми е прегракнал от толкова крещене снощи.
	Никой. Отивам в кухнята и намирам бележка: _Моля те, не тръгвай. Ще се върна скоро._
	Хиляда тона напрежение се вдигат от гърдите ми. Взимам електронния си четец, правя си кафе и сядам да чакам да се върне. Имам чувството, че минават часове, докато Хардин се прибира у дома. През това време успях да си взема душ, да почистя кухнята и да прочета петдесет страници от Моби Дик, а дори не мислех за книгата. През цялото време мислех в какво настроение ще е и какво ще ми каже. Написал е, че не иска да си тръгвам. Това е добър знак, нали? Или поне се надявам да е така.
	Цялата минала нощ ми е като в мъгла, но си спомням някои основни… точки.
	Когато чувам ключа в ключалката, инстинктивно застивам. Всичко, което обмислях и се подготвях да кажа, излетява от ума ми. Оставям четеца на масата. Хардин влиза по сив суитшърт и черни джинси. Никога досега не е излизал от къщата, облечен в друго, освен в черно, много рядко в бяло, затова ми се струва доста странно. Изглежда някак по-млад.
	Косата му е рошава, но челото му е открито. Под очите му има черни кръгове. Носи лампа. Не е същата като тази, която счупи снощи, но прилича на нея.
	— Здрасти — казва и прокарва език по метала на устната си, след което го засмуква между зъбите си.
	— Здрасти — отвръщам тихо.
	— Как… спа снощи?
	Ставам от дивана и го следвам към кухнята. Веднага лъжа:
	— Добре.
	— Това е хубаво.
	И двамата пристъпваме много внимателно към този разговор, очевидно се страхуваме да не кажем нещо грешно. Той се обляга на плота, а аз на хладилника.
	— Аз… м… купих нова лампа — изрича и сочи с глава лампата, която е сложил на плота.
	— Хубава е. — Притеснено ми е. Много ми е притеснено.
	— Нямаха същата като нашата, но казаха…
	Прекъсвам го веднага:
	— Съжалявам.
	— Аз също, Теса.
	— Тази нощ не трябваше да бъде такава — казвам и свеждам поглед в земята.
	— Това е… много слабо казано.
	— Да, така е. Беше ужасна нощ. Трябваше да ти дам възможност да ми обясниш, преди да отида и да целуна онова момче. Беше глупаво и незряло от моя страна.
	— Да, така беше. И нямаше нужда да ти обяснявам нищо, защото очаквах, че ми имаш доверие. Това, което не очаквах, беше, че веднага ще си направиш грешното заключение.
	Той се обляга на плота върху лактите си, а аз човъркам кожата около ноктите си и се чудя къде да си завра пръстите.
	— Знам. Съжалявам.
	— Чух те, когато го каза още първите десет пъти, Тес.
	— Ще ми простиш ли? Снощи каза, че искаш да ме изхвърлиш?
	— Не съм казал такова нещо. Просто отбелязах, че така завършват всички връзки. Просто в един момент нещата спират да работят. Изказах становище.
	Толкова се молех да не помни нещата, които наприказва снощи, защото това, което се опитваше да ми обясни, беше, че бракът е за глупаци и че той трябва да е сам. Завинаги.
	— Какво се опитваш да ми кажеш?
	— Само това.
	— Само това какво? Мислех… — Не знам какво да кажа. Смятах, че новата лампа е неговият начин да се извини и да ми каже, че мисли по съвсем различен начин сега, след като е изтрезнял.
	— Какво си си помислила?
	— Че не желаеш да си тръгвам, защото искаш да говорим за случилото се, когато се прибереш.
	— Нали това правим. Точно за това говорим.
	В гърлото ми застава буца.
	— Тогава… какво? Не искаш да бъдеш повече с мен?
	— Не казвам нищо подобно. Ела тук — вика ме и разтваря ръце. Не отвръщам нищо. Тихо прекосявам малката кухня и заставам до него. Усещам, че губи търпение. Когато вече съм достатъчно близо, увива ръцете си около кръста ми. Облягам глава на гърдите му. Дрехите му са студени от ледения вятър.
	— Толкова ми липсваше — казва в косата ми.
	— Не съм ходила никъде — отговарям.
	— Напротив. Когато целуна онзи… тогава те загубих. Макар и за момент, но това ми стига, за да знам, че те е нямало. Не можех да го понеса.
	— Не си ме загубил, Хардин. Направих грешка.
	— Моля те… — Веднага след това усеща, че е омекнал прекалено много, и се поправя: — Никога повече не го прави. Казвам ти го съвсем сериозно.
	— Няма — обещавам с готовност.
	— И доведе Зед тук.
	— Само защото ме остави сама на партито и нямаше как да се прибера — напомням му.
	През цялото време, докато водим този разговор, отбягваме да се погледнем в очите. И така и искам. Когато тези пронизващи зелени очи не ме гледат, имам чувството, че съм по-безстрашна. Е, малко по-смела… може би.
	— Трябваше да се обадиш — казва.
	Продължавам да гледам нанякъде, накъдето и да е другаде, но не и в очите му.
	— Телефонът ми беше в теб. Чаках навън. Мислех, че ще се върнеш за мен.
	Той леко вдига главата ми от гърдите си и ме държи така, че да може да погледне в очите ми. Изглежда толкова уморен. Знам, че и аз изглеждам така.
	— Може и да не съм способен да владея гнева си, което важи сто процента за снощи, но не знаех какво друго да направя.
	Погледът му е толкова настоятелен, че се налага да отместя своя. Избирам да се взирам в пода.
	— Харесваш ли го? — Докато задава въпроса, гласът му трепери. Повдига брадичката ми и ме кара да го погледна в очите.
	Какво? Не, това не може да е сериозен въпрос.
	— Хардин…
	— Отговори ми.
	— Не и по начина, по който си мислиш.
	— Какво искаш да кажеш? — Усещам, че става нетърпелив, може би дори започва да се ядосва.
	— Харесвам го в известен смисъл. Съвсем приятелски.
	— И нищо повече? — пита, а гласът му ме умолява, буквално проси да намеря начин да го уверя, че няма нищо повече от това, да му кажа, че обичам единствено и само него.
	Слагам длани на лицето му и казвам:
	— Нищо повече. Обичам те. Само теб. И знам, че направих нещо ужасно глупаво, но беше от гняв и заради алкохола. Това изобщо не означава, че имам чувства, към когото и да е друг.
	— Защо накара точно него да те доведе у дома? Нямаше ли други хора на това парти?
	— Защото беше единственият, който предложи.
	И тогава аз задавам въпрос, който веднага искам да набутам обратно в устата си.
	— Защо беше толкова зъл с него?
	— Зъл? Не го казваш сериозно, нали?
	— Беше жестоко да го унижаваш така пред мен.
	Хардин прави крачка встрани, така че вече не сме лице в лице. Прокарва пръсти през косата си и казва:
	— Той много добре знаеше, че не трябва да го прави. Не трябваше да тръгва с теб.
	— Ти обеща да си сдържаш нервите. — Опитвам се да не го притискам, искам да го успокоя, а не да ровя по-надълбоко, но става точно обратното.
	— Това и правех от известно време. Докато не ми изневери и не си тръгна от партито със Зед. Можех да го пребия снощи, а и сега не е късно да изляза и да свърша тая работа — казва и пак повишава тон.
	— Знам, че можеше, и се радвам, че не го направи.
	— Но аз не съм доволен, че не го направих. Просто се радвам, че поне за едно нещо си доволна.
	— Не искам да пиеш повече. Когато пиеш, ставаш друг човек, не си ти. — Сълзите пълнят очите ми и се опитвам да ги преглътна.
	— Знам. — Поглежда встрани. — Не съм искал да е така. Просто бях толкова бесен… и наранен… наранен. Единственото нещо, за което можех да мисля, за да не убия някого, беше да пия. Затова отидох и си купих уискито. Нямаше да пия много, но постоянно си представях как целуваш онзи… и продължавах да се наливам.
	Почти съм готова да хукна да се разправям с възрастната жена в „Конърс“, задето е продала алкохол на Хардин, но той става на двадесет и една точно след месец, а и белята вече е факт, така че какъв е смисълът?
	— Ти се страхуваше от мен, видях го в очите ти — казва Хардин.
	— Не… не се страхувах от теб. Знам, че никога не би ме наранил.
	— Но ти отскочи назад. Спомням си. Почти всичко ми е мъгла, но помня най-важните неща, така както помня всичко, което се случи вчера през деня.
	— Просто се изненадах и не знаех как да реагирам.
	Знаех, че никога няма да ме удари, но цялото му поведение беше толкова агресивно, а алкохолът може да накара хората да извършат нечувани неща. Неща, които никога не биха сторили в трезво състояние. Хардин прави крачка напред и почти затваря пространството около мен.
	— Не искам никога повече… да се изненадваш. А аз… никога повече няма да пия така, кълна се.
	После слага ръка на лицето ми, а пръстът му гали челото и слепоочието ми. Не искам да отговарям нищо. И бездруго този разговор беше достатъчно смущаващ с това постоянно разиграване напред-назад. В един момент имам чувството, че ми прощава, в следващия — изобщо нямам идея какво става. Говори много по-спокойно, отколкото очаквах, но гневът му е точно на милиметри под повърхността.
	— Не искам да съм такъв, определено не искам да съм като баща ми. Не биваше да пия толкова много, но и ти имаш вина.
	— Аз… — опитвам се да се извиня пак, но той ме кара да замълча само с един поглед. Очите му са като стъкло.
	— Въпреки това аз съм вършил много лоши неща, списък… дори книга с издънки. И ти винаги си ми прощавала. И това, което съм правил в миналото си и спрямо теб, е по-лошо. Затова ще положа максимални усилия да ти простя и да забравя. Не е справедливо от моя страна да очаквам от теб неща, които аз самият не мога да направя. Теса, наистина съжалявам за всичко, което се случи снощи. Държах се като истински идиот.
	— И аз. Знам как се чувстваш, когато около мен има мъже. Не биваше да използвам слабостта ти, за да потуша гнева си. Следващия път ще се опитам да мисля, преди да действам. Съжалявам.
	— Следващия път? — пита и на устните му заиграва усмивка. Как може така бързо да сменя настроенията си?
	— Значи всичко между нас е наред? — питам.
	— Това не зависи само от мен.
	— Искам да просъществуваме. Ние. Заедно — изричам и гледам в зелените му очи.
	— И аз, бебо. И аз.
	Облекчението ме залива като топла вълна. Облягам се на гърдите му. Знам, че много неща не бяха казани. Съвсем с умисъл. Засега разрешихме достатъчно проблеми. Той целува косата ми и сърцето ми се раздува от топлина.
	— Благодаря — казва с леко шеговит тон. — Надявам се да съм се реванширал с лампата.
	Решавам да продължа с шеговитата нотка:
	— Може би… ако бе успял да намериш същата.
	Той ме гледа и се усмихва.
	— Изчистих целия хол.
	— Естествено. Ти изпотроши всичко.
	— Все пак знаеш много добре какво мисля за чистенето и каква ми е нагласата. — Прегръща ме по-силно, притиска ме към себе си.
	— Изобщо нямаше да си мръдна пръста да чистя след теб — казвам.
	— Кой? Ти ли? Няма начин. Нямаше да го оставиш така.
	— О, да. Щях.
	— Страхувах се, че когато се върна, ще си ме напуснала. — Вдигам поглед към него, а той свежда своя към мен.
	— Нямам намерение да ходя никъде.
	Толкова се надявам това да е самата истина. Действително да не се налага да ходя никъде. Той не казва нищо повече. Устните му са притиснати в моите.


>	Глава шестдесет и пет
>	Теса

	— Какво начало на новата година! — казва Хардин, след като откъсва устни от моите.
	Обляга чело в моето и точно в този миг телефонът ми започва да вибрира. Преди да се добера до него, Хардин вече го е взел и говори. Когато се вдигам на пръсти и се опитвам да си го взема, той клати неодобрително глава.
	— Ландън, Теса ще ти се обади после — казва и ръцете му се впиват в кръста ми, а с другата си ръка ме притиска към себе си. — Заета е.
	Тръгва към спалнята и ме дърпа със себе си. Потръпвам.
	О!
	— Престани да ме дразниш. И двамата имате нужда от лечение — казва Хардин и затваря, след което оставя телефона ми на бюрото.
	— Трябва да говоря с него за лекциите ни — обяснявам, но гласът ми ме издава, че лекциите са последното нещо, за което мисля, когато засмуква кожата на шията ми.
	— Трябва да се отпуснеш, бебо.
	— Не мога. Имам толкова много работа.
	— Мога да ти помогна — предлага, а гласът му е бавен, много по-бавен от обикновено. Едната му ръка стиска по-силно таза ми, а другата е на гърдите ми и не ми позволява да мръдна. — Помниш ли онзи път, когато те докосвах с пръсти пред огледалото и те карах да гледаш, докато свършиш?
	— Да — едва проговарям.
	— Беше хубаво, нали? — мърка в ухото ми. Тялото ми пламва само от думите му. Не пламва, а направо гори. — Мога да ти покажа как да го правиш сама, така както го правя аз — казва и грубо засмуква кожата на шията ми. Вече съм се превърнала в топка електричество. — Искаш ли да го направя?
	Идеята много ми харесва, но е прекалено унизително да си призная, че искам.
	— Ще приема мълчанието ти за съгласие — отвръща Хардин и пуска кръста ми, но веднага хваща ръката ми. Не издавам нито звук, само си повтарям думите му и съм ужасно притеснена. Това вече е твърде неловко и не съм сигурна, че се чувствам комфортно да приема предложението.
	Хардин ме повежда към леглото и нежно ме бута назад върху мекия матрак. Покатерва се върху мен и обкрачва краката ми. Помагам му да събуе долнището ми и той целува вътрешността на бедрото ми. Секунда след това сваля бикините ми.
	— Не мърдай, Теса.
	— Не мога — простенвам, когато захапва вътрешната част на бедрото ми. Просто не мога да не мърдам. Той се смее и ако мозъкът ми можеше да се свърже с останалите ми органи, бих му се скарала, че се смее.
	— Тук ли искаш да го направим, или предпочиташ да гледаш? — пита и стомахът ми се усуква от желание. Напрежението между краката ми е нечовешко. Правя опит да ги стисна, за да получа някакво успокоение.
	— Не, не, бебо. Още не. — Продължава да ме изтезава, разтваря краката ми още повече и ги натиска настрани.
	— Тук — казвам най-накрая, почти бях забравила, че ме пита къде искам да го направим.
	— Така си и мислех — смее се той. Толкова е нагъл и самодоволен, но думите му правят с мен необясними неща. Не мога да му се наситя дори когато буквално ме е заковал на леглото с разтворени крака.
	— Отдавна си мисля да го направя, но бях прекалено себичен. Исках аз да съм единственият човек, който прави това за теб. — Той се навежда и прокарва език по кожата между таза и бедрото ми. Краката ми неволно се сковават, опитвам се да ги затворя пак, но той не ми позволява.
	— Сега, понеже знам точно как обичаш да те докосвам, няма да отнеме много време.
	— Защо? — почти изпищявам, когато захапва кожата ми и после нежно я облизва.
	— Какво защо?
	— Защо… — гласът ми трепери. — Защо ми показваш, ако искаш да си единственият.
	— Защото само мисълта да го направиш сама пред мен… О, мамка му…
	О, трябва да свърша бързо. Дано не ме изтезава прекалено дълго.
	— Освен това понякога си прекалено напрегната и това може да ти се отрази добре в известни ситуации — усмихва се той, а аз се опитвам да скрия изкривеното си от чувство на неудобство лице. Ако не правехме това… това… не знам как да го нарека, вероятно щях да му кажа нещо по повод тази забележка, но е прав, а и в момента съм заета.
	— Ето… започваш оттук — казва и хладният му пръст най-неочаквано се притиска в горещата ми кожа. Въздухът свисти между зъбите ми. — Студено ли е? — пита, а аз бързо кимам. — Извинявай — смее се и плъзга пръстите си в мен без никакво предупреждение. Бедрата ми отскачат от матрака, слагам длан върху устата си, за да заглуша вика си.
	— Исках само да ги затопля и навлажня — усмихва се той.
	Заради движението на пръстите му пожарът в мен бушува още по-силно, а когато ги вади, оставам празна и незадоволена, отчаяна. После ги притиска там, където бяха в началото, и аз захапвам устна.
	— Не прави така, защото няма да мога да довърша урока. — Не го слушам. Прокарвам език по долната си устна и я захапвам. — Много си непослушна днес, не си особено изпълнителна ученичка.
	Дори когато се шегува, е в състояние да ме побърка. Как е възможно да си толкова съблазнителен, без да полагаш никакво усилие? Това е умение, което владее само той.
	— Дай ми ръката си, Теса — казва, но аз не помръдвам. От срам бузите ми се зачервяват. Ръката му хваща моята и я спуска между краката ми. — Ако не искаш, няма нужда да го правиш, но знам, че ще ти хареса — говори нежно.
	— Искам — решавам накрая.
	— Сигурна ли си? — усмихва се многозначително.
	— Да. Само съм малко… нервна.
	С Хардин се чувствам толкова удобно, не се притеснявам така, както бих се притеснявала, с когото и да е друг човек, знам, че не би направил нищо, което да ме накара да се чувствам неловко, не и нарочно. Но… ето че пак започвам да премислям. От друга страна, хората го правят през цялото време, нали?
	— Не се притеснявай и не се срамувай. Ще ти хареса. — Хардин захапва устната си и аз се усмихвам нервно. — И не се тревожи, ако не успееш да свършиш сама, аз ще ти помогна. Няма да ми се счупят пръстите.
	— Хардин — скимтя от неудобство и отпускам глава назад върху възглавницата. Той се усмихва леко и казва:
	— Ето, така. — Разперва пръстите ми. Сърцето ми започва да блъска като лудо, когато слага ръката ми… там. Много странно усещане. Непознато, чуждо. Толкова съм свикнала ръката на Хардин да ме докосва там, да усещам грубите му, мазолести пръсти, дълги и елегантни, пръсти, които винаги знаят какво правят и как да го направят. — Просто го направи. — Гласът му е натежал от желание. Слага пръста ми върху най-чувствителното ми място. Опитвам се да не мисля за това, което правим… за това, което аз правя. — Как е?
	— Аз… не знам…
	— Знаеш, Теса. Кажи ми — настоява почти заповеднически и оставя ръката ми сама. Започвам да се гърча от ужас. Не знам какво да правя и се опитвам да махна ръката си. — Не, остави я там, бебо! — Тонът му кара ръката ми да се залепи веднага върху горещата точка. — Продължи сама.
	Затварям очи и се опитвам да си спомня какво правеше той. Не усещам нищо, наподобяващо удоволствието, което изпитвам, когато ме докосва той, но не е и кой знае колко зле. Напрежението под стомаха ми започва да расте и пак затварям очи, опитвам се да си представя, че това е неговата ръка.
	— Изглеждаш толкова секси, когато се докосваш пред мен.
	Простенвам и се опитвам да следвам пътя, който Хардин ми показа. Когато отварям очи, бавно потърква с ръка пениса си през джинсите. Защо това е толкова възбуждащо? Мислех, че само в онези мръсни филми се правят такива неща. Не знаех, че и в реалния живот е възможно. Колкото и да е странно едно нещо, Хардин винаги го прави красиво и секси. Очите му са заковани между краката ми, зъбите му се забиват в долната устна. Когато усещам, че може да ме хване как го гледам, затварям очи и задушавам гласа на подсъзнанието си. Това е нормално и съвсем естествено нещо. Всеки го прави. Не всеки има кой да го гледа, но ако някое момиче има на разположение Хардин да го гледа… не би се поколебало и за секунда.
	— Моето добро и изпълнително момиче — прошепва в ухото ми и засмуква меката му част. Дъхът му ухае на мента. Искам да пищя и в същото време да се стопя в чаршафите.
	— И ти го направи — казвам. Едва разпознавам гласа си.
	— Моля?
	— Направи това… което правя аз. — Не искам да използвам истинската дума.
	— Желаеш ли го наистина? — звучи крайно изненадано.
	— Да, моля те… Хардин, моля те.
	Усещам края и имам нужда да го видя, искам фокусът да не е само върху мен. Честно казано, докато го гледах досега… ми подейства ужасно възбуждащо. Искам да го направи.
	— Добре — отвръща простичко. Хардин е толкова уверен в себе си, когато става дума за секс. Иска ми се и аз да съм такава.
	Чувам как разкопчава ципа си и се опитвам да намаля темпото, с което се движат пръстите ми, защото усещам, че скоро ще свърша.
	— Отвори си очите, Теса — заповядва той и аз веднага изпълнявам. Ръката му се увива около пениса му. Очите ми ще изскочат при вида на страхотната гледка. Никога не съм предполагала, че ще видя Хардин да прави нещо такова. Никога не съм предполагала, че някога ще видя някой да прави нещо такова.
	— Харесва ти, нали? Харесва ти да ме гледаш как го правя. Тес, ти си една малка мръсница.
	Очите ми не могат да се откъснат от ръката му и от това, което е в ръката му. Движи я по-бързо и продължава да ми говори.
	— Няма да издържа дълго, докато те гледам. Нямаш никаква представа колко ме възбужда това, което правиш.
	Вече не ми е неудобно. Близо съм, много близо. Искам и той да е към края.
	— Толкова е хубаво, Хардин… — простенвам. Звуча отчаяно.
	Но това е самата истина и искам да си мисля, че няма нищо нередно в това да се чувстваш така.
	— Мамка му, кажи още нещо — моли през зъби.
	— Искам да свършиш, Хардин. Просто си представи устата ми около пениса си…
	Мръсните думи излизат от устата ми и усещам топлината от оргазма му върху корема си. Секунди след това затварям очи и свършвам, шептейки неговото име. Когато ги отварям, Хардин е облегнат на лакът до мен и аз веднага заравям лице във врата му.
	— Как беше? — пита и увива ръце около кръста ми, за да ме придърпа по-близо до себе си.
	— Не знам… — лъжа.
	— Не се срамувай. Знам, че ти хареса. На мен също ми хареса.
	После целува косата ми и аз вдигам поглед към него.
	— Хареса ми, но повече ми харесва, когато го правиш ти — признавам, а той се усмихва.
	— Е, надявам се да е наистина така — казва, а аз надигам глава да целуна трапчинката му. — Мога да ти покажа толкова много неща — добавя, а аз веднага се изчервявам. — Но едно по едно.
	Въображението ми лети като бясно. Задръстено с мисли за хилядите неща, които искам Хардин да ми покаже. Вероятно има неща, за чието съществуване дори не съм чувала, а искам да ги науча, искам да ги изживея.
	Хардин нарушава тишината:
	— Хайде да изкъпем моята най-добра ученичка.
	— Искаш да кажеш — твоята единствена ученичка?
	— Да, разбира се, макар че може би трябва да преподам някой урок и на Ландън. Има дори по-голяма нужда от малко ограмотяване — шегува се той и скача от леглото.
	— Хардин! — изпищявам, потресена от мисълта, но той се смее. Истински гърлен, неподправен смях.
	Звукът е толкова красив.

	В понеделник сутринта алармата ми звъни много рано. Скачам от леглото и бягам към банята. Водата ми възвръща силите, а мислите ми ме отпращат към началото на първия семестър в колежа. Тогава нямах никаква представа какво ме чака, не знаех какво да очаквам. Уж бях предвидила всеки ден от годината. Чувствах се напълно подготвена. Мислех, че ще имам нови приятели, двама или трима, че ще мога да се фокусирам върху извънкласните занимания. Например, че ще се запиша в литературния клуб и в още няколко клуба. Щях да прекарвам времето си в общежитието или в библиотеката, щях да уча, само да уча и да се подготвям за бъдещия си живот. Изобщо не предполагах, че само след няколко месеца ще живея в апартамент с приятеля си, който не се казва Ноа.
	Нямах никаква представа какво ме чака, когато майка ми паркира колата на големия паркинг пред колежа. Нямах никаква идея какво ме чака, когато за първи път видях онова грубо и невъзпитано момче. Ако тогава някой ми беше казал, че ще дойде ден, в който няма да мога да си представя живота без него, бих му се изсмяла. Стомахът ми се свива от вълнение дори сега, когато си спомня как се опитвах да го видя накъде е из колежа, когато се оглеждах за него в залата по литература, когато го хващах да ме наблюдава, докато професорът ни говореше, или пък как подслушваше разговорите ни с Ландън. Тези дни ми се струват така далечни. Като хванали прах антикварни предмети.
	Носталгичните ми мисли са грубо прекъснати от рязкото дърпане на завесата на душа. Почти спящ, с рошава коса, паднала на челото му, без тениска, Хардин наднича и търка сънливите си очи. Усмихва се и когато проговаря, гласът му е бавен, натежал от съня.
	— Какво правиш тук толкова дълго? Практикуваш усвоените вчера умения?
	— Не! — изпищявам и веднага се изчервявам, когато в съзнанието ми нахлуват спомени от момента, в който Хардин свърши.
	— Да, вярвам ти, бебо — намига ми той.
	— Не съм правила нищо такова. Просто си мислех — признавам.
	— За какво?
	Той сяда на тоалетната и аз дърпам обратно пердето.
	— За… преди…
	— Преди кое? — пита разтревожено.
	— Първият ден в училище, когато беше толкова груб — казвам шеговито.
	— Груб? Та аз дори не ти говорех тогава.
	— Именно — смея се аз.
	— Толкова ме дразнеше с онези ужасни поли и с тоя твой приятел с мокасините — смее се и пляска с ръце като дете. — Боже, физиономията на майка ти, когато ни видя заедно! Безценна!
	Гръдният ми кош болезнено се свива, когато споменава майка ми. Липсва ми, но отказвам да поема вината за нейните грешки. Когато е готова да престане да квалифицира Хардин и мен, тогава ще говоря с нея. Но ако не може да го направи, значи не заслужава вниманието ми.
	— А ти ме дразнеше с твоето… твоето… отношение. — Не мога да измисля какво да кажа, защото той не обели и една дума, когато се видяхме за първи път.
	— Помниш ли втория път, когато те видях? Беше увита в кърпа и носеше някакви мокри дрехи.
	— Да, тогава ми каза, че никога не би ме погледнал, и обеща, че няма да гледаш — спомням си.
	— Излъгах. Гледах… и още как.
	— Изглежда, сякаш се е случило толкова отдавна, нали?
	— Да, много отдавна. Сякаш тези неща никога не са се случвали. Сега си мисля, че винаги сме били ние, двамата, и че никога не е имало нищо извън нас. Не знам дали ме разбираш.
	Подавам главата си зад завесата и казвам:
	— Всъщност много добре разбирам.
	Толкова е странно. Сякаш не е било възможно Ноа да е бил мой приятел, не звучи нормално да е имало някой друг преди него. Звучи грешно. Обичам Ноа, но просто загубихме години от живота си с грешния човек. Спирам водата и заравям мисълта за него някъде дълбоко в съзнанието си.
	— Може ли…
	Преди да довърша изречението, Хардин вече е метнал кърпата върху релсата на завесата.
	— Благодаря.
	Увивам тялото си и тръгвам към спалнята, а той ме следва. Подсушавам косата си с кърпата, обличам се възможно най-бързо, а той лежи по корем на леглото ни, без да откъсва очи от моите. Хардин се опитва да ме разсейва по всякакъв възможен начин, но най-вече като не ми разрешава да се облека.
	— Аз ще те карам — казва и скача от леглото да се облече.
	— Вече се разбрахме за това, не помниш ли?
	— Млъквай, Тес — казва закачливо и клати глава, а аз се усмихвам с престорена наивност.
	Решавам да не навивам косата си днес. За първи път искам да я оставя права. Слагам малко грим, проверявам чантата си за кой ли път, за да се уверя, че съм си взела всичко, а Хардин ме чака на вратата. После взима чантата ми за часа по йога, в която съм напъхала всичко, което евентуално може да ми потрябва.


>	Глава шестдесет и шест
>	Теса

	— Хайде — казва, докато вървим по коридора.
	— Какво хайде? — обръщам се и го поглеждам.
	— Хайде, отвори очите на слепеца — изрича с въздишка. Усмихвам се и му казвам плана за деня за десети път през последните двадесет и четири часа. Докато той се преструва, че ме слуша, аз му обещавам, обещавам и на себе си, че утре ще бъда много по-спокойна.
	Хардин иска да паркира колкото е възможно по-близо до кафенето, за да не ходя в студа, но навсякъде има коли, понеже всички са се върнали от коледната ваканция. През цялото време псува и се ядосва, обикаля няколко пъти паркинга, а аз се опитвам да не се смея на раздразнението му, защото, честно казано, толкова е сладък.
	— Дай ми чантата си — казва, когато излизам от колата. Подавам му я с усмивка и му благодаря за милия жест, защото наистина е тежка. Не че не мога и сама да я нося.
	Странно е да видя сградата на колежа. Толкова много неща се промениха, толкова неща се случиха след последния ми ден тук. Студеният вятър удря по кожата ми. Хардин нахлузва плетена шапка и закопчава якето си догоре. Хукваме през паркинга и надолу по улицата. Трябваше да си взема шапка и ръкавици. И по-дебело яке. Хардин беше прав, когато каза да не обличам рокля в този студ, но по-скоро ще умра, отколкото да призная, че е бил прав. Хардин изглежда божествено с тази шапка. Косата му е прибрана, а носът и бузите му са зачервени от студа. Само Хардин може да изглежда така пленителен дори в кучешки студ и свиреп вятър.
	— Ето го — казва и сочи към Ландън, който ме чака на една малка маса в кафенето.
	Познатото малко кафене изведнъж успокоява нервите ми и аз се усмихвам, когато виждам най-добрия си приятел. Ландън ни забелязва, усмихва се и когато приближаваме масата, става и поздравява:
	— Добро утро.
	— Добро утро — чуруликам аз.
	— Ще се наредя за кафе — промърморва Хардин и тръгва към касата. Не очаквах да остане, не очаквах и да се нареди да ми купи кафе, но сега наистина се радвам, че е тук. Нямаме никакви общи лекции този семестър и ще ми липсва да не го виждам по цял ден. Особено сега, когато свикнах да сме заедно по цял ден.
	— Готова ли си за този семестър? — пита Ландън, когато сядам срещу него.
	Столът скърца и всички поглеждат към нас. Оглеждам се и се усмихвам извинително, след което оглеждам Ландън. Има изморен вид. Също и нова прическа, косата му е вдигната нагоре и много му отива. Оглеждам се в кафенето и осъзнавам, че наистина трябваше да си сложа джинси и пуловер. Аз съм единствената официално облечена, ако не броим Ландън, който е с официална риза и спортни панталони.
	— И да, и не. Ти?
	— И аз така. Как са нещата при теб? — навежда се през масата и прошепва: — Имам предвид, между вас двамата?
	Обръщам се и забелязвам, че Хардин е с гръб към нас. Лицето на касиерката е намръщено, денят й е крив. Когато й подава дебитната си карта, тя го гледа буквално с отвращение. Не мога да не се запитам какво ли й е казал, за да се държи така с него, как ли е успял да я раздразни толкова рано сутринта.
	— Добре. Всъщност много добре. Как е Дакота?
	Имам чувството, че с Ландън не сме се виждали от много време, а се видяхме само преди седмица.
	— Добре. Подготвя се за заминаването си в Ню Йорк.
	— Това е приказно. Толкова ми се иска да отида в Ню Йорк. — Не мога да си представя какво представлява този огромен град.
	— И на мен — усмихва се той и аз искам да му кажа, че трябва да замине, но не мога, знам, че не мога. — Но не съм решил все още — добавя, с което отговаря на въпроса ми. — Искам да отида и да съм близо до нея. Толкова време живеем далеч един от друг. От друга страна, тук ми харесва, обичам колежа си, не искам да оставям мама и Кен и да отида в някакъв огромен град, където не познавам никого. Освен нея, разбира се.
	Кимам и се опитвам да го насърча против волята си.
	— Двамата ще живеете прекрасно там. Можеш да се запишеш в Нюйоркския университет и да си наемете апартамент.
	— Да… но не знам все още.
	— Какво не знаеш? — пита Хардин, който оставя кафето ми пред мен, но не сяда. — Няма значение, трябва да тръгвам, защото първата ми лекция започва след пет минути в другия край. — Не ми се иска Хардин да закъснява за първата си лекция, затова казвам:
	— Бягай, ще се видим след йога. Това ми е последният час — уточнявам и тогава той ме изненадва с целувка по устните и по челото.
	— Обичам те и внимавай, като се навеждаш напред — казва и ако бузите ми не бяха червени от студа, сега щяха вече да бъдат. Тогава си спомням, че Ландън стои срещу мен, и забивам поглед в пода. Не, публичната проява на чувства определено не е от нещата, които лесно се удават на Хардин.
	— Непременно. Обичам те.
	Хардин кима сконфузено за довиждане и тръгва към вратата.
	— Това беше… странно — казва учудено Ландън и отпива от кафето си.
	— Да, нали? — смея се, облягам брадичка на дланта си и въздъхвам щастливо.
	— Трябва да тръгваме за религия — обявява Ландън. Взимам чантата си от пода и го следвам навън.
	За щастие, не се налага да вървим дълго за часа по световни религии. Много се вълнувам. Предполагам, че ще е супер интересно и че ще има над какво да се замисли човек. А и Ландън е с мен, което определено е голям бонус.
	Не сме първи в залата, но предната редица е празна. С Ландън сядаме точно там, по средата, и изваждаме учебниците си. Много е хубаво да съм пак на лекции, сякаш съм в свои собствени води, и съм щастлива, че Ландън мисли като мен. Залата постепенно се пълни със студенти. Всички са кошмарно шумни. Помещението не е много голямо и шумът ме дразни още повече. Най-накрая преподавателят ни, който изглежда прекалено млад, за да е вече професор, влиза и най-безцеремонно започва лекцията. Без никакво разтакаване.
	— Добро утро на всички. Както вече сте се досетили, аз съм професор Сото. Вие сте в час по дисциплината „Световни религии“. Може да ви стане скучно, но за сметка на това ще научите стотици факти. Това ви го обещавам. Обещавам ви също, че тези факти никога няма да са ви от полза в реалния свят, но в крайна сметка, нали именно затова е колежът? — усмихва се той и всички се смеят.
	Това въведение е… различно.
	— Да започваме. Няма да имате предварителна програма за този курс на обучение. Няма да следваме някаква стриктна схема. Не обичам да правя схеми и планове. Но до края на курса ще сте научили всичко, което трябва да знаете. Седемдесет и пет процента от оценката ви ще зависи от дневник, който трябва да водите. Сега знам какво си мислите: „Какво общо има един дневник с религията?“ Не, няма нищо общо… но в известен смисъл има. За да изучите и да разберете всяка наука, свързана с духовното, трябва да можете да се отворите, да приемете идеята за всичко, за всяко едно отделно нещо. Писането в този дневник ще ви помогне да постигнете това вътрешно откровение. Някои от нещата, които ще искам да пишете в дневниците си, ще бъдат на теми, за които хората обикновено не обичат да говорят или изпитват неудобство дори пред себе си, теми, които предизвикват спорове и хората се срамуват да ги обсъждат. Както и да е, надявам се в края на това обучение да излезете с отворено за света съзнание и с малко познания.
	После се усмихва, разкопчава якето си, Ландън и аз се споглеждаме и се питаме само с устни.
	— Няма програма? — пита Ландън.
	— Дневник? — отговарям тихо.
	Професор Сото сяда зад голямото си бюро и изважда бутилка минерална вода от чантата си.
	— Може да си говорите до края на часа или да излезете навън. Истинската работа ще започне от утре. Само ви моля да подпишете присъствения лист, за да видя колко са кръшнали още на първия учебен ден — казва със закачлива усмивка.
	Всички се радват и бързо се изнизват навън. Оставаме само аз и Ландън. Той свива рамене и ставаме. Вписваме имената си в присъствения лист и излизаме.
	— Е, така е супер. Мога да се обадя на Дакота преди другата лекция — казва и опакова нещата си.


	Остатъкът от деня минава бързо. Нямам търпение да се видя с Хардин. Пратих му няколко съобщения, но не ми е отговорил. Краката ме болят зверски. Едва стигам до сградата за спорт. Нямах представа колко е далеч и колко трябва да се върви.
	Веднага щом отварям входната врата, миризмата на пот нахлува в ноздрите ми. Виждам стрелката за момичешката съблекалня и хуквам натам. Пред стената са наредени червени шкафчета, вече доста поолющени.
	— Как да разбера кое шкафче да ползвам? — питам една ниска брюнетка по бански.
	— Просто си избери едно и го заключи с катинара, който си носиш — отговаря тя.
	О, разбира се, забравих да си донеса катинар. Тя вижда изражението ми, бърка в чантата си и ми подава малък катинар.
	— Вземи, имам още един. Комбинацията е на гърба, не съм махнала стикера.
	Благодаря й и тя излиза от стаята. Обувам нови панталони за йога, слагам бяла тениска и излизам навън. Докато вървя по коридора, срещу мен се задава група момчета, които очевидно тренират хокей на трева. Някои от тях правят вулгарни коментари, но не им обръщам внимание. Вървя право към залата по йога. Момчетата ме подминават, но едно остава.
	— Ще се пробваш ли за мажоретка следващата година? — пита момчето и тъмните му, почти кафяви очи ме оглеждат от горе до долу.
	— Аз ли? Не. Аз… съм за часа по… йога — запъвам се. Няма никой друг в коридора.
	— О, много лошо. Би изглеждала феноменално в пола.
	— Имам приятел — казвам и се опитвам да мина покрай него, но той блокира пътя ми.
	— И аз имам приятелка. Какво от това? — отвръща и се опитва да ме притисне в ъгъла. Не ме е страх, но нещо в наглата му усмивка кара кожата ми да настръхне.
	— Трябва да бързам за часа си — казвам.
	— Мога да те изпратя… или можеш да го пропуснеш и да те разведа наоколо. — Слага ръката си на стената до главата ми, а аз правя крачка назад, защото няма накъде да бягам.
	— Ей, лайно, махай се от нея!
	Гласът на Хардин гърми зад мен и се носи тежко из целия коридор. Момчето се обръща и го поглежда. Хардин изглежда още по-страшен в тениската, която е с изрязани ръкави, с всички татуировки по ръцете му и по баскетболни къси гащи.
	— Съ… съжалявам, пич. Не знаех, че има приятел — лъже веднага другият.
	— Не ме ли чу? Махай се от нея.
	Хардин върви към нас и момчето се отдръпва, но Хардин го хваща за тениската и го блъска с все сила в стената. Този път не го спирам.
	— Ако я доближиш още веднъж, ще ти пръсна черепа в тая стена. Разбра ли ме — изревава Хардин.
	— Д… да — опитва се да отговори момчето и бяга по коридора.
	— Слава богу! — Хвърлям се на врата му. — Защо си тук? Мислех, че нямаш нужда от повече часове по спорт.
	— Реших да се запиша. И не е лошо — въздъхва и ме хваща за ръката.
	— Кой спорт си избрал? — питам. Не мога да си го представя да спортува.
	— Твоя.
	— Не!
	— О, да, в часа ти по йога съм.
	Гневът му изчезва, когато вижда ужасеното ми изражение.


>	Глава шестдесет и седем
>	Теса

	Хардин нарочно върви зад мен. Искам да съм пак в десети клас и да мога да завържа някой пуловер или риза около кръста си, за да се прикрия.
	— Тези панталони… трябва да си вземеш още няколко чифта — казва Хардин съвсем тихо.
	Спомням си последния път, когато носих панталони за йога пред него и той направи някакъв груб коментар, но онези не бяха толкова тесни. Смея се и го хващам за ръката, за да го накарам да върви до мен, а не зад мен.
	— Не си се записал сериозно на йога, нали? — Колкото и да се опитвам да си представя Хардин в някаква йога поза, просто не мога.
	— Напротив, съвсем сериозен съм.
	— Знаеш какво е йога, нали? — питам, докато влизаме в залата.
	— Да, Теса, знам. И ще съм в този час с теб — казва леко раздразнено.
	— Защо?
	— Няма значение защо. Просто искам да съм повече време с теб.
	— О! — Не съм сигурна, че това може да мине за обяснение, но с нетърпение очаквам да го видя как се мъчи да прави някои от упражненията. Освен това още малко допълнително време с него няма да ми навреди.
	Инструкторката е седнала в средата на залата върху яркожълт тепих. С къдравата си коса, прибрана високо, и с тениската си на красиви цветя ми прави много добро първо впечатление.
	— Къде са всички? — пита Хардин. Аз взимам едно лилаво шалте от рафта и обяснявам:
	— Ние сме първи.
	Подавам му един син, а той го оглежда внимателно от всички страни, преди да го сложи под мишницата си.
	— Разбира се, че сме първи — казва саркастично и тръгва след мен към най-предните места. Искам да сложа шалтето си точно пред инструкторката, но той ме хваща за ръката.
	— Няма начин. Сядаме отзад — отсича и инструкторката едва прикрива усмивката си.
	— Моля? Отзад? В час по йога? Не, аз винаги сядам отпред.
	— Именно. Сега е време да опиташ отзад — казва, взима постелката ми и тръгва към дъното на залата.
	— Ако ще се цупиш, няма защо да оставаш — прошепвам.
	— Не се цупя.
	Инструкторката помахва с ръка, представя се. Казва се Марла. Сядаме на постелките си и Хардин заявява, че е друсана, което ме разсмива. Това ще е един доста забавен час. Но след малко помещението започва да се пълни с момичета в тесни панталони и клинове, с къси потници, като всяко едно от тях оглежда Хардин. Изведнъж спортното ми настроение спада като пукнат балон. Разбира се, той е единственият мъж в залата, но за мой късмет, не забелязва огромното внимание, което получава от всички страни. Или е така, или просто е свикнал. Трябва да е свикнал. Все пак жените го заглеждат през цялото време. Не че мога да обвиня момичетата, но той е мой приятел и е редно да се зазяпват някъде другаде. Знам, че някои го гледат заради татуировките и пиърсинга, вероятно се чудят какво прави на йога.
	— Добре, да започваме — казва високо инструкторката.
	Представя се пак пред всички и обяснява защо и как е решила да преподава йога.
	— Тая никога няма да млъкне, нали? — започва да негодува Хардин след няколко минути.
	— Нямаш търпение да започнеш с упражненията? — питам с повдигната вежда.
	— Какви упражнения? — пита.
	— Първо ще започнем с няколко упражнения за обтягане — казва Марла. Хардин сяда на пода, докато всички останали правят това, което тя ни показва. През цялото време очите му не се откъсват от мен.
	— Трябва да правиш стречинг — скарвам му се, но той не помръдва и тогава Марла се провиква с напевен глас:
	— Вие няма ли да се присъедините към нас?
	— Да… разбира се — мърмори той, опъва краката си напред и се мъчи да докосне пръстите си. Опитвам се да гледам напред и да се фокусирам върху инструкторката, за да се преборя със смеха, който вече ме дави.
	— Трябва да докоснеш пръстите на краката си — казва русото момиче от другата страна на Хардин.
	— Опитвам се — отговаря той с усмивка, която ми навява асоциация за предозиране със захарин. Защо изобщо й отговаря? И защо ревнувам? Защо започвам да се побърквам от ревност? Тя се смее, а аз си представям как блъскам главата й в стената. Много пъти. И защо винаги изнасям безкрайно дълги лекции на Хардин как да контролира гнева си, а аз вече планирам убийството на тази курва. И вече я наричам курва, а дори не я познавам.
	— Не виждам добре, ще се преместя напред — казвам. Хардин ме гледа изненадано.
	— Защо? Не съм…
	— Не, няма нищо. Просто искам да виждам по-добре — казвам и слагам тепиха си точно пред Хардин. Сядам и довършвам стречинга с групата. Няма нужда да се обръщам. Знам какво е изражението на лицето му.
	— Тес — просъсква в ухото ми, за да привлече вниманието ми, но не му обръщам такова. — Теса.
	— Да започнем с кучешката поза. Тя е лесна и е една от основните в йогата — предлага Марла.
	Навеждам се надолу, слагам длани на тепиха и поглеждам към Хардин между краката си. Той стои неподвижно, с отворена уста. Марла отново забелязва, че Хардин не прави никакво движение.
	— Хей, момче, наистина ли мислиш да прегърнеш йогата? — пита шеговито тя. Ако го направи пак, няма да се изненадам, ако я напсува пред цялата група. Затварям очи и разтварям бедра, така че да се наведа до долу.
	— Теса — казва пак. — Тереееза?
	— Какво, Хардин? Опитвам се да се концентрирам — реагирам аз и го поглеждам пак.
	Сега се е навел, но високото му тяло е под някакъв супер странен ъгъл. Избухвам в смях.
	— Млъквай — съска той, а аз се смея неудържимо.
	— Много си зле — закачам го.
	— Ти ме разсейваш — казва през зъби.
	— Така ли? Как? — Обичам, когато имам контрол над Хардин, защото не се случва често.
	— Знаеш как, лисицо — прошепва.
	Знам, че момичето до него може да ни чуе, но не ми пука. Даже се надявам да ни чуе.
	— Премести си тепиха, тогава. — Ставам и нарочно се надупвам отново пред него. В същата поза.
	— Ти се премести… само си играеш с мен.
	— Не, закачам те — поправям го.
	— Добре, да започнем с половин изправяне — казва Марла.
	Ставам пак, пречупвам кръстче, слагам ръце на коленете си, така че гърбът ми да е на 90 градуса спрямо краката.
	— Това е някакъв пълен ташак — простенва Хардин при вида на задника ми, който е точно в лицето му.
	Обръщам се и забелязвам, че го прави съвсем грешно. Ръцете му са на коленете, но гърбът му е почти изправен.
	— Добре! Сега към сгъване напред — казва инструкторката, аз се навеждам напред и сгъвам тялото си.
	— Мисля, че тая иска да те чукам пред всички — говори той, а аз обръщам веднага глава, за да се уверя, че никой не го е чул.
	— Шшш… — умолявам го, но той се смее.
	— Премести си тепиха до мен или ще кажа на глас всичко, което си мисля в момента — заплашва той. Не сварвам да бързам да се върна до него.
	— Това вече е друго — подсмихва се той.
	— Можеш да ми кажеш тези неща по-късно — прошепвам.
	— О, повярвай ми, ще ти ги кажа — обещава, а аз нямам търпение, но най-вече слабините ми.
	През остатъка от часа той почти не участва, а русата се мести, защото Хардин не спира да говори.
	— Сега трябва да медитираме — шепна и затварям очи. В залата е тихо. Само Хардин шепти недоволно.
	— Еба си, колко е тъпо.
	— Ти се записа доброволно!
	— Не знаех, че е толкова тъпо. Буквално ще заспя.
	— Престани да хленчиш.
	— Не мога. Защото ти се дупи пред мен през цялото време, а сега трябва седя да с кръстосани крака, при това с ерекция, и да медитирам. В пълна с хора зала.
	— Хардин — изсъсквам по-високо и почти всички се обръщат да ми направят забележка да млъкна. Хардин се смее, а аз му се изплезвам, при което момичето вдясно ме поглежда мръсно.
	Няма да стане тази работа. С Хардин не можем да идваме заедно на йога. Или ще ни изхвърлят, или ще ни скъсат.
	— Няма да идваме повече — казва Хардин, когато медитацията свършва.
	— Ти няма да идваш. Аз имам нужда от кредита по спорт.
	— Страхотен първи ден. Благодаря на всички. С нетърпение очаквам да се видим отново тази седмица. Намасте! — казва Марла и освобождава класа.
	Аз навивам постелката си, но Хардин изобщо не се занимава с глупости. Просто я пъха на рафта.


>	Глава шестдесет и осем
>	Теса

	Момичето, което ми даде катинара, очевидно си е заминало. Оставям го на шкафчето. Ако не си го вземе, ще продължа да го ползвам и ще й го платя. Преобличам се, събирам си нещата и излизам при Хардин, който ме чака в коридора. Облегнал се е на стената, като е залепил подметката си на нея.
	— Ако се беше забавила още малко, щях да нахлуя и да те извлека — казва сърдито.
	— Така и трябваше да направиш. Нямаше да си единственият мъж там — лъжа и наблюдавам как чертите му се изопват. Правя крачка напред, но той ме хваща за китката, завърта ме рязко и ме заковава на стената да го погледна.
	— Би ли повторила какво каза! — Погледът му е първичен, очите му са почти затворени.
	— О, само се шегувам — смея се, а той пуска ръката ми и ръмжи недоволно.
	— Мисля, че шегите ти за днес станаха прекалено много.
	— Може би — отвръщам, усмихвайки се.
	— Наистина ти доставя удоволствие да ме тормозиш — клати глава.
	— Йогата ме отпусна и прочисти аурата ми — смея се.
	— Което не важи за мен — напомня ми той и излизаме навън.
	Първият ден от втория семестър мина доста добре. Дори йогата, която се оказа голяма забава. Не обичам да говоря за академичното си обучение като за нещо забавно, но присъствието на Хардин беше наистина приятно. Може би часовете ми по религия ще се окажат малко проблематични поради липсата на структура, но ще се опитам да се съобразя с изискванията и няма да започвам да откачам отсега.
	— Трябва да свърша малко работа за няколко часа, но ще съм готов до вечерята — казва Хардин. Напоследък работи много. — Онзи хокеен мач е утре, нали?
	— Да. Нали не си се отказал?
	— Не знам…
	— Аз обаче трябва да знам, защото ако не искаш да ходиш, аз ще отида с Ландън — отговарям. Осъзнавам, че Ландън би предпочел да бъде в моята компания, но пък двамата имат нужда да прекарат малко време заедно. Знам, че никога няма да станат приятели, но би било добре, ако поне започнат да се разбират и да си говорят нормално.
	— Добре, мамка му — въздъхва и влиза в колата.
	— Благодаря — усмихвам се, а той върти очи.
	След половин час паркираме на обичайното му място пред блока ни.
	— Как минаха лекциите ти днес? — питам. — Всички бяха ужасно тъпи, нали? С изключение на йогата? — опитвам се да подобря настроението му.
	— Да, с изключение на йогата. Оказа се доста… интересно отвръща, обръща се и ме поглежда.
	— Сериозно? Как така? — питам, захапвам долната си устна и се мъча да изглеждам напълно невинна.
	— О, може би заради русото момиче — подсмихва се Хардин, а аз застивам.
	— Моля?
	— Не видя ли това секси русо маце до мен? О, бебо, как може да не си забелязала? Не забеляза ли страхотния й задник в тези тесни йога панталонки?
	Лицето ми е като буреносен облак. Отварям вратата.
	— Къде отиваш? — пита той.
	— Вътре. В тази кола е студено.
	— О, Тес, не ревнуваш от русото момиче в групата по йога, нали? — продължава да ме тормози.
	— Не, разбира се, че не.
	— О, да, ревнуваш — продължава да ме предизвиква. Въртя очи и излизам от колата.
	Изненадвам се, когато чувам стъпките на Хардин зад мен. Отварям стъклената врата на сградата и вече съм до асансьора, когато се сещам, че съм си забравила чантата в колата.
	— Как може да си такъв идиот? — смее се Хардин.
	— Моля? — питам и го поглеждам лошо.
	— Как може да си мислиш, че ще се заглеждам по някаква непозната руса, когато си до мен и мога да гледам теб? Особено в тези панталонки. Дори и да искам, не мога да гледам другаде. И когато говорех за русото секси маце, говорех за теб.
	Той прави голяма крачка напред, а аз се залепвам за студената стена и наистина се цупя. Издула устни и… всичко.
	— Видях я как се опитва да флиртува с теб.
	Не ми харесва вкусът на ревността. Това е възможно най-противното чувство.
	— Глупаво момиче. — Прави още една крачка към мен и ме повежда към асансьора. Слага ръце на лицето ми и ме кара да го погледна в очите. — Как е възможно да не проумяваш какво ми причиняваш? — пита и се отдръпва на сантиметри от устните ми.
	— Знам — казвам и веднага след това изпищявам, когато ме хваща за ръката и я слага върху късите си гащи.
	— Ето, това правиш — отвръща и се намества така, че да усетя ерекцията му, която изпълва дланта ми.
	— О! — Леко ми се вие свят.
	— След малко ще кажеш много повече от едно О…
	Асансьорът спира на следващия етаж.
	— Това шега ли е, или какво? — изсумтява, когато една жена с три деца влиза в асансьора.
	Опитвам се да се отдръпна от него, но той ме държи за кръста, притиска ме и не ми позволява да мръдна. Едно от децата започва да плаче и Хардин се дразни още повече. Представям си какво би се случило, ако асансьорът внезапно спре и се наложи да прекараме известно време с три плачещи деца. За негов късмет, вратите се отварят секунди по-късно и ние слизаме на нашия етаж.
	— Не мога да понасям деца, честно — оплаква се той, докато вървим към апартамента.
	Когато отключва, веднага усещам ледения въздух вътре.
	— Да не би да си изключил отоплението? — питам, когато влизаме в студеното жилище.
	— Не, оставих го включено тази сутрин.
	После бързо отива до термостата и започва да псува.
	— Показва, че е двадесет и седем градуса, но очевидно не е. Ще се обадя на поддръжката.
	Кимам, увивам се с одеялото, което е оставено метнато на дивана, и сядам.
	— Да, не работи и тук е дяволски студ — обяснява Хардин по телефона. — Тридесет минути? Не става… Изобщо не ми пука. Плащам цяло състояние, за да живея тук и не искам приятелката ми да мръзне у дома си… — После се коригира: — Не искам да замръзваме от студ в дома си.
	Поглежда ме, а аз извръщам поглед.
	— Добре, петнадесет. Но не повече — излайва в телефона и го мята на дивана. — Пращат човек да го поправи.
	— Благодаря — отвръщам, усмихвам се и той сяда до мен.
	Разтварям одеялото и се пресягам да го докосна. Когато се притиска до мен, аз сядам в скута му и го обкрачвам. Прокарвам пръсти през косата му и дърпам леко.
	— Какво правиш? — Ръцете му са на хълбоците ми.
	— Каза, че имаме петнадесет минути — прокарвам устни по неговите, после и по линията на челюстта му. Усещам как потръпва под мен и как лицето му се разпъва в усмивка.
	— Опитваш се да ме съблазниш ли, Тес?
	— Хардин… — скимтя, за да го накарам да спре да ме подкача.
	— Шегувам се. Сега се съблечи — казва заповеднически той, но вече ме съблича сам.


>	Глава шестдесет и девет
>	Хардин

	Кожата й настръхва, когато пръстите ми се спускат по ръцете й. Знам, че е студено, но ми се иска да вярвам, че е и заради допира ми. Ръцете ми я стискат здраво, когато се опитва да се мръдне, притискам я към себе си, за да я усетя там, където имам най-голяма нужда. Никога не съм желал никое момиче така често, толкова много.
	Да, чукал съм много момичета, но е била временна тръпка, а и за да имам повод да се похваля, ако не пред друг, поне пред себе си. Никога не бях чукал жена, за да съм близо, да я усещам до мен. Това ми се случва само с Тес. Когато съм с нея, става дума за сензационното усещане да гледам как кожата й настръхва под пръстите ми, да слушам как се оплаква, че когато я карам да настръхва, трябва да си бръсне краката по-често. Тогава въртя очи, макар че ми се струва смешно. Става дума за това как тихичко скимти, когато засмуквам устната й между зъбите си, а най-важното е, че това са само наши неща, нещо, което споделяме само ние двамата. Никой никога не е бил и няма да бъде така близо до нея, както съм аз.
	Малките й пръсти разкопчават сутиена й. Засмуквам кожата й точно над чашката на сутиена.
	— Нямаме много време — казвам и тя веднага се сърди, а такава я желая още повече.
	— Тогава побързай и се съблечи — заповядва меко. Харесва ми, че става все по-уверена и по-смела с мен с всеки изминал ден.
	— Знаеш, че няма нужда да ми се казва по два пъти.
	Увивам ръце около бедрата й и я вдигам на дивана. Казвам й да легне и бързо събувам късите гащи и боксерките си. Вадя презерватив от портфейла си на масата, а тя събува проклетите панталонки за йога. Никога — през всичките си двадесет години на тази планета — не съм виждал нещо по-секси. Нямам никаква представа какво толкова има в тях. Може би начинът, по който прилепват по бедрата й и очертават всяка божествена гънка, или това, че разкриват перфектния й задник, но това определено е дрехата, която ще носи, когато си е у дома. Всеки ден.
	— Трябва да минеш на хапчета против забременяване. Не искам да ползвам повече презервативи с теб — казвам, а тя кима и гледа гладно как слагам презерватива. Не се шегувам, ще й напомням всяка сутрин. Но Теса ме изненадва. Хваща ме рязко за ръката и се опитва да ме накара да седна на възглавничката до нея.
	— Какво? — питам, макар че разбирам какво се опитва да направи, но искам да го чуя от нейната уста. Обичам невинността й, но в същото време се изумявам от дързостта й — качество, което също не иска да си признае. Ето още нещо, за което знам само аз.
	Тя ме гледа свирепо, времето напредва, така че решавам да я потормозя. Вместо да направя това, което иска, я придърпвам върху себе си, вкарвам пръсти в косата й, залепвам устни върху нейните. После бавно я спускам по пениса си, докато поглъщам стоновете й, които се топят и отекват в устата ми. Очите й се обръщат назад от удоволствие и едва не свършвам само докато я гледам.
	— Другия път ще сме бавни, бебо, но сега ни остават само няколко минути. Става ли? — простенвам в ухото й, а тя само отваря и затваря сочните си устни. Приемам го като разрешение и започвам да покачвам темпото.
	Ръцете ми са заключени зад гърба й, гърдите ни се притискат. Повдигам таза си, а тя върти бедра над мен. Усещането е невероятно. Почти не мога да дишам. Движим се по-бързо. И по-бързо. Нямаме време и за първи път отчаяно искам да свърши на мига.
	— Говори ми, Теса — умолявам я, но знам, че ще се срамува. От друга страна, ако вляза в нея много силно и дълбоко, като в същото време дръпна косата й, може и да събере кураж да ми говори като преди.
	— Добре… — Задъхана е, а аз се движа по-бързо. Гласът й трепери. Захапва устната си и едва не се побърквам. — Хардин… — Напрежението се трупа и не знам как да го спра. — Хардин… толкова е хубаво… — И тук набира смелост, а аз започвам да псувам. — Не съм казала нищо още, а ти вече си готов — отбелязва самодоволно тя.
	Вече съм на ръба и първите конвулсии започват, когато усещам как тялото й се сковава и наблюдавам оргазма й. Имам чувството, че колкото повече я гледам, когато свършва, толкова по-пленителна става. Никога няма да й се наситя. И ето защо я обичам. Ето защо не мога да й се наситя. И никога няма да мога.
	На вратата се чука и шумът ни изтръгва от нашата нирвана, приземявайки ни на земята. Тя скача като попарена, грабва тениската си от пода, аз махам презерватива и събирам дрехите си от земята.
	— Идвам след минутка — викам към вратата.
	Теса пали някаква свещ и подрежда възглавничките на дивана.
	— Каква е тази свещ? — питам, докато се обличам по най-бързия възможен начин. Тръгвам към вратата да отворя.
	— Тук мирише на секс — прошепва тя, макар че човекът от поддръжката няма начин да ни чуе.
	После като обезумяла започва да оправя косата си, а аз се смея, поклащам глава и отварям вратата. Мъжът е висок, по-висок от мен. С брада. Кестенявата му коса стига до раменете, на около петдесет е.
	— Нямате отопление, така ли? — пита той с дрезгав глас. Очевидно е пушач.
	— Да, защо иначе температурата тук да е нула градуса? — отговарям и наблюдавам как очите му се приземяват точно върху Теса.
	Разбира се, точно сега се е сетила да вади зарядното за телефона си от панера под масата. И разбира се, ще е по панталоните за йога и ще се е надупила право срещу него. И разбира се, мазникът с брадата ще й оглежда задника. И разбира се, тя ще се изправи съвсем невинно, защото не е забелязала къде е бил задникът й допреди секунда.
	— Тес, защо не отидеш в спалнята, докато го оправят. Там е по-топло — предлагам.
	— Не, добре съм. Ще остана тук с теб — казва и сяда на стола.
	Търпението ми съвсем се изчерпва, когато тя вдига ръце и започва да си връзва косата. Гърдите й са изпъчени напред и не мога да разбера толкова ли не се сеща, че изнася цял порно-спектакъл пред човека. Трябва да положа огромни усилия да не скоча, да я завлека в спалнята и да я заключа там.
	Очевидно съм я гледал доста ядосано, защото тя ме поглежда и пита:
	— Добре…? — Разбира се, не се сеща какво може да има и е много учудена. После събира учебниците си и тръгва към спалнята.
	— Хайде оправи шибаното отопление — излайвам към мъжа, който тихо се захваща за работа. И не се обажда повече. Очевидно има акъл в главата, за да се сети, че трябва да мълчи.
	След няколко минути телефонът на Теса започва да вибрира. Поглеждам екрана. Кимбърли е.
	— Ало?
	— Хардин?
	Господи, тая жена има такъв писклив глас, не знам как я издържа Крисчън. Сигурно е заради приличния й външен вид. Вероятно са се запознали в някой клуб, където не е чул гласа й добре, преди да я заведе да я чука.
	— Да, сега ще ти дам Тес.
	Отварям вратата на спалнята и виждам Теса, свита на леглото, лапнала молив между зъбите, легнала по корем и маха с крака из въздуха.
	— Кимбърли — казвам и й мятам телефона. Тя го хваща и веднага започва да бъбри:
	— Здрасти, Ким. Наред ли е всичко?
	След няколко секунди казва:
	— О, не. Истински кошмар. — Гледам я въпросително, но тя не забелязва.
	— О… добре… нека поговоря с Хардин… Ще ти се обадя след секунда. Сигурна съм, че всичко ще е наред.
	Тя обаче не затваря, само сваля слушалката от ухото си и покрива говорителя с длан.
	— Крисчън е хванал някакъв грип с болки в стомаха, Ким трябва да го закара в болницата. Вероятно не е нещо много сериозно, но детегледачката им е заета тази вечер — прошепва.
	— Е, и?
	— Няма кой да гледа Смит.
	— И ми казваш това, защото?
	— Иска да знае дали можем да го гледаме — уточнява и захапва вътрешната страна на бузата си.
	Не, не мисля, че сериозно ми предлага да ходим и да гледаме онова дете.
	— Може ли? — пита с надежда.
	— Какво дали може?
	— Да гледаме детето, Хардин — въздъхва Теса.
	— Не, категорично не.
	— Защооо? Той е толкова добро дете — скимти тя.
	— Не, Теса, аз не съм детска градина, нито пък ти си. Няма да стане. Кажи на Ким да купи едно шише силни успокоителни и малко пилешка супа… и готово.
	— Хардин… тя ми е приятелка, а той ми е шеф, който сега е болен. Мислех, че го харесваш? — казва и стомахът ми се обръща. Разбира се, че го харесвам. Той се грижеше за мен и майка ми, когато баща ми се издъни, но това не означава, че искам да гледам детето му. Особено при положение, че утре трябва да ходя на хокеен мач. С Ландън.
	— Казах не.
	Няма да отстъпя този път. Не искам някакво пискливо дете да цъфне на вратата ми и с комплект боички или моливчета за рисуване да направи апартамента на нищо. Особено ако си е сложило и изкуствен мустак като онова смешно човече от Кул Ейд.
	— Моля те, Хардин? Няма кого другиго да помолят. Моляяя.
	Знам, че ще се съгласи. Каквото и да й кажа, просто се прави, че уважава мнението ми. Въздъхвам победен и наблюдавам как усмивката на лицето й цъфва.


>	Глава седемдесет
>	Хардин

	— Ще престанеш ли да се цупиш? Държиш се по-зле от детето, а то е само на пет — кара ми се Теса.
	— Само казвам, че ти ще се занимаваш с него. И гледай да не пипа моите неща. Ти се съгласи, така че проблемът е изцяло твой, а не мой — напомням й и точно тогава на вратата се чука.
	Сядам на дивана и я оставям да си посрещне гостите. Тя ме гледа гневно, но аз не помръдвам. Разбира се, че сама трябва да отвори на своите гости. Тя слага възможно най-фалшивата усмивка и отваря широко вратата. Кимбърли веднага започва да дърдори. По-скоро да квичи.
	— Толкова съм ти признателна! Нямате представа колко ни помагате. Не знам какво щяхме да правим, ако нямахте възможност да гледате Смит. Крисчън е толкова болен, повръща навсякъде и ние…
	— Няма никакъв проблем, наистина — прекъсва я Теса, защото съм сигурен, че не иска да слуша подробности за повръщането на Крисчън.
	— Добре, той е в колата и няма да е зле да побързам. Смит е доста независим, играе си сам и ако има нужда от нещо, ще ви каже.
	След това се отдръпва встрани и виждам малко момче с тъмноруса коса.
	— Здрасти, Смит? Как си? — пита Теса с глас, който никога не съм чувал, не съм и предполагал, че държи някъде в себе си, но се сещам, че това е гласът й за говорене на бебета, макар че момчето е на пет. Кофти опит. Само Теса може да се дъни така. Момчето не й отговаря, само се усмихва леко, минава покрай Кимбърли и влиза в хола.
	— Да, не е много приказлив — обяснява Кимбърли, защото вероятно забелязва разочарованието, изписано на лицето на Теса.
	Колкото и да е смешно, не искам Теса да се разстройва заради това, че малкият не й е отговорил, затова лайното да си събира лайната и да започва да се държи прилично и мило с нея.
	— Добре, тръгвам тогава — казва Ким, усмихва се и помахва на Смит за последен път.
	Теса се навежда и пита Смит:
	— Гладен ли си?
	Той клати глава. Не е.
	— Жаден?
	Същият отговор, само че сега сяда на другия край на дивана.
	— Искаш ли да играем на нещо?
	— Тес, мисля, че детето просто иска да си седи тук — казвам и бузите й пламват.
	Преглеждам каналите и търся нещо за гледане, докато Теса… гледа деца.
	— Съжалявам, Смит — бърза да му се извини. — Просто искам да съм сигурна, че всичко е наред.
	Той кима като робот и едва сега се заглеждам в него. Много прилича на баща си. Косата му е същият цвят, очите му са същото синьо-зелено и предполагам, че ако се усмихне, ще има същите трапчинки като Крисчън.
	Следват няколко минути неловка тишина, през което време Теса стои права до дивана и разбира, че планът й е напълно провален. Знам, че е очаквала, че детето ще влезе тук и веднага ще иска да си играе с нея. Вместо това то не е обелило и дума, не се е помръднало от мястото си на дивана. Облечен е изрядно, както и предполагах. Малките му маратонки изглеждат така, сякаш никога не са обувани преди. Когато го поглеждам в очите, забелязвам, че ме гледа.
	— Какво има? — питам го.
	Той веднага поглежда встрани.
	— Хардин! — простенва Теса.
	— Какво? Само попитах защо ме гледа — казвам и сменям канала, на който по случайност бях спрял и където дават някаква глупост. Последното, което ще седна да гледам.
	— Бъди мил — настоява тя и ме гледа строго.
	— Мил съм. Какво толкова съм казал?
	Теса върти очи и обявява:
	— Е, отивам да правя вечеря. Смит, искаш ли да дойдеш с мен, или предпочиташ да останеш с Хардин?
	Усещам, че детето ме гледа, но решавам да не го поглеждам в очите. Теса сама реши да се прави на детегледачка — да се оправя.
	— Отиди с нея — казвам.
	— Можеш да си останеш тук, Смит. Хардин няма да те притеснява — уверява го тя.
	Той не й отговаря. Каква изненада. Теса изчезва в кухнята, а аз увеличавам звука на телевизора, за да избегна всякакъв разговор с него. Не че се очаква да се случи такова чудо. Минават минути и започвам да се чувствам наистина неловко. Защо само седи? Защо не говори, по дяволите, не си играе или там… каквото правят петгодишните. Минава ми мисълта да отида при Теса в кухнята и да го оставя да седи сам.
	— Я ми кажи каква е тая работа? Защо не говориш?
	Той свива рамене и, разбира се, не ми отговаря.
	— Грубо е да пренебрегваш хората, когато ти говорят — казвам съвсем информативно.
	— Още по-грубо е да питаш хората защо не говорят — стреля веднага срещу мен.
	Акцентът му е британски, не така силен като на баща му, но не е и съвсем размит от американския.
	— Е, сега вече знаем, че можеш да говориш — отвръщам леко изненадан от наглия му отговор, но се явява нов проблем: не знам какво да му кажа.
	— Защо искаш да говоря?
	Боже, това момче има акъл на голям човек.
	— Не че искам… не знам… Защо не обичаш да говориш?
	— Нямам идея — свива рамене.
	— Наред ли е всичко? — вика Теса от кухнята.
	За секунда се колебая дали да я излъжа, че детето е паднало и се е пребило, но не ми се струва смешно.
	— Да, всичко е наред!
	Надявам се да свърши скоро, защото не мога да продължавам да водя разговор с дете, което не обича да говори.
	— Защо имаш такива неща по лицето? — пита Смит и сочи пиърсинга ми.
	— Защото искам. Може би по-добрият въпрос би бил защо ти нямаш? — опитвам се да прехвърля топката в неговото поле и същевременно се старая да не си припомням, че е само на пет.
	— Болеше ли, когато ти ги слагаха? — пита хлапето, без да си дава труда да отговори на въпроса ми.
	— Не, никак.
	— Изглежда така, сякаш много боли да ти дупчат кожата — почти се усмихва. Не е много зле, но въпреки това не ми харесва идеята да го гледам цяла нощ.
	— Почти съм готова — провиква се Теса от кухнята.
	— Добре. Тъкмо го учех как да си направи бомба в домашни условия само с една бутилка сода — шегувам се, но тя, разбира се, веднага се показва на вратата да провери какво става.
	— Луда е, човече, казвам ти — уверявам го, а той се смее и вече виждам трапчинките му.
	— Хубава е — казва с ръце пред устните си, за да чуя само аз.
	— Да, нали? — кимам и поглеждам към Теса, която е прибрала косата си в нещо като гнездо, все още е с панталоните за йога и обикновена тениска. Красива е, а дори не се налага да полага усилия. Знам, че може да ни чуе, и с крайчеца на окото си забелязвам усмивката й, когато се обръща да довърши вечерята. Не знам защо се усмихва така. Какво като говоря с някакво дете? Детето ме дразни, въпреки разговора. Като всяко едно друго човешко същество, чийто ръст е една трета от моя.
	— Да, много хубава — повтаря пак.
	— Добре, сега по-спокойно, пич, защото тя е моя — казвам шеговито, а той отваря устата си и оформя едно обло О.
	— Твоя какво? Твоя съпруга?
	— Не… по дяволите, не — казвам почти раздразнено.
	— По дяволите? — пита.
	— Мамка му, не казвай „по дяволите“ — пресягам се и слагам ръка на устата му.
	— Да не казвам „мамка му“? — пита и освобождава устата си от ръката ми.
	— Не казвай нито „по дяволите“, нито „мамка му“. — Ето ти причина номер едно да не ме оставят сам с дете.
	— Знам, това са лоши думи — казва той и аз веднага бързам да се съглася.
	— Не ги казвай тогава — напомням му.
	— Ако не ти е съпруга, каква ти е тогава?
	Боже, това любопитно малко лайно!
	— Тя е приятелката ми. — Не трябваше да го заговарям изобщо. Той слага дланите си една в друга и ме гледа като някакъв миниатюрен свещеник… или нещо такова.
	— Искаш ли да ти стане съпруга?
	— Не, не искам да ми става съпруга — казвам бавно и ясно с надеждата сега да ме чуе добре и да ме разбере.
	— Никога?
	— Никога.
	— А имате ли бебе?
	— Не! По дяволите! Не! Откъде ти хрумна?
	Само като чуя такова нещо, изречено на глас, и започвам да изпадам в тотална паника.
	— Защо не… — започва да пита, но аз веднага го прекъсвам:
	— Престани да задаваш толкова много въпроси — казвам сърдито и той кима, след което взима дистанционното от ръката ми и сменя канала.
	Теса не ни е проверявала от няколко минути. Решавам да отида да видя дали е готова.
	— Тес… готова ли си? Защо се бавиш толкова много — питам и взимам едно парче броколи от чинията, която приготвя. Мрази, когато ям, преди да е сервирала, но в стаята ми има петгодишно хлапе, така че мога да изям проклетата хапка.
	— Да, още една-две минутки — отговаря, без да ме погледне. Гласът й е странен. Нещо не е наред.
	— Добре ли си? — питам, когато се обръща към мен с навлажнени очи.
	— Да, добре съм, от лука е — казва и пуска водата в мивката да измие ръцете си.
	— Няма проблем, ще говори и с теб. Позагрял е вече — опитвам се да я успокоя.
	— Да, знам. Не е това… просто е от лука.


>	Глава седемдесет и едно
>	Хардин

	Малкото лайно остава мълчаливо и само кима с глава, когато Теса го пита дали му е харесало пилето.
	— Страхотно е — казвам с прекален ентусиазъм, за да омекотя удара от факта, че малкият не иска да говори с нея. Тя ми се усмихва, но усмивката й не грее в очите й.
	Останалата част от вечерята минава в пълна тишина. Докато Теса почиства в кухнята, аз тръгвам към хола и веднага чувам топуркането на малките крачета след мен.
	— Мога ли да направя нещо за теб? — питам и се размазвам на дивана.
	— Не — отвръща равно и се заглежда в телевизора. Тази вечер няма нищо, буквално нищо интересно.
	— Татко ще умре ли? — чувам изневиделица тихото гласче до мен.
	— Моля? — поглеждам го и не вярвам на ушите си.
	— Татко… баща ми… ще умре ли? — пита пак Смит, макар че запазва желязно самообладание.
	— Не, само е болен. Ял е лоша храна или нещо такова.
	— И мама беше болна, но сега е мъртва — казва и гласът му леко потреперва.
	Изведнъж осъзнавам, че момчето никак не е имунизирано срещу тревога. Въпросът му буквално парализира дишането ми.
	— Ами… това е било различно.
	Боже, горкото дете.
	— Защо?
	Господи, защо задава толкова много въпроси? Искам да извикам Теса на помощ, но нещо в тревожния му поглед ме спира. Той не иска дори да говори с нея, така че едва ли желае да я водя тук.
	— Татко ти е съвсем мъничко болен, а… майка ти е била наистина болна. Татко ти ще се оправи.
	— Лъжеш ли ме? — Няма спор, говори като възрастен човек. Нещо като… мен. Винаги съм бил такъв, предполагам. Сигурно така става, когато ти се наложи да пораснеш прекалено рано.
	— Не, бих ти казал, ако баща ти щеше да умре — отговарям и наистина бих му казал.
	— Наистина ли би ми казал? — Светлите му очи блестят, а аз изпадам в нечувана паника, че може да се разплаче. Бягай! Бих побягнал и бих се скрил зад полата на Теса.
	— Сега нека говорим за нещо не чак толкова зловещо.
	— Какво е „зловещо“?
	— Нещо толкова прецакано.
	— Лоша дума — кара ми се той.
	— Аз мога да я казвам, защото съм голям.
	— И все пак е лоша дума.
	— Ти каза две лоши думи по-рано. Мога да те издам на татко ти — заплашвам го.
	— А аз ще те кажа на хубавото ти момиче — отвръща на удара той, а аз не мога да не се засмея.
	— Добре, добре, печелиш — отсичам и му показвам с пръст на устата да си трае пред Теса. Точно тогава тя се появява на вратата и пита:
	— Смит, искаш ли да дойдеш при мен?
	— Мога ли да остана при Хардин?
	— Нямам вече никаква…
	— Няма проблем — казвам и му подавам дистанционното.


>	Глава седемдесет и две
>	Теса

	Гледам как Смит се настанява на дивана все по-близо до Хардин, който го наблюдава с повишено внимание, но не казва нищо, когато детето се свива до него. Странно защо, но Смит харесва Хардин, при положение че Хардин не понася деца. От друга страна, Смит изглежда като истински бизнесмен от роман на Джейн Остин, така че не мисля, че може да влезе в тази категория.
	_Никога. Никога._ Това каза Хардин на Смит, когато детето го попита дали иска да му бъда съпруга. Никога не е планирал каквото и да е бъдеще с мен. Знаех го дълбоко в себе си, но така заболя, когато чух да го казва. И то с онзи студен и напълно категоричен тон. Можеше да омекоти удара. Поне мъничко.
	Не, не казвам, че искам да се оженим сега, веднага. Може би не и след години. Но от мисълта, че това дори не е възможно… боли. Много боли. Казва, че иска да сме заедно завинаги, а не иска да се оженим? И какво? Цял живот ще бъда „приятелката му“? И той ще е моят приятел? И така завинаги? Искам ли никога да нямам деца? Дали ще ме обича достатъчно, за да ме компенсира за онова бъдеще, което винаги съм виждала за себе си? Наистина не зная. Не искам да мисля за бъдещето точно сега. Та аз съм само на деветнадесет. Сега се разбираме така добре. Не искам да разрушавам всичко.
	Почиствам кухнята и проверявам Хардин и Смит, преди да се прибера в спалнята и да приготвя нещата си за утре. Точно вадя една дълга черна пола, когато телефонът ми звъни.
	Кимбърли е.
	— Здрасти, наред ли е всичко? — питам.
	— Да. В момента му изписват антибиотици и след малко може би ще тръгваме. Може да стане късно. Дано не ви притесняваме — казва тя.
	— Не, разбира се, че не ни притеснявате.
	— Как е Смит?
	— Добре е. Всъщност прекарва цялата вечер с Хардин. — Не мога да повярвам, че го казвам, не мога да повярвам, че се случва.
	— Наистина ли? С Хардин? — Ким се смее от сърце.
	— Да, знам… не е за вярване — отвръщам, въртя очи и тръгвам към хола.
	— Е, това не можеше да се очаква, но все пак е добра тренировка за бъдещето, когато малките отрочета на Хардин затопуркат из къщата ти — шегува се тя, но сърцето ми се свива от болка и захапвам долната си устна.
	— Да… предполагам, че си права.
	Искам веднага да сменя темата на разговора, преди буцата в гърлото ми да е станала още по-голяма.
	— Надявам се да приключим скоро. Смит си ляга в десет, но понеже вече е десет, оставете го да будува, докато не каже, че му се спи. И пак… много благодаря — казва тя и затваря. Отивам до кухнята да си направя нещо за ядене за утре. Решавам да си взема от останалото от тази вечер пиле.
	— Защо? — чувам Смит да пита Хардин.
	— Защото са на един остров, от който не могат да мръднат.
	— Защо?
	— Самолетът им се разби.
	— А как така са още живи?
	— За да има филм.
	— Тъп филм — усмихва се Смит, а Хардин се смее.
	— Да, май си прав.
	Хардин клати весело глава, а Смит се смее. Приличат си. Трапчинките, формата на очите, усмивките им. Ако изключим цвета на косата, мисля, че Хардин е приличал на Смит, когато е бил на неговите години.
	— Става ли да си легна, или искаш да остана с него? — питам Хардин.
	Той ме поглежда, после гледа детето.
	— Ами… няма проблем. И без това гледаме безмозъчни филми — отвръща Хардин.
	— Добре, лека нощ, Смит. Ще се видим след малко, когато Ким дойде да те вземе.
	Смит поглежда към Хардин, после към мен, усмихва се и прошепва:
	— Лека нощ.
	Обръщам се към спалнята, но ръката на Хардин ме задържа.
	— Хей, няма ли лека нощ и за мен? — сърди се той.
	— О, да… извинявай. — Прегръщам го и го целувам по бузата.
	— Лека нощ. — Прегръща ме пак, но после слага ръце на раменете ми и пита:
	— Сигурна ли си, че всичко е наред?
	— Да, просто съм много изтощена, а и той предпочита да е с теб — усмихвам се уморено.
	— Обичам те — казва и целува челото ми.
	— Обичам те — казвам и бързам да затворя вратата на спалнята зад гърба си.


>	Глава седемдесет и три
>	Теса

	На другия ден времето е хубаво, няма сняг, само на малки купчинки, превърнал се е вече в кален и черен лед по краищата на улиците и шосетата.
	Когато пристигам във „Ванс“, Кимбърли вече е зад бюрото си и ми се усмихва. Взимам си поничката и чаша кафе.
	— Дори не знам кога сте дошли снощи. Заспала съм — казвам извинително.
	— Знам. И Смит беше заспал. Благодаря ти отново — отвръща и телефонът й звъни.
	Офисът ми изглежда различно след деня в колежа. Понякога ми се струва, че водя двойствено съществувание: половината ми живот минава като колежанка, а другата — като работеща жена. Имам апартамент, в който живея с приятеля си, имам и платен стаж, който приемам повече като работа. Имам две различни половинки, но ако трябва да направя избор, бих избрала зрял живот, но с Хардин.
	Потапям се в работа и времето за обяд идва много бързо. След няколко скучни книги попадам на една, която ми се струва наистина много интересна, така че ям бързо, за да мога да се върна да чета. Така се надявам да намерят лек за болестта на главния герой. Ако почине, сърцето ми ще се пръсне от мъка. Остатъкът от деня минава наистина бързо, защото съм потопена в книгата, която, уви, свършва ужасно тъжно.
	Когато тръгвам от работа, сълзите ми все още капят по бузите. Не съм се чула с Хардин цял ден и най-лошото е, че не мога да спра да мисля за думите му снощи. Имам нужда от нещо, което да ми отвлече вниманието, да накара съзнанието ми да се затвори, за да не мисля постоянно за това. Как го правят другите хора? Не харесвам това си качество да премислям прекалено много всяко нещо, но не мога по друг начин. Такава съм. И сега не мога да мисля за нищо друго, освен за това, което Хардин каза пред Смит: че не иска бъдеще с мен.
	Не, трябва да направя нещо, за да спра мозъка си да цикли само в тази посока. Той е такъв, какъвто е. Не иска да се жени, не иска да има деца.
	Може би трябва да се обадя на Стеф, след като отида до „Конърс“ да напазарувам и след като изпера, понеже Хардин и Ландън ще ходят на хокей тази вечер. Господи, така се надявам да мине добре.
	Намирам Хардин в спалнята.
	— Хей, секси! Как мина денят ти? — пита веднага той.
	— Добре… предполагам.
	— Какво има? — Хардин винаги ме усеща.
	— Книгата, която четох днес, беше толкова тъжна. Невероятно написано, но ужасно тъжно — казвам и се опитвам да не се разплача пак.
	— Трябва да е била добра книга, за да те разстрои толкова силно — усмихва се той. — Много ми се иска да съм бил там, когато си чела „Сбогом на оръжията“ за първи път.
	Отпускам се на леглото до него.
	Не, това е по-лошо, много по-лошо.
	Той ме хваща за тениската и ме дърпа надолу да сложа глава на рамото му.
	— Моето чувствително момиче.
	Пръстите му се движат по гръбнака ми, сърцето ми се стопля от изречените думи. Да те нарекат „моето момиче“. Точно това ме прави щастлива, а не би следвало да е така след това, което каза снощи.
	— Ходи ли на училище днес? — питам.
	— Не. Снощи се изтощих да бъда бавачка на миниатюрни човечета.
	— Искаш да кажеш, че си се изтощил да гледаш телевизия с него?
	— Все тая. Освен това направих повече, отколкото успя да направиш ти.
	— Да разбирам ли, че хлапето ти харесва? — Дори не съм сигурна защо го питам това.
	— Не… като се има предвид какви зверове могат да бъдат децата, той не е от най-гадната порода, но не планирам да си насрочвам дата за игра с децата на пясъчника — усмихва се той, а аз не казвам нищо повече за Смит.
	— Готов ли си за мача тази вечер?
	— Не, вече казах на Ландън, че няма да ходя.
	— Хардин! Трябва да отидеш — изпищявам.
	— Шегувам се. Ще бъде тук всеки миг. Дължиш ми услуга, Тес — казва нацупено Хардин.
	— Ти харесваш хокей, а и Ландън е добра компания — отвръщам.
	— Не толкова добра, колкото е твоята. — Целува ме по бузата.
	— Струваш ми се в прекалено добро настроение за човек, който се държи, сякаш го водят на заколение.
	— Ако не ми хареса, аз няма да бъда закланият, бъди сигурна.
	— Внимавай как се държиш с Ландън тази вечер — предупреждавам го, а той веднага вдига невинно ръце, но съмнението продължава да ме човърка.
	На вратата се чука, Хардин обаче не помръдва.
	— Той е твой приятел, ти му отвори — казва.
	Поглеждам го лошо, но отивам да отворя. Ландън е облечен в суитшърт на хокейния си отбор, сини джинси и маратонки.
	— Здрасти, Теса — казва усмихнат, какъвто е винаги, и ме прегръща.
	— Хайде да тръгваме, че да се свършва — предлага Хардин, преди да успея да си кажа няколко приказки с Ландън.
	— Очертава се забавна вечер — шегува се Ландън и прокарва ръка през късата си коса.
	— Това е нощта на живота ти, запомни го — подкача го Хардин.
	— Късмет — казвам на Ландън и той се смее.
	— О, Тес, той само приказва и се опитва да прикрие ентусиазма си, че ще прекара вечерта с мен — продължава да се смее Ландън, а Хардин го гледа намръщен.
	— Тестостеронът ви ми идва в повечко. Отивам да се преоблека и да си свърша малко работа. Забавлявайте се.


>	Глава седемдесет и четири
>	Хардин

	Докато с Ландън се опитваме да си пробием път през тълпата, аз мърморя и негодувам:
	— Защо е вече толкова претъпкано?
	Той ме поглежда многозначително и казва:
	— Защото закъсняхме заради теб.
	— Мачът започва едва след петнадесет минути.
	— Обикновено идвам час по-рано.
	— Разбира се. Дори когато не съм с Теса, пак съм с Теса — не спирам да мрънкам.
	Ландън и Теса са един и същи човек, когато става дума за това да се явят някъде навреме или да са най-добрите в онова, което правят.
	— За теб би трябвало да е чест да си с такова момиче като Теса — казва Ландън.
	— Престани да се държиш като задник и тогава може евентуално да се порадваме на малко качествен хокей — отвръщам, но не мога да прикрия усмивката си, когато виждам раздразнението на лицето му. — Извинявай, Ландън. За мен наистина е чест да бъда с Теса. Сега може ли да го караме малко по-спокойно? — смея се.
	— Да, стига да се доберем до местата си — казва тихо и тръгва напред.

	— Какво е това, по дяволите? Видя ли? Как така се брои за гол? — пищи Ландън до мен.
	Никога не съм го виждал толкова ентусиазиран. Уви, дори когато е ядосан, звучи като пичка.
	— Хайде! — крещи в ухото ми, а аз си захапвам езика от смях. Теса май се оказа права: Ландън не е чак толкова лоша компания. Е, едва ли мога да го нарека първи избор, но не е много зле.
	— Чувал съм, че колкото повече крещиш и се дереш, толкова по-голям е шансът на любимия ти отбор да спечели — казвам.
	Той не ми обръща внимание и продължава да вика и да прави мексикански вълни. Аз ту гледам мача, ту пускам мръсни съобщения на Теса и така, докато Ландън извиква едно последно ДА! И неговият отбор побеждава в последната секунда.
	Тълпата започва да се изнизва и аз си проправям път между хората.
	— Внимавай бе! — чувам глас зад себе си.
	— Извинявам се — казва Ландън.
	— Има защо — отвръща гласът и когато се обръщам, виждам Ландън, който е доста поизнервен, свит, пред един идиот в тениска на другия отбор. Ландън преглъща, но не казва нищо. Мъжът и групичката му започват да се подиграват и да го притискат.
	— Гледай го колко е изплашен — говори някой друг, очевидно приятел на най-големия гъз.
	— Аз… аз… — запъва се Ландън.
	Тези май си търсят майстора.
	— Чупката и двамата! — изревавам и двамата се обръщат към мен.
	— Що, к’во ще стане?
	Единият вони на бира.
	— Защото ще ви затворя устите за нула време пред всички и ще ви направя за такъв резил, че ще сте в горещите спортни новини още тази вечер. Ето защо — предупреждавам ги. И никак не се шегувам.
	— Хайде, Денис, да вървим — казва по-ниският и дърпа другия за ръката, след което изчезват в тълпата. Хващам Ландън под мишницата и го влача сред тълпата чак докато излезем, защото Теса ще ми отреже топките, ако го оставя да го пребият тази вечер.
	— Благодаря… Нямаше нужда — казва Ландън, когато стигаме до колата.
	— Моля те, нека не се разнежваме и просълзяваме сега — отвръщам и се усмихвам, но после забелязвам как клати глава и се смее тихичко.
	— Да те закарам ли обратно в апартамента? — пита Ландън след няколко минути неловко мълчание, докато чакаме в колата да излезем от претъпкания паркинг.
	— Да, разбира се. — Проверявам телефона си да видя дали имам някакви съобщения от Теса. Не, не е отговорила на нито едно. — Ще се местиш ли? — питам Ландън.
	— Не знам още. Иска ми се да съм близо до Дакота.
	— Защо тя не се премести тук?
	— Защото кариерата й в балета няма никакъв шанс за развитие тук. Трябва да е в Ню Йорк.
	Ландън пуска още една кола пред нас, независимо че не сме мръднали и на сантиметър на опашката към изхода на паркинга.
	— И ще се откажеш от целия си живот и ще се преместиш при нея? — питам подозрително.
	Наистина не го разбирам.
	— Да, предпочитам да направя точно това, отколкото да живея без нея. Нямам нищо против да се преместя. Наистина. Ню Йорк вероятно е много красив град, хубав за живеене. В една връзка не става дума само за това, което иска единият — поглежда към мен, а аз веднага обръщам глава и зяпам навън. Ебалник.
	— Това камъни в моята градина ли бяха?
	— Не точно. Но щом си си помислил, че е така, значи е било така.
	Няколко пияни идиоти се препъват пред колата, но на Ландън очевидно не му пречи, че блокират пътя ни.
	— Ще млъкнеш ли вече! — реагирам. Защо се държи пак като задник?
	— Искаш да ми кажеш, че няма да се преместиш в Ню Йорк, за да бъдеш с Теса?
	— Да, точно това казвам. Не искам да живея в Ню Йорк, следователно нямам намерение да се местя там.
	— Нямах предвид Ню Йорк. Исках да кажа Сиатъл. Теса иска да живее в Сиатъл.
	— Тя ще се премести да живее с мен в Англия — заявявам и увеличавам звука на радиото с надеждата да спрем този разговор.
	— А ако не иска? Знам, че не иска. Защо я принуждаваш?
	— Не я принуждавам, не я насилвам, Ландън. Тя ще се премести с мен, защото ние трябва да бъдем заедно. Тя няма да иска да живее далеч от мен. Толкова е елементарно.
	Проверявам пак телефона си само за да се преборя с раздразнението, което взе да се трупа след този разговор с доведения ми брат.
	— Ти си задник, знаеш, нали?
	— Да, никога не съм твърдял обратното.
	Набирам номера й и чакам да вдигне. Не вдига.
	— Страхотно. Направо велико.
	Започвам да се моля да си е у дома, когато се прибера. Ако Ландън не караше толкова бавно, вече щях да съм си у нас. Сега седя, мълча и дърпам кожичките около ноктите си.
	След около три часа (или поне така ми се струва) Ландън спира пред входа на жилището.


>	Глава седемдесет и пет
>	Хардин

	— Не беше много зле тази вечер — казва той, а аз се смея и излизам от колата.
	— Не, не беше никак зле — признавам. И после застивам: — Ако кажеш на някого, че съм изрекъл такова нещо, ще те убия.
	Ландън се смее с глас и потегля. Аз въздъхвам с облекчение, че онези не му счупиха задника от бой тази вечер, и се заглеждам след него.
	Когато влизам в апартамента, Теса спи здрав сън. Сядам до нея да я погледам.
	Гледам я как спи, след малко я хващам на ръце и я нося към спалнята ни. Тя се сгушва в ръцете ми, обляга глава на гърдите ми, целувам я нежно по челото и точно когато се обръщам да се събличам, я чувам да бълнува:
	— Зед…
	Какво каза? Причуло ми сее…
	Гледам я и превъртам последните няколко секунди като на лента, за да разбера какво се случи току-що.
	— Зед — усмихва се и се обръща по корем.
	Не, не каза…
	_Какво… по дяволите?_
	Искам да я събудя и да ми каже защо изрече името му _два пъти_ в съня си. Но по-лудата, параноична и сбъркана част от мен знае какво ще ми отвърне Теса: ще ми обяснява надълго, че няма от какво да се притеснявам, че са само приятели, че ме обича, което може би е вярно. Но ако е така, защо казва името му насън?
	След разговора с Ландън за бляскавото му, уредено, шибано бъдеще да чуя сега името на Зед от устата й… идва ми прекалено много. Не съм сигурен в нищо, а Ландън е толкова убеден. Очевидно и Теса не е сигурна в нищо. Защо иначе ще споменава името му в съня си? Взимам лист и химикал, оставям й бележка на тоалетката и излизам в нощта.


	Паля колата и тръгвам към таверната „Канал Стрийт“. Не искам да ходя там, защото Нейт и останалите може да са тук тази вечер, но наблизо има едно местенце, където в началото се напивах през цялото време. По принцип този щат би трябвало да ми харесва, защото никой никъде не ти иска документ за самоличност. Чувам предупредителния глас на Теса да не пия никога повече като последния път, но не ми пука. Пие ми се. След това чувам гласовете на Зед и Ландън. Защо всички покрай мен си мислят, че тяхното мнение трябва да бъде и мое?
	Няма да се местя в Сиатъл. Ландън да си начука шибания съвет в задника. Това, че той е съгласен да се размотава из цялата държава, за да гони момичето си, не значи, че аз съм готов, нито че трябва да го правя. Отсега го виждам — опаковам си нещата, местя се там с нея, а след два месеца тя решава, че й стига толкова, и пак ме напуска. И тогава не аз ще бъда нейният свят, Сиатъл ще бъде нейният свят. Може да ме изрита така лесно, както ме прие.
	В бара няма много хора, музиката е тиха и спокойна. Зад бара стои познато русо момиче. Гледа ме с изненада и интерес.
	— Отдавна не сме се виждали, Хардин — казва и облизва плътните си устни. Убеден съм, че си спомня няколкото нощи, които прекарах с нея.
	— Да. Сега ми дай да пия.


>	Глава седемдесет и шест
>	Теса

	Събуждам се. Хардин не е в леглото. Предполагам, че е в банята или е отишъл да прави кафе. Проверявам колко е часът и с мъка ставам от леглото. Макар че не излизах никъде снощи, се чувствам доста изморена, затова не отделям време за тоалета си. Слагам джинси и тениската с емблемата на университета. Изкушавам се да обуя панталоните за йога, за да видя изражението на лицето му, но не ги намирам никъде. Ако го познавам добре, вероятно ги е скрил някъде, за да не може никой друг, освен него да ме вижда в тях. Търся в най-горното шкафче на тоалетката и едва тогава забелязвам бележката от Хардин.
C>
	Излязох на закуска с баща си.
C$
	Не мога да кажа, че не съм изненадана и объркана, но в същото време се радвам за тях. Наистина се надявам Хардин и Кен да продължат да градят връзката си. Решавам, че вече са приключили със закуската, започвам да звъня на Хардин, но той не ми вдига. Пускам му съобщение и тръгвам да се видя с Ландън в кафенето.
	Когато влизам, той ми маха, усмихва се и ми показва, че е взел вече кафе и за мен.
	— Много мило. Благодаря.
	Горчивият вкус на ароматното кафе ме разбужда, докато вървим, и веднага започвам да се притеснявам защо Хардин не ми вдига.
	— Погледни ни само. Като редовни, примерни студенти — казва Ландън и сочи тениската ми. По една случайност той също е облякъл тениската с емблемата на колежа. Смея се и отпивам от кафето. — Хей, къде е Хардин тази сутрин? Не те ли докара на лекции?
	— Не знам. Оставил ми беше бележка, че е излязъл с баща си на закуска.
	Ландън точно се кани да отпие, но при тези мои думи спира с чаша пред устата и ме поглежда въпросително.
	— Наистина ли? — След миг кимва и казва: — Предполагам, че са се случвали и по-странни неща.
	Отговорът му само ме кара да се съмнявам, че е излязъл с баща си. Не, не е отишъл на никаква закуска с Кен. Нали?
	Докато с Ландън вървим към залата по религия, болката в гърдите ми става все по-силна. Не е отговорил на нито едно от многото ми съобщения. Сядаме и Ландън пита:
	— Добре ли си?
	Точно се каня да отговоря, когато професор Сото влиза в залата.
	— Добро утро на всички. Извинявам се за краткото закъснение, но снощи си легнах късно — обяснява, разкопчава якето си и го мята на облегалката на стола си. — Надявам се, че всички сте намерили време да купите или да откраднете някой бележник?
	Ландън и аз вадим бележниците си и се оказва, че сме единствените, които са си направили труда. Никога няма да разбера безотговорността на студентите. Как може да се явиш неподготвен?
	Професорът продължава да говори и междувременно оправя вратовръзката си, сякаш не е забелязал, че само двама души имат бележници.
	— Ако нямате бележник, извадете празен лист, защото през първата част от лекцията ще работим по задачата ви за дневника. Не съм решил още колко такива задачи ще имате, но както вече споменах, дневникът ще оформи повече от половината ви оценка, така че не е зле да се потрудите.
	После се усмихва, сяда и вдига краката си на бюрото.
	— Искам да запишете идеите си за вярата. Какво е вярата за вас. Тук няма грешен отговор. Вашата лична вяра или това, в което самите вие вярвате, не може да бъде грешен отговор. Може да мислите в най-различни посоки. Дали вярвате в съществуването на по-голяма сила извън вас самите? Считате ли, че вярата може да внесе добро в живота на хората? Може би мислите за вярата в съвсем различна посока? Дали вярата в нещо или някого може да доведе до положителна промяна на дадена ситуация? Ако имате вяра в невярната си половинка, дали това би променило човека? Дали би престанал да ви бъде неверен? Има ли вярата някакво значение? Дали вярата ви в Бог или много богове ви прави по-добри хора в сравнение с някого, който не вярва? Темата е Вяра. Правете и пишете това, което искате. Просто направете усилие.
	В главата ми се въртят хиляди идеи. Когато бях по-малка, ходех на църква, но трябва да призная, че връзката ми с Бог не е от най-силните. Всеки път, когато докосна листа и химикала си, се сещам за Хардин.
	Защо не ми се е обадил? Винаги се обажда. Оставил е бележка, така че знам, че е добре, но къде е? Къде е сега? Колко време трябва да чакам, преди да ми се обади? Всяко съобщение, което пращам, остава без отговор. Започвам да изпадам в истинска паника. Той се промени толкова много. Поведението му е съвсем различно. Вяра? Имам ли прекалено много вяра в Хардин? Ще се промени ли, ако продължа да имам вяра в него? Преди да се усетя, вече съм на третата страница. Всичко, което е на листа, е излязло някъде отвътре, без участието на съзнанието и сърцето ми. И след като написах всичко това за вярата си в Хардин, имам усещането, че някой е вдигнал огромна тежест от гърдите ми.
	Професор Сото обявява края и аз слушам това, което е написал Ландън. Той е избрал да пише за вярата в себе си и в бъдещето си. А аз, без да се замислям, написах за Хардин. Не знам как самата аз да разбирам собствения си избор.
	Остатъкът от деня се влачи ужасно тегаво, защото Хардин не се обажда. До един часа му се обадих още три пъти. Нищо.
	Чувствам се зле от това, което си мисля. Да, току-що писах за вярата си в него, но първата ми мисъл е, че е някъде. И дали прави нещо, което може да ни навреди.
	Втората ми мисъл е Моли. Странно как винаги изскача в съзнанието ми, когато сме изправени пред беда. Тя е като дух, който ми се явява, макар и да знам, че никога не би ми изневерил.


>	Глава седемдесет и седем
>	Хардин

	— Искаш ли още едно кафе? — пита тя. — Ще ти помогне да се оправиш от махмурлука.
	— Не, знам как да се оправя, когато имам махмурлук — изръмжавам.
	Карли върти очи и казва:
	— Само питах. Не е нужно да се държиш като задник.
	— Престани да говориш. — Разтривам слепоочията си. Господи, как ме дразни гласът й.
	— Очарователен, както винаги — смее се тя и ме оставя сам в кухнята.
	Дори не знам защо съм тук. Но нямах друг избор. Имах, но се опитвам да не поемам вината за драматизирането на ситуацията снощи. Не бях справедлив с Теса и ето къде съм: в кухнята на Карли и пия кафе в късния следобед.
	— Искаш ли да те закарам до колата ти? — крещи от другата стая.
	— Да, очевидно — отговарям, а тя влиза в кухнята само по сутиен.
	— Имаш късмет, че ти докарах пияния задник. Приятелят ми се връща скоро, така че трябва да тръгваме — заявява и облича тениската си.
	— Имаш приятел? Браво. — Става все по-добре.
	— Разбира се, че имам. Може и да се изненадаш, но не всички искат безкрайни, безплодни и безсмислени сексуални връзки и приятелчета само за едното чукане.
	Отварям уста да й кажа за Теса, но после се отказвам. Не й влиза в работата.
	— Трябва да пикая — казвам и тръгвам към банята.
	Главата ми пулсира, ядосан съм на себе си. Как изобщо се оказах тук? Трябваше да съм си у дома… Не, по това време в колежа. Чувам, че телефонът ми звъни на плота в кухнята.
	— Да не си посмяла да вдигнеш — крещя като откачен и Карли прави крачка назад.
	— Нямах такова намерение. Майко мила, снощи не беше чак такъв конски задник — казва ядно, но не й обръщам внимание.
	Тръгвам след Карли към колата й. Главата ми бучи и пулсира с всяка стъпка по асфалта. Не трябваше да пия толкова много. Не трябваше изобщо да пия. Поглеждам към Карли. Тя сваля прозореца си и запалва цигара. Как съм могъл да я харесам навремето? Не носи колан, слага си грим на кръстовищата. Теса е толкова различна от нея. И от всяко едно момиче, което познавам.
	Караме към бара, където оставих колата. Чета си съобщенията от Теса. Чета ги по много пъти. Чувствам се ужасно. Вероятно наистина се тревожи за мен. Мозъкът ми е прекалено размътен, за да измисля някаква основателна причина, затова пиша:
C>
	Много пихме с Ландън снощи и съм заспал в колата. Прибирам се у дома.
C$
	Нещо не ми звучи като хората, но мозъкът ми е като разбит с миксер, затова не се замислям повече и пращам. Чакам отговора й, но няма нищо. Е, не мога да й кажа, че съм спал в Карли, защото няма да ми прости, дори няма да ме изслуша и ще реши, че съм спал с нея. Сигурен съм. Усещам как напоследък простотиите ми започват да й писват, но нямам идея как да оправя нещата.
	Точно тогава Карли набива спирачки и псува:
	— Мамка му, трябва да обърнем. Има катастрофа и голямо задръстване.
	Вдигам поглед и виждам някакъв мъж на средна възраст, пъхнал ръце в джобовете, който говори с един полицай. Посочва към бяла кола, която изглежда… като… като… Паниката ме стиска за гърлото.
	— Спри колата — крещя.
	— Какво? За бога, Хар…
	— Казах, спри шибаната кола без да мисля, отварям вратата и се втурвам към катастрофиралите коли.
	— Къде е другият шофьор? — пита ядосано единият от полицаите. Оглеждам се. И точно тогава забелязвам талона за безплатно паркиране на паркинга на колежа. Виси на огледалото за обратно виждане.
	_Мамка му. Мамка му._
	До полицейската кола е паркирала линейка. Мамка му. Ако нещо е станало с нея… ако е пострадала…
	— Къде е момичето? Някой да ми отговори! — крещя.
	Ченгето ме гледа агресивно и раздразнено, но другият шофьор усеща тревогата ми и казва меко:
	— Там. — И сочи към линейката.
	Сърцето ми буквално спира да бие. Вървя като упоен. Вратите на линейката са отворени… Теса седи отзад и държи ледена торбичка до бузата си.
	Слава богу. Слава богу, че е само малко.
	Хуквам към нея и думите се изсипват от устата ми:
	— Какво стана? Добре ли си?
	Когато ме вижда, цялото й лице омеква от облекчение.
	— Катастрофирах.
	Устната й е подута и сцепена, а над челото има марля.
	— Можеш ли да вървиш? — питам прекалено рязко. — Може ли да върви? — питам лекарката, която е седнала до нея. Жената кима и ни оставя сами. Пресягам се и махам торбата с лед. Под нея бузата й е подута и зачервена. Ще посинее. Със сигурност.
	— Мамка му. Добре ли си? Той ли е виновен? — Обръщам се и търся къде е другият шофьор.
	— Не, аз се забих в него — казва и лицето й се сгърчва от болка, когато опира ледената торбичка до бузата си. И тогава облекчението и радостта да ме види се изпаряват от очите й.
	— Къде беше цял ден?
	— Моля? — Честно, не разбирам какво ме пита. След като видях колата й, а и предвид жестокото ми главоболие, наистина съм объркан. Очите й стават ледени.
	— Повтарям: къде беше цял ден?
	Веднага се връщам в реалността.
	Мамка му!
	И точно когато се каня да започна да се оправдавам, Карли се приближава до нас и ме удря по задника.
	— Е, господин Мрънкач, мога ли да си тръгвам? Наистина трябва да се върна у дома.
	Очите на Теса се разширяват, стават като тигани.
	— Ти пък коя си?
	_Мамка му. Мамка му. Мамка му. Не сега. Не и това._
	Карли се усмихва:
	— Аз съм приятелка на Хардин. Казвам се Карли. Съжалявам за злополуката. — След това ме поглежда и пита: — Мога ли да си ходя вече?
	— Чао, Карли — излайвам.
	— Чакай — вика Теса. — Той с теб ли е бил снощи? У вас?
	Опитвам се да накарам Теса да ме погледне, но тя все така се е втренчила в Карли, която казва:
	— Само го карам да си вземе колата.
	— Колата? Къде му е колата? — Гласът на Теса трепери.
	— Чао, Карли — изричам пак и я гледам гневно.
	Теса се изправя. Краката й леко треперят.
	— Не, не, кажи ми. Къде е колата му?
	Хващам я за лакътя и се опитвам да я спра, но тя рязко ме отблъсква и веднага скимти от болка.
	— Не ме докосвай — говори през зъби. — Карли, къде е колата му?
	Карли вдига ръце, гледа ту мен, ту Теса и накрая казва:
	— Пред бара, в който работя. Сега вече си тръгвам — отвръща и изчезва.
	— Тес… — умолявам я.
	Боже, защо съм такъв идиот. Защо винаги прецаквам всичко?
	— Махай се от мен.
	Бузата й хлътва и знам, че я дъвче отвътре, за да спре сълзите си. Като я гледам такава неемоционална, взряла се в далечината, започвам да изпитвам носталгия по времето, когато постоянно плачеше.
	— Теса… ние… — започвам, но гласът ми веднага се прекършва. Сега аз съм на ръба да се разплача, но не ми пука. Като че паниката от вида на смазаната й кола ме залива едва сега и искам само да я прегърна, но тя не ме поглежда.
	— Махай се. Веднага. Или ще кажа на полицая да те махне от мен.
	— Не ми пука…
	Очите й се обръщат към мен и вече ме гледа отмъстително, със злост.
	— Не, не искам дори да те слушам. Не знам какво е станало снощи, но цяла сутрин предчувствах, че нещо не е наред, знаех, че си с друга. А аз едва започвах да си създавам доверие към теб, да ти вярвам.
	— Ще ти обясня, Теса, ще се разберем — умолявам я. — Винаги сме намирали начин.
	— Хардин, забелязваш ли, че току-що претърпях злополука? — Крещи, започва да плаче и да маха на лекарката да се върне.
	— Защо ли се учудвам всъщност? Може би не си забелязал и това, защото твоята представа за реалност е доста изкривена. Снощи ми оставяш бележка, че ще закусваш с баща си, след което ми пускаш съобщение, че си заспал в колата, понеже си се напил с Ландън. С Ландън! И си мислиш, че съм толкова проста, че да вярвам на всичките ти глупости, които дори си противоречат? Разбира се, самият ти си едно ходещо кълбо от противоречия, така че вероятно си се заблудил, че реалността и целият свят са като теб.
	Едва сега осъзнавам колко съм глупав. Истината ме удря и не мога да намеря думи. Глупак, глупак, глупак.
	Не само защото не мога дори да се придържам към едно и също оправдание. И докато аз се чудя какво да кажа, лекарката слага ръка на рамото й и я пита:
	— Наред ли е всичко? Трябва да те закараме в болницата, за да проверим всички други показатели.
	Теса избърсва сълзите си, поглежда ме с убийствен поглед и казва:
	— Да, готова съм. Вече съм готова да тръгна.


>	Глава седемдесет и осем
>	Хардин

	Отварям четвъртата бира и завъртам капачката върху лъскавата повърхност на масичката за кафе.
	Кога ще се върне? Дали ще се върне изобщо?
	Може би е най-добре да я излъжа, че съм правил секс с Карли, та да отърва и двама ни от мъките. Докато обмислям плана, на вратата се чука.
	_Почва се. Надявам се да е сама._
	Грабвам бирата, отпивам и тръгвам към вратата. Докато стигна, вече се блъска с все сила. Отварям рязко вратата и… за моя изненада, там е Ландън. Преди да успея да реагирам, ръцете му са на врата ми, хваща тениската ми и ме блъска в стената.
	_Какво, по дяволите?_ Оказва се много по-силен, отколкото очаквах. Удивен съм и от агресивното му поведение.
	— Какво ти става, по дяволите? — крещи. Дори не подозирах, че гласът му може да е толкова силен. Все го бях чувал да мрънка.
	— Разкарай се от мен — казвам и се опитвам да го избутам, но той не помръдва. Мамка му, силен е.
	Пуска ме и за секунда ми минава през ума, че ще ме удари, но не го прави.
	— Знам едно: спал си с друго момиче и тя катастрофира заради теб — крещи в лицето ми.
	— Предупреждавам те: спри да крещиш.
	— Не ме е страх от теб — съска през зъби.
	Алкохолът ме прави нагъл, а би трябвало да се срамувам.
	— Веднъж те бих, помниш ли? — казвам и се връщам да седна на дивана. Ландън тръгва след мен.
	— Тогава не ти бях така ядосан — отвръща с вдигната брадичка. — Не можеш да продължаваш да я нараняваш през цялото време.
	— Не съм спал с никакво момиче. Спах в тях, но не и с нея. Гледай си работата.
	— О, уау! И пиеш! Разбира се. — Сочи празните бутилки на масата и тази в ръката ми. — Теса е поломена от удара, а ти седиш и се напиваш. Лайно! — буквално пищи.
	— Не съм виновен аз. Опитах се да говоря с нея, тя не искаше и да чуе.
	— Напротив, ти си виновен. Точно твоето проклето съобщение четеше, когато се удари. И още докато го четеше, знаеше, че е лъжа.
	Сякаш някой ме рита в гърдите.
	— За какво говориш? — давя се в думите си.
	— Цял ден чакаше да й се обадиш и когато видя името ти на екрана, взе телефона и се удари.
	Да, аз съм виновен. Как не се сетих? Аз съм причината за раните й. Аз съм я наранил. Ландън не откъсва очи от мен.
	— Тя приключи с теб, знаеш това, нали?
	— Знам — поглеждам го някак уморено. — Сега вече може да си ходиш.
	Той изтръгва бутилката от ръката ми и отива в кухнята.
	— Ти наистина си го търсиш — предупреждавам го.
	— Ти си идиот и го знаеш. Напиваш се пак като прасе, а Теса е в болницата и на теб дори не ти пука — продължава да крещи.
	— Престани да ми крещиш. Мамка му! — Заравям пръсти в косата си и опъвам силно. — Разбира се, че ми пука. Но каквото и да й кажа, тя няма да ми повярва.
	— Можеш ли да я обвиниш? Можеше направо да се прибереш тук или… изобщо да не беше излизал? — казва и излива бирата ми в канала. — Как може да си толкова безразличен?
	След това отива до хладилника и ми вади бутилка студена вода.
	— Не съм безразличен. Просто ми писна да чакам нещо лошо да се случи. Ти не спря да ги говориш едни за своя перфектен живот и какви жертви правиш. После Теса повтаря шибаното му име. — Обръщам глава нагоре и гледам в тавана.
	— Чие име? — пита Ландън.
	— Зед. Каза името му в съня си. Сякаш искаше той да е до нея, а не аз.
	— В съня си? — Ясно чувам сарказма в гласа му.
	— Да. Независимо дали е спяла, или не, тя каза името му.
	— Нали осъзнаваш колко смешно звучи това? Теса казва името на Зед в съня си и ти излизаш и се напиваш? И правиш от мухата слон?
	Бутилката се пука в ръката ми.
	— Ти дори не… — започвам да му обяснявам, но точно тогава ключът се превърта, обръщам се и виждам Теса. Теса а… Зед? Причернява ми. Ставам и тръгвам към тях.
	— Какво е това, по дяволите? — крещя.
	Теса прави крачка назад, препъва се и се опира на стената.
	— Престани, Хардин — крещи веднага.
	— Не, майната му на всичко. Писна ми да ти виждам мутрата всеки път, когато нещо се случи. — Удрям го в гърдите.
	— Престани — крещи Теса. — Моля те.
	После забелязва Ландън.
	— Ти какво правиш тук?
	— Аз… дойдох да говоря с него.
	Кимам саркастично:
	— Всъщност дойде да ме бие.
	Очите на Теса изскачат от очните й ябълки.
	— Моля?
	— После ще ти кажа — обяснява кротко Ландън.
	Зед диша тежко и я гледа. Как може да го доведе тук? Пак? След всичко? Но разбира се, че ще хукне след него. При мъжа на мечтите и сънищата й. Теса нежно слага ръка на рамото му и казва:
	— Благодаря ти, че ме докара у дома, Зед. Наистина ценя жеста, но мисля, че е най-добре за теб да си тръгнеш сега.
	— Сигурна ли си? — пита и ме оглежда заканително.
	— Да. Благодаря ти много. Ландън е тук и тази вечер ще спя в къщата на родителите му. — Зед кима, сякаш изобщо има право на глас, обръща се и излиза. Теса заявява, че отива да си събира багажа, и това, естествено, ме взривява. Тръгва към спалнята и аз я следвам.
	— Защо си се обадила точно на него да те докара? — крещя зад нея.
	— А ти защо си ходил да пиеш с оная Карли? О, чакай, сетих се. Сигурно за да й се оплачеш колко много изисква и очаква приятелката ти от теб? — отвръща със същия тон.
	— Позволи ми да направя предположението, че ти е била нужна само една минута, за да започнеш да се оплакваш на Зед колко съм смахнат.
	— Не, всъщност не съм му казвала нищо, защото това вече го знае.
	— Ще ми дадеш ли възможност да обясня? — питам.
	— Разбира се.
	Опитва се да свали куфара си и аз се приближавам да й помогна.
	— Махни се — излайва, очевидно изнервена от мен и от глупостите ми. Правя крачка назад и я оставям да си го свали сама.
	— Не трябваше да излизам снощи — казвам.
	— Тъй ли? — реже ме веднага саркастично.
	— Да, наистина. Не трябваше да излизам и не биваше да пия толкова много. Но не съм ти изневерявал. Никога не бих го направил. Бях прекалено пиян да шофирам и тя ме е закарала в апартамента си.
	Теса скръства ръце и заема класическата поза на ядосана на приятеля си жена.
	— Защо тогава ме излъга?
	— Защото нямаше да ми повярваш.
	— Е, тези, които изневеряват, обикновено не си признават.
	— Не съм ти изневерил.
	Тя въздъхва и очевидно изобщо не ми вярва.
	— Трудно е да ти се вярва, при положение че ме лъжеш през цялото време. И сега ситуацията е същата. Лъжеш, а аз не ти вярвам.
	— Знам. Съжалявам, че съм те лъгал преди, но не съм ти изневерявал. — Вдигам ръце във въздуха, а тя прилежно нарежда сгънатите си тениски в куфара.
	— Както вече казах, хората не си признават, когато изневеряват. Ако нямаше какво да криеш, нямаше да лъжеш.
	— Не съм правил нищо с нея, какво толкова е станало? — продължавам да се защитавам, а тя продължава да прибира дрехите си.
	— А ако аз се напия и остана да спя при Зед? Какво би направил? — пита.
	Само при мисълта за такава вероятност почти изгубвам контрол.
	— Ще го убия.
	— Значи нищо не е станало, когато го правиш ти, но не и когато го правя аз? Що за двойни стандарти? Но и без това няма никакво значение, защото ти ясно заяви, че съм само временно в живота ти.
	Теса тръгва към банята да събере тоалетните си принадлежности. Тя сериозно ли заминава с Ландън в къщата на баща ми? Това са глупости. И не е временно в живота ми. Как дори може да си го помисли?
	— Знаеш, че няма да оставя нещата така, нали? — казвам, а тя мълчи и закопчава куфара си.
	— Е, тръгвам си.
	— Защо? Много добре знаеш, че ще се върнеш. — Гневът говори вместо мен.
	— Точно затова си отивам. — Гласът й трепери, взима куфара си и излиза от стаята, без дори да се обърне.
	Когато чувам да се затръшва входната врата, се облягам на стената и бавно потъвам към пода.


>	Глава седемдесет и девет
>	Теса

	Девет дни и нито дума от Хардин. Не мислех, че е възможно да преживея и ден, без да го чуя или видя, да не говорим за цели девет. Имам чувството, че са минали сто, макар че с всеки изминал час болката намалява само с милиардна от грама. Не беше лесно, не беше и на милиони години от лесно. Кен се обади на Ванс и го помоли да ми даде отпуска до края на седмицата, но и без това щях да изпусна само един ден от стажа. Знам, че аз си тръгнах, аз го оставих, но мисълта, че дори не се опита да се свърже с мен, ме убива.
	Винаги съм давала повече от него в тази връзка и сега беше шансът му да ми покаже какво наистина изпитва към мен. И той ми го показва. Проблемът е, че това, което ми показа, е точно обратното на това, което отчаяно исках.
	Знам, че Хардин ме обича, наистина знам, но ако ме обичаше така, както аз съм си въобразявала, досега щеше да го покаже по някакъв начин. Той заяви, че няма да остави нещата така, но направи точно обратното — остави ги. Остави мен. Това, което ме плаши, е, че първата седмица бях напълно изгубена. Бях изгубена без него. Изгубена без закачливите му коментари. Изгубена без увереността му, без подкрепата му. Изгубена без онези мигове, когато рисуваше кръгчета по дланта ми, когато държеше ръцете ми в своите, когато ме целуваше без причина, когато ми се усмихваше, без да знае, че усещам как ме гледа. Не искам да съм изгубена без него. Искам да съм силна. Искам дните и нощите ми да са същите — независимо дали съм сама, или с него. Започвам да подозирам, че винаги ще бъда сама. Колкото и жалка да звуча, така беше с Ноа, но с него не бях щастлива. От друга страна, с Хардин нещата не тръгнаха. Може би ще приключа като майка си. Може би е по-добре да съм сама.
	Не исках да свърши така сухо и рязко. Исках да поговорим за всичко. Исках да ми вдигне телефона и да се споразумеем, да се разберем. Имах нужда само от леко отдалечаване, от малко пространство, исках да му покажа, че няма да позволя да си бърше краката в мен, но решението ми се обърна срещу мен, защото очевидно на него не му пука така, както аз се бях надявала. Може би това е бил планът му през цялото време — да ме накара да скъсам с него. Познавам момичета, които правят така — предизвикват приятелите си да скъсат с тях, за да се отърват.
	През първия ден очаквах да се обади. Бях сигурна, че ще се обади или че поне ще пусне съобщение; или че ще нахлуе през вратата и ще се разкрещи, ще вдигне скандал, ще ме псува, докато се храня със семейството му. Когато това не се случи, превъртях. Не, не седнах да плача в ъгъла. Просто превъртях и се изгубих, изгубих себе си. Всяка секунда беше очакване, че Хардин ще дойде и ще лази на колене да му простя. В този ден почти се предадох и за малко да отида в апартамента. Бях готова да му кажа, че бракът няма значение, че не ми пука дали ме лъже всеки ден, или не, че не ми пука дали ме уважава, или не, само да не ме оставя.
	Слава богу, запазих малкото си останало достойнство и не го направих.
	Третият ден беше най-зле. Това беше денят, в който истината ме удари. Това беше денят, когато най-накрая проговорих след почти тридневно мълчание, като не броим няколко пъти да и няколко пъти не в отговор на странните опити на Ландън и Карен да ме заговорят. Единствените звуци, които излизаха от устата ми, бяха накъсан плач, хлипания и обяснения как животът ми би бил по-добър без него — нещо, в което изобщо не вярвах. Останалите също. Това беше денят, когато се погледнах в огледалото и видях мръсното си, охлузено лице и подпухналите си очи, които почти не можех да отворя. Ден трети беше денят, в който паднах на пода до вратата и се молих на бог да накара тази болка да спре. Никой не може да понесе такава болка, говорех на Бог. Дори и аз. Това беше денят, в който му се обадих. Казах си, че ако се обадя, можем да поговорим и да стигнем до някакъв компромис, той ще ми се извинява дълго, аз ще се правя, че ще си помисля и накрая ще си обещаем никога повече да не се напускаме. Но той не вдигна. След второто позвъняване той ме прехвърли на гласова поща. Затвори ми!
	На четвъртия ден се подхлъзнах и пак му се обадих. Този път имаше добрината да остави телефона да звъни, но не ми вдигна. Не ми и затвори. Тогава разбрах, че аз го обичам много повече, отколкото той обича мен. Прекарах целия ден в леглото и си спомнях няколкото пъти, когато ми бе казвал, че ме обича. Започнах да стигам до заключението, че тази връзка е била само в съзнанието ми, че нищо не е било така, както съм си го представяла. Започнах да осъзнавам, че докато аз обмислям начини да накараме тази връзка да проработи, той изобщо не мисли и никога не е мислил за мен.
	Това беше денят, в който реших да се присъединя към редиците на обикновените млади хора. Накарах Ландън да ми покаже как да си свалям музика на телефона. След като веднъж почнах, вече не можех да се спра. Свалих над сто песни, слушалките бяха постоянно в ушите ми, почти не ги махах по двадесет и четири часа. Музиката помага. Много е хубаво да чуеш, че и други хора страдат като теб, че не си сам в болката си. Не само аз съм обичала човек, който не ме е обичал достатъчно, за да се бори за мен.
	На петия ден се опитах да отида на лекции. Отидох и на йога с надеждата да мога да понеса болезнените спомени от онзи път, когато Хардин дойде с мен. Беше много странно да вървя сред всички онези весели и смеещи се студенти. Използвах цялата си останала енергия да се надявам да не го видя в колежа. Вече не исках да се обажда, това премина. Успях да изпия половината си кафе на закуска и Ландън ми каза, че цветът на лицето ми започва да се връща. Никой в колежа не ме забеляза и това беше единственото хубаво нещо. Професор Сото ни накара да пишем за най-големите си страхове, за страха от смъртта и как свързваме това с вярата си в Бог. Когато ни зададе въпроса дали се страхуваме да умрем, аз се попитах: нима не съм мъртва вече?
	На шестия ден започнах да оформям изречения. Накъсани и несвързани изречения, които обикновено нямаха нищо общо с темата, по която си говореха другите, но никой не ми каза нищо. Върнах се на стаж. Кимбърли не успя да ме види през първата половина от деня, но когато се опита да започне разговор, не успях дори да участвам. Спомена за някаква вечеря и аз си помислих, че трябва да й напомня да ми каже пак, когато мога да мисля. Прекарах целия ден в четене на първата страница на един текст, от който не разбирах нищо.
	Този ден ядох малко повече. Предните дни изяждах по един банан или малко ориз. Карен приготви сандвичи с шунка. Направи ми впечатление, защото си спомних как веднъж направи същите сандвичи за мен и Хардин, когато още в самото начало идвахме тук заедно. Спомените от онази вечер не ми даваха мира. Представях си как седеше до мен на масата и държеше ръката ми, а след това се върнах в трагичното състояние, от което се опитвах да изляза, и повърнах всичко.
	През седмия ден започнах да си мисля какво би се случило, ако не се налагаше да изпитвам тази болка повече? Ако изчезна? Мисълта ме ужаси. Не заради смъртта, а заради това, че съзнанието ми е в състояние да се озове на такова черно, мрачно място. Тази мисъл ме извади от спиралата, по която се бях спуснала, и аз се върнах в реалността… не точно, но в нещо, което е близко до понятието реалност. Смених си тениската и дадох обет никога да не приближавам до спалнята на Хардин, каквото и да става. Започнах да търся апартаменти в близост до „Ванс“, също и лекции по интернет, но после се отказах от второто — прекалено много обичам да ходя на лекции, за да се отказвам и от това заради него. Намерих апартамент, който трябва да отида да видя съвсем скоро.
	На осмия ден се усмихнах за секунда, но всички забелязаха. Това беше денят, в който си взех донат и кафе във „Ванс“. Не повърнах и дори отидох да си взема още. Видях Тревър, който ми каза, че изглеждам красива, независимо че не беше вярно. Дрехите ми бяха намачкани, а очите — хлътнали. Това беше денят на промяната: едва половината ми мисли бяха посветени на него и на нещата, които доведоха до раздялата. Чух Кен и Карен да говорят за рождения му ден, който беше само след няколко дни, и се изненадах, че при споменаването на името му усетих само леко парене.
	Днес е деветият ден.
	— Ще те чакам долу — извиква Ландън пред вратата на спалнята „ми“.
	Никой никога не спомена нищо, никой не попита кога и къде възнамерявам да живея, но знам, че присъствието ми тук ще започне да тежи. Ландън винаги казва, че обича компанията ми и че мога да остана колкото си искам. Карен не пропуска да го потвърди по няколко пъти на ден, но в крайна сметка това е неговото семейство. Трябва да направя крачка напред и да реша какво искам в бъдеще и къде смятам да живея. И не ме е страх.
	Не мога, категорично отказвам да прекарам още един ден, облята в сълзи заради едно нечестно, непочтено, грубо момче, което не ме обича повече.
	Слизам долу и заварвам Ландън да закусва тост със сирене.
	— Добро утро — усмихва се с пълна уста и с весели, изумени очи.
	— Добро утро — отговарям и си сипвам чаша вода. Той не откъсва очи от мен. — Какво има? Защо ме гледаш така? — питам.
	— Ти… просто… изглеждаш великолепно — казва той.
	— Благодаря. Реших да се изкъпя и да се завърна от света на мъртвите — шегувам се и той бавно се усмихва, сякаш не е сигурен, че не съм превъртяла напълно. — Всичко е наред. Наистина — уверявам го и решавам да закуся. Слагам си тост и се опитвам да не обръщам внимание на начина, по който Ландън ме гледа — сякаш съм рядък експонат в зоологическата градина.
	— Можем да тръгнем, когато си готов — казвам, след като приключвам със закуската.
	— Теса, днес изглеждаш прелестна — възкликва Карен още с влизането си в кухнята.
	— Благодаря — усмихвам й се.
	Днес за първи път отделих време да се приготвя и да изглеждам прилично. През последните осем дни бях занемарила навиците си и приличния си вид. Днес съм себе си. Моето ново аз. СЛЕД ХАРДИН. Деветият ден е моят ден.
	— Тази рокля е страхотна — продължава да се диви Карен.
	Жълтата рокля, която ми купи Триш за Коледа, ми стои доста добре, освен това е обикновена, всекидневна. Няма да правя същата грешка като първия ден и да отида на лекции с високи обувки. Обувам си мокасините. Половината ми коса е прибрана назад, гримът ми е съвсем лек, но ми стои добре.
	— Благодаря ти — усмихвам се отново.
	— Пожелавам ти прекрасен ден — казва весело Карен, очевидно приятно изненадана от завръщането ми сред живите.
	Може би това означава да имаш любяща майка, която те изпраща на училище с мили и окуражителни думи. Майка… различна от моята.
	Майка ми… Не съм вдигнала на нито едно нейно обаждане. Тя беше последният човек, с когото исках да говоря, но сега, когато мога да дишам, без да имам усещането, че някой се опитва да изтръгне сърцето ми от гърдите, всъщност няма да е зле да й се обадя.
	— О, Теса, ще дойдеш ли с нас на партито в къщата на Крисчън в неделя? — пита Карен, когато съм почти до вратата.
	— Неделя?
	— За вечерята по повод откриването на офиса в Сиатъл? — уточнява, сякаш е трябвало да знам за това. — Кимбърли каза, че те е поканила. Ако не ти се ходи, ще те разберат.
	— О, искам да отида. Ще пътувам с вас — усмихвам се. Готова съм за това. Мога да бъда сред хора, на официално събитие, без да се прекършвам и да плача. За първи път подсъзнанието ми не казва нищо. Тръгвам след Ландън към колата.
	Времето напълно отговаря на настроението ми — слънчево и някак топло за края на януари.
	— Ще идваш ли в неделя? — питам Ландън.
	— Не, тази вечер заминавам, забрави ли?
	— Моля?
	Той ме гледа учудено.
	— Заминавам за Ню Йорк за уикенда. Дакота се нанася в апартамента си. Казах ти преди няколко дни.
	— Ужасно съжалявам. Трябваше да ти обърна повече внимание, а не само да рева за себе си.
	Не мога да повярвам какъв съм егоист. Как е възможно да не му обърна внимание, когато ми е разказвал за Дакота и за местенето в Ню Йорк.
	— Няма проблем, споменах го между другото. Не исках да те занимавам с това, когато беше…
	— Зомби? — довършвам вместо него.
	— Да, много страшно зомби — шегува се той и аз се усмихвам широко за първи път от девет дни. Хубаво е да се усмихваш.
	— Кога се връщаш?
	— Понеделник, рано сутринта. Няма да дойда само за първата лекция по религия. После съм там.
	— Предполагам, че си много развълнуван. Ню Йорк е удивителен град.
	Така ми се иска да избягам, да се махна за малко.
	— Тревожа се да замина и да те оставя тук сама — казва Ландън и чувството за вина ме дави.
	— Няма защо да се тревожиш. Вече си направил прекалено много за мен. Време е да започна да се справям сама. Не искам дори да мислиш за такъв вариант, който предполага да не направиш нещо за себе си заради мен. Ужасно съжалявам, ако съм те накарала да се чувстваш по този начин.
	— Вината не е твоя, а негова — напомня ми той.
	Аз кимам и пъхам слушалките в ушите си, а Ландън се усмихва.


	По религия професор Сото ни дава тема за болката. В първия момент мога да се закълна, че го прави нарочно, заради мен, за да ме тормози, но когато започвам да пиша как болката може да накара хората да се обърнат към Бог или пък да се отвърнат от него, аз мисля само за собствената си болка. Пиша за това как болката може да те промени, как може да те направи по-силен и накрая се оказва, че не ти е нужна вярата в Бог. Имаш нужда само от себе си. Трябва да си силен и да не позволяваш на болката да те бута или дърпа, да те разиграва и да те кара да правиш неща, които съзнанието ти не желае.
	След това отивам да си взема кафе, после тръгвам за часа си по йога. Минавам край една голяма сграда, която се оказва факултетът по опазване на околната среда. Сещам се за Зед. Дали е там? Може и да е вътре, но нямам представа каква му е програмата.
	Преди да си позволя да премисля, влизам в сградата. Имам време до часа по йога, а и е само на пет минути оттук.
	Оглеждам се в голямото лоби. Както и очаквах, навсякъде има растения и дървета. Таванът е като небе. Създава илюзията, че няма таван.
	— Теса?
	Обръщам се и виждам Зед по лабораторна бяла престилка и с големи лабораторни очила, вдигнати над челото му.
	— Здрасти — казвам.
	Той се усмихва и пита:
	— Какво правиш тук? Да не си си сменила специалността?
	Обожавам начина, по който езикът му се скрива зад зъбите, когато се смее. Винаги съм обожавала усмивката му.
	— Всъщност търсех теб.
	— Наистина ли? — пита изумено.


>	Глава осемдесет
>	Хардин

	Девет дни. Девет дни без Теса. Не мислех, че е възможно да издържа и един ден, без да я видя или да я чуя, какво остава за цели девет. Струва ми се, че са минали хиляда и с всеки час болката става по-непоносима.
	Когато напусна апартамента, чаках, и чаках, и чаках да се върне. Да чуя стъпките й по коридора и да се втурна към нея.
	Не си дойде.
	Изпих останалата в хладилника бира и изпотроших шишетата.
	Когато се събудих на другата сутрин, нея все още я нямаше. Напъхах си багажа в един сак и се качих на самолета. Трябваше да се махна от шибания Вашингтон. Ако е имала намерение да се върне, щеше да го е направила вече. Исках да се махна оттам. Имах нужда от пространство. Пристигнах на летището, вонящ на алкохол и с петна по тениската. Не се обадих на майка си — така или иначе си е там и няма какво да прави. Ако Теса ми се обади, преди да се кача на самолета, ще се върна. Ако не — много зле за нея.
	Имаше възможност да се върне при мен. Винаги преди се е връщала, каквото и да направя, се е връщала. Защо сега да е различно? И не съм направил нищо лошо. Излъгах я, но беше бяла лъжа, а тя определено преигра. Ако някой трябва да се ядосва в случая, това съм аз. Тя доведе Зед в шибаната ми къща! И на всичкото отгоре Ландън идва и се опитва да се бие с мен. Какво става тука, за бога?
	Цялата ситуация е толкова преебана и аз нямам вина за това. Е, може и да имам, но сега тя трябва да дойде да ми лази за прошка, а не аз да ходя при нея. Обичам я, но няма да направя първата стъпка.
	Прекарах първия ден в самолета. Спах и лекувах махмурлука си. Онези снобари в костюмите и надутите стюардеси ме гледаха кофти, но изобщо не ми пукаше. Тези хора не са в живота ми, никога няма да бъдат. От летището взех такси до къщата на майка ми и едва не удуших таксиджията. Кой взима толкова пари за десет мили, за бога?
	Майка ми беше едновременно щастлива и шокирана да ме види. Плака малко, но, слава богу, спря, когато Майк се появи. Изглежда бяха започнали да местят нещата на майка ми в неговата къща и тя каза, че планира да продаде нашата. Не ми пука за тая къща, да прави каквото си иска. Това място е пълно с лайната от детството ми и със спомените за пияния ми баща. Радвам се, че мога да мисля свободно за тези неща, без Теса да ми влияе. Ако беше тук, щях постоянно да се чувствам виновен, че се държа грубо с мама и приятеля й. Така че, слава богу, че я няма.
	Вторият ден бе ужасно изтощителен. Цял следобед слушах майка ми да говори за плановете си за лятото и отбивах въпросите й защо съм си у дома. Обяснявах й, че ако искам да кажа, ще кажа и без да ме пита. Дойдох за глътка спокойствие и тишина, а те продължават да ме дразнят. В осем вечерта вече бях в кръчмата на нашата улица. Една красива брюнетка, чиито очи бяха същият цвят като тези на Теса, ми предложи да ме черпи едно. Отказах някак вежливо, може би заради цвета на очите й, но колкото повече ги гледах, толкова повече разбирах, че не са като очите на Теса. Никой човек на света няма като нейните очи. Очите на това момиче бяха скучни, празни и без живот. Очите на Теса са най-интересното сиво. В началото изглеждат сини, но като се загледаш по-дълго, виждаш гълъбовосивото.
	И защо седя в тая кръчма и мисля за ириси? Мамка му.
	Видях горчивината и разочарованието на мама, когато се запрепъвах в коридора около два след полунощ, но се постарах да не й обърна никакво внимание. Измърморих някакво извинение и се качих в стаята си.
	Третият ден беше денят, в който всичко започна. Малки, случайни мисли за Теса се промъкваха в съзнанието ми и не искаха да си идат. Докато гледах как майка ми мие съдовете на ръка, си спомних как Теса зарежда съдомиялната и как през пет минути проверява дали има нещо мръсно в мивката.
	— Ще ходим на панаира. Искаш ли да дойдеш? — попита мама.
	— Не.
	— Моля те, Хардин. Дошъл си ми на гости, а не си ми обелил и дума.
	— Не, мамо, няма да дойда.
	— Знам защо си тук — каза меко тя.
	Блъснах чашата с кафето върху масата и избягах от кухнята.
	Знаех, че ще разбере от какво бягам… от какво се крия… че се крия от реалността. Не знам каква реалност има извън живота ми с Теса, но не съм готов да се изправя и да се боря с нея, затова не е нужно майка ми да ме преследва и да ме пита. Ако Теса не иска да бъде с мен, майната й. Не ми е нужна. По-добре съм си сам. Точно както си го бях планирал от самото начало. Сам. След няколко секунди телефонът ми звънна. Видях името й. Защо ми се обаждаше? Да ми каже, че ме мрази или че иска да махна името й от договора за наем. Това е, сигурен бях, че заради това се обажда. Прехвърлих я на гласова поща.
	По дяволите, Хардин, защо направи такава глупост?
	Колкото и да се питах, нямах отговор на въпроса.
	Четвъртият ден започна по възможно най-ужасния начин.
	— Хардин, качи се горе — моли ме тя.
	Не, не това, не пак. Мъжът я удря през лицето и тя вика, очите й срещат моите и виждам, че това е Теса. Пищя.
	— Хардин, събуди се. Хардин, моля те, събуди се! — вика мама и ме разтърсва за раменете.
	— Къде е? Къде е Теса? — Потта се стича по тялото ми, гласът ми е задавен.
	— Не е тук, Хардин.
	— Но те…
	Отне ми време да проумея, че е било само кошмар. Същият кошмар, който не ме оставя цял живот, но сега беше много по-зле, защото на мястото на мама лежеше Теса.
	— Тихо, всичко е наред. Беше само сън — проплака мама и се опита да ме прегърне, но аз внимателно я отблъснах.
	— Добре съм — уверих я и я помолих да ме остави сам.
	През останалата част от нощта се опитвах да изтрия образа от съзнанието си, но не успях. И не посмях да заспя.
	Четвъртият ден продължи точно така, както започна. Майка ми не ми обърна никакво внимание целия ден. Мислех, че точно това искам, но после се оказа, че е доста… самотно без и нея. И тогава Теса започна да ми липсва. През цялото време се обръщах настрани в очакване да я видя как седи до мен, чаках да ми каже нещо, да се усмихне. Исках да й се обадя. Пръстът ми опипа копчето на телефона поне хиляда пъти, но не намерих сили. Не можех да й дам това, което иска, а това, което можех да й дам, нямаше да й стигне. Така е по-добре. Целият следобед правих сметки колко ще ми струва да си прекарам багажа обратно в Англия. И без това щях да се върна тук, защо да губя време? Никога няма да проработи това между мен и нея. Винаги съм знаел. Тя е прекалено добра за мен. Тя го знае, аз го знам, всички го знаят. Нали съм виждал как ни гледат хората по улиците и се питат какво прави това мило момиче с изрод като мен.
	С часове гледах телефона си и през това време обърнах половин бутилка уиски. После изключих лампата и заспах. По някое време ми се стори, че телефонът ми звъни, но бях прекалено пиян да стана и да вдигна. Кошмарът пак дойде; този път нощницата на Теса беше цялата в кръв, крещеше ми да се махна и да се кача горе, за да не я гледам как лежи на дивана.
	На петия ден се събудих и видях, че съм пропуснал още едно нейно обаждане. Този път не беше нарочно. Това беше денят, в който гледах името й на екрана и после започнах да разглеждам снимките й. Кога бях направил толкова много? Винаги я снимах, когато не знаеше, че съм там или не обръщаше внимание. Опитвах се да си спомня гласа й. Никога не съм харесвал американския акцент — скучен, монотонен и дразнещ. Но не и акцентът на Теса. Мога да я слушам цял ден, всеки божи ден.
	Дали някога ще чуя гласа й?
	Ето, тази ми е любимата, помислих си поне десет пъти, докато преглеждах снимките. Най-накрая избрах най-любимата — легнала е по корем на леглото, краката й са вдигнати нагоре, кръстосани при глезените, косата й е прибрана зад ушите, брадичката й е опряна на ръката, устните й са леко отворени. Направих снимката в мига, в който ме хвана, че искам да я снимам, и ми се усмихна с онази божествена, сияйна усмивка. Изглежда толкова щастлива… да ме види. Дали винаги ме е гледала така?
	Петият ден беше и денят, в който върху гърдите ми се стовари огромна тежест — едно постоянно напомняне за това, което бях направил, за това, което най-вероятно вече бях загубил. Този ден трябваше да й се обадя. Дали и тя гледаше снимките ми? Имаше само една и колкото и смешно да звучи, сега ми се искаше да й бях позволил да ми направи повече.
	Петият ден беше денят, в който запратих телефона в стената, но успях само да пукна екрана. Това беше денят, в който отчаяно исках да ми се обади. Ако ми се обади, всичко ще е наред, казвах си. Щяхме да се извиним един на друг и да се прибера у дома. Ако ми се обади, нямаше да се чувствам виновен да се върна обратно в живота й. Питах се дали изпитва същото, дали страда като мен. Дали и за нея всеки ден е все по-труден и по-труден. Дали всяка секунда без мен прави дишането й невъзможно. Това беше денят, в който напълно загубих апетита си. Не бях гладен. Липсваха ми нещата, които тя готвеше. Дори най-обикновените ястия, които правеше за мен. Мамка му, как ми липсваше да я гледам да се храни. Липсваше ми всичко в това момиче, което иначе спокойно може да вкара и психически стабилен човек в лудница.
	Петият ден беше денят, в който най-накрая се пречупих. Плаках като пичка и дори не ме беше срам. И не можех да спра. Опитвах се, отчаяно се опитвах, но тя не искаше да излезе от съзнанието ми. Не ме оставяше на мира. Появяваше се всяка секунда, казваше ми, че ме обича, прегръщаше ме и после осъзнавах, че това се случва само в съзнанието ми, и пак плачех.
	На шестия ден се събудих с подути и кървясали очи. Не можех да повярвам, че съм в състояние да се срина така. Болката в гърдите ми се бе увеличила с тонове — едва ходех, едва виждах. Защо бях такъв идиот? Защо продължих да се държа с нея по този гнусен начин? Тя беше единственият човек, който успя да види в мен, да види истинския Хардин, а аз се отнесох с нея като с лайно на улицата. Обвинявах я за всичко, но истината е, че вината беше само моя. Винаги е била моя. Дори когато не правех нищо лошо, пак съм бил виновен. Бях груб с нея, когато се опитваше да говори с мен. Крещях й, когато ми се караше за глупостите ми. И я лъгах толкова много. Тя ми прости всичко. Винаги ми прощаваше. И аз винаги разчитах на прошката й. Може би точно затова се държах с нея така. Защото знаех, че мога да си го позволя.
	На шестия ден размазах телефона си под ботуша. Не ядох половин ден. Майка ми направи овесени ядки, но когато се опитах да хапна, всичко започна да се връща нагоре. Не се бях къпал от третия ден. Бях пълна развалина. Майка ми ме помоли да отида до магазина за две-три неща и аз наистина се опитах да я слушам, но не я чувах — там беше проблемът. Мислех за Теса, за Теса, за Теса. И после се сетих, когато ходи да си купува тампони, и после как веднъж ми каза, че съм успял да я съсипя. Но е грешала.
	Тя ме унищожи, тя ме съсипа. Тя се настани в мен и ме уби. Години наред градих тези стени, градих ги цял живот, а тя идва и събаря всичко. И ме напуска, оставя след себе си само купчина камънаци.
	— Чу ли ме, Хардин? Ако не си ме разбрал, съм ти направила списък — каза майка ми и ми подаде списъка.
	— Да — едва чух гласа си.
	— Сигурен ли си, че можеш да отидеш?
	— Да, всичко е наред — станах и сложих списъка в мръсните си джинси.
	— Чух те снощи. Хардин, ако искаш да…
	— Мамо, недей. Моля те, недей — давя се в думите си. Устата ми беше толкова суха. Гърлото ме болеше.
	— Добре.
	Очите й бяха пълни с тъга. Обърнах се, излязох от къщата и тръгнах по улицата. В списъка имаше само няколко неща, но не успях да се сетя за нито едно от тях, затова се наложи да извадя листа. Успях да кажа няколко думи: хляб, конфитюр, кафе на зърна, плод.
	Докато гледах храната в магазина, стомахът ми започна да се обръща. Взех си една ябълка и започнах насила да я пъхам в устата си. Имаше вкус на картон. Усещах как малките парченца се удрят в дъното на празния ми стомах. Платих на възрастната жена на касата и излязох.
	Започваше да вали сняг. Снегът ми напомни за нея. Всичко ми напомняше за нея. Главоболието отказваше да си иде или поне да понамали темпото, с което блъскаше главата ми. Потърках слепоочията си със свободната си ръка и прекосих улицата. И тогава чух някой да ме вика.
	— Хардин? Хардин Скот?
	_Не, не е възможно!_
	— Ти ли си наистина? — попита пак.
	Натали.
	Не, това не е истина.
	Но, уви, тя вече вървеше към мен с пазарските торби.
	— Ами… да… здрасти — успях да кажа. Вътрешно се гърчех, търсех къде да побягна, дланите ми се потяха.
	— Мислех, че не живееш вече в града? — попита тя. Очите й бяха светли, искрящи, не бяха онези безжизнени очи, с които ме молеше и плачеше, когато нямаше къде да отиде и искаше да остане за малко при нас.
	— Така е… на гости съм само — казах и тя остави чантите на тротоара.
	— Това е хубаво — усмихна се тя.
	Как е възможно да ми се усмихва след всичко, което й причиних?
	— Ами… да. Как си? — насилих се да попитам момичето, чийто живот бях съсипал.
	— Добре съм, даже много добре — изчурулика тя и прокара ръце по подутия си корем.
	Подут корем? Не, чакай… дали не е напълняла. Почти се изплаших.
	— Бременна си — казах предпазливо, надявайки се да не съм я обидил, ако просто е понапълняла.
	— Да, вече шести месец. И сгодена! — усмихна се пак и протегна ръка да ми покаже малкия златен годежен пръстен.
	— О!
	— Да, странно как се развиват нещата в живота, нали? — Тя прибра кестенявата си коса зад ушите и ме погледна в очите. Знам, че имах огромни тъмни кръгове от недоспиване. Гласът й беше толкова сладък, че ме накара да се почувствам хиляда пъти по-зле. Не можех да спра да си представям лицето й, когато ни хвана… всички, наредени край един малък екран, да я гледаме как аз я чукам. Тогава изпищя и избяга от стаята. А аз й се смях. Смях се на унижението и болката й.
	— Много съжалявам — казах като в мъгла. Беше странно, неловко и крайно наложително.
	Бях очаквал да ме обижда, да ми каже колко съм смахнат, да ме удари дори. Но това, което не очаквах, беше да ме прегърне през врата и да ми каже, че ми прощава.
	— Как можеш да ми простиш? Бях такъв идиот, съсипах живота ти — казах. Очите ми горяха.
	— Не, не си провалил нищо. Е, да, може би съвсем малко в началото, но всичко се разви по най-добрия възможен начин — рече и аз едва не повърнах върху зеления й пуловер.
	— Моля?
	— След като ти… знаеш… Нямаше къде да отида, но намерих една църква, друга църква… след като нашите ме изгониха. И там се запознах с Илайджа. — Само при споменаването на името на този човек лицето й грейна. — И ето, три години минаха и вече сме сгодени и чакаме бебе. Нищо не се случва без причина… предполагам. Знам, че е клише — засмя се тя. Смехът й ми напомни какво сладко и добро момиче беше. А аз не обърнах внимание, не ми пукаше. Нейното добро сърце просто я направи по-лесна жертва за мен.
	— Сигурно си права, но наистина се радвам, че си намерила този човек. Наскоро се сетих за теб, мислех за теб… за това… знаеш… което направих… и се почувствах като истинско лайно. Знам, че сега си щастлива, но това не променя нищо, не заличава нищо от онова, което направих тогава. Когато се запознах с Теса… — и тук се спрях. На устните й заигра малка усмивка.
	— Теса?
	Едва не припаднах от болката.
	— Тя е… ами… тя е… аз…
	— Тя е какво? Съпругата ти? — пита и въпросът й изплющява директно там, където най-много боли, а очите й оглеждат пръстите ми за халка.
	— Тя, тя беше… тя беше… приятелката ми.
	— О, виждате ли се все още? — Знаех, че усеща болката ми. Сигурен бях.
	— Не… тя е единственото момиче, с което съм ходил.
	— Разбирам. И сега не ти е приятелка?
	— Не — започнах да играя с халката на устната си.
	— Съжалявам. Надявам се нещата да се наредят. Така както се наредиха при мен.
	— Благодаря. Поздравления за годежа и за… бебето — рекох сконфузено.
	— Благодаря. Сватбата е това лято.
	— Толкова скоро?
	— Е, сгодени сме от две години — засмя се тя.
	— Уау!
	— Беше много скоро, след като се запознахме.
	И точно тук започнах да се чувствам като пълен задник, защото взех, че попитах:
	— Не си ли прекалено млада?
	Тя се усмихна и каза:
	— Почти на двадесет и една съм и няма смисъл да чакаме. Имах щастието да намеря човека, с когото искам да прекарам остатъка от живота си. Защо да губя повече време, при положение че той е тук, пред мен. За мен е чест, че иска да бъда негова съпруга. Няма по-голямо доказателство за това, че един човек те обича.
	Докато говореше, можех буквално да чуя как Теса казва абсолютно същите думи.
	— Май си права — отвърнах и тя се усмихна.
	— О, ето го. Трябва да тръгвам. Бременна съм и замръзвам. Май не е добра комбинация — засмя се, вдигна торбите и тръгна към един мъж по пуловер без ръкави и спортни панталони.
	Усмивката му, когато видя бременното си момиче, беше толкова ослепителна, че… кълна се, огря кошмарния ми петък.
	Седмият ден беше дълъг. Всеки ден без нея беше дълъг. През цялото време мислих за Натали и за прошката й. Не би могло да се случи в по-подходящ момент. Да, изглеждах като звяр, като недоспал и препил звяр, но тя беше щастлива и влюбена. И бременна. Не бях съсипал живота й, както се бях опасявал. И слава богу. Прекарах целия ден в леглото. Нямах сили дори да вдигна проклетите щори. Майка ми и Майк нямаше да се прибират целия ден, така че ме бяха оставили да се въргалям в нещастието си. С всеки изминал ден ставаше по-зле. През цялото, буквално през цялото време мислех какво прави и с кого е. Дали плаче? Дали е самотна? Дали се бе връщала в апартамента да ме търси? Защо не ми се беше обаждала повече? Не, това не беше болката, за която бях чел в романите. Тази болка не е само вътрешна, не е само физическа, това е болка, която те обръща с вътрешностите навън, пори те и те разкъсва. Не, не мисля, че съм в състояние да оживея. Никой не е в състояние да преживее такова нещо. Може би Теса се е чувствала точно така, когато съм я наранявал. Не можех да си представя как крехкото й тяло е понесло такава болка, но очевидно тя е много по-силна от мен. Налагало й се е, за да ме търпи. Веднъж майка й ми каза, че ако наистина я обичам, ще я оставя да си иде, че каквото и да правя, в крайна сметка ще я нараня. Така каза. И е била права. Трябва да я оставя. Трябваше да я оставя още онзи първи ден, когато влезе в общежитието. Обещах си, че по-скоро бих умрял, отколкото да я нараня пак. И ето… това е смъртта, по-лошо е дори от смъртта. Боли повече от смъртоносна рана. И така трябва да е.
	Целия осми ден прекарах в пиене. Не можех да се спра. С всяка глътка се молех лицето й да изчезне от съзнанието ми, но не — тя седеше там. Не можех да я накарам да се махне.
	_Трябва да си събереш акъла, Хардин. Трябва. Трябва. Трябва. Наистина трябва._


	— Хардин — гласът й буквално парализира гръбнака ми. — Бебо…
	Когато вдигам поглед, тя седи на дивана на мама и ми се усмихва, държейки книга в ръка.
	— Ела тук, моля те — изрича и тогава вратата се отваря и няколко мъже нахлуват.
	— Не!
	— Ето я — казва ниският мъж, който не иска да се махне от кошмарите ми.
	— Хардин — плаче Теса.
	— Махайте се от нея — предупреждавам ги, но те започват да я заграждат и не ме чуват. Нощницата й е на пода. Разкъсана. Намачкана. Мръсните им ръце докосват тялото й, а тя скимти, плаче и ме вика.
	— Моля те, Хардин… Помогни ми!
	Поглежда ме, но аз съм замръзнал на мястото си. Не мога да направя и крачка, за да й помогна. Принуден съм да стоя и да гледам как издевателстват над нея, докато накрая пада на пода мълчалива. В кръв.
	Мама не ме събуди. Никой не ме събуди. Трябваше да го преживея сам. И когато се събудих, реалността беше по-ужасна от кошмара.


	Деветият ден е днес.
	— Знаеш ли си, че Крисчън Ванс се мести в Сиатъл? — пита майка ми, докато подбутвам корнфлейкса в купата пред мен.
	— Да.
	— Не е ли вълнуващо? Нов клон в Сиатъл?
	— Предполагам.
	— В неделя организира официална вечеря. Очаква те.
	— Откъде знаеш? — питам.
	— Той ми каза. Говорим си от дъжд на вятър — отвръща и става да си досипе кафе.
	— Защо?
	— Защото можем. Хайде, храни се — кара ми се като на малко момче, а аз нямам енергията да й се нахвърля и да я скастря.
	— Не искам да ходя — отсичам и бутам лъжицата насила в устата си.
	— Може и да не го видиш скоро.
	— Какво от това? И сега не го виждам често.
	Майка ми ме гледа, сякаш има да ми казва още нещо, но мълчи.
	— Имаш ли аспирин? — питам и тя мълчаливо става да ми даде.
	Не искам да ходя на тъпото парти, на което всички ще празнуват заминаването на Крисчън и Кимбърли в Сиатъл. Писна ми всички да говорят за Сиатъл. Освен това знам, че Теса ще е там. Мисълта, че мога да я видя пак, ми причинява такава болка, че едва не падам от стола. Трябва да стоя далеч от нея, дължа й го. Ако остана тук още няколко дни, дори седмици, може би и двамата ще успеем да продължим с живота си. Тя ще си намери някого като годеника на Натали, някой много по-добър за нея, някой съвсем различен от мен.
	— Мисля, че трябва да отидеш — казва пак мама.
	Поглъщам няколко аспирина, но знам, че няма да ми помогнат.
	— Не мога да отида, мамо… дори и да искам. Трябва да тръгна рано сутринта, а не съм готов да тръгна, все още не.
	— Искаш да кажеш, че не си готов да се изправиш лице в лице с това, което си оставил?
	И не мога да го държа в себе си повече. Заравям лице в ръцете си и се оставям на болката да ме удави. Чакам я, копнея за нея и се моля да ме убие.
	— Хардин… — Гласът на мама е тих и успокояващ. Прегръща ме и аз треперя в ръцете й.


>	Глава осемдесет и едно
>	Теса

	В мига, в който Карен излиза да закара Ландън на летището, веднага усещам познатата болка. Самотата се плъзва под кожата ми, но се налага да не й обръщам внимание. Трябва да я пренебрегна. Трябва. Сама ми е добре. Стомахът ми започва да ръмжи и се сещам, че съм много гладна.
	Кен се е облегнал на плота в кухнята и разопакова един замразен светлосин капкейк.
	— Здрасти, Теса. Вземи си един.
	Баба ми казваше, че капкейкчетата са храна за душата. Точно от това имам нужда сега — от храна за душата.
	— Благодаря — отговарям и облизвам глазурата на кейкчето.
	— Не благодари на мен, а на Карен.
	— Непременно.
	Кейкчето е невероятно вкусно. Сигурно защото почти не съм яла през последните няколко дни, или защото този сладкиш наистина е лек за душата. Изяждам го за по-малко от две минути, но скоро след като прелестният вкус изчезва и се стопява в устата ми, усещам болката. Тя си е все там. Стабилна като пулса на сърцето ми, но вече не ме повлича надолу, както беше в началото, не ме събаря. И тогава Кен ме изненадва:
	— Ще стане по-лесно. Ще намериш някой, който може да обича и друг човек, освен себе си.
	Стомахът ми се обръща при внезапната смяна на темата.
	Не искам да правя крачки назад, искам да вървя напред.
	— Отнесох се с майката на Хардин по най-безобразния възможен начин. Знам, че е така. Нямаше ме с дни. Лъжех. Пиех, докато вече не можех да виждам пред себе си. Ако не беше Крисчън, не знам как Триш и Хардин щяха да оцелеят…
	След тези думи си спомням какъв гняв изпитвах към Кен, когато разбрах, че той е виновен за кошмарите на Хардин. Спомням си как исках да го зашлевя, че е позволил нещо толкова ужасно така дълбоко да нарани сина му. Сега думите му разпалват потушения с много усилия гняв.
	— Никога няма да мога да върна времето назад и да поправя грешките си, колкото и да ми се иска. Не бях достатъчно добър за нея и го знаех. Тя беше прекалено добра за мен. И това знаех. Всички го знаеха. Сега тя има Майк, който ще се отнася с нея така, както заслужава. Знам, че и за теб ще се намери един Майк — казва Кен и ме гледа бащински. — Да се надяваме, че моят син ще открие своята Карен… когато израсне да се бори срещу всеки и всичко, което застане на пътя му.
	Когато споменава за Хардин и „неговата Карен“, едва преглъщам и отмествам очи. Не искам да си представям Хардин с никоя друга. Прекалено е рано. Но от друга страна, искам да бъде с някоя, не искам да е сам. Просто се надявам да намери момиче, което да обикне така, както Кен обича Карен, да има възможност да обикне някоя повече, отколкото обичаше мен.
	— Дано я намери — казвам накрая.
	— Съжалявам, че не ти се е обадил — изрича с много тих глас.
	— Няма проблем… Престанах да се надявам преди няколко дни.
	— Май ще се качвам в офиса си. Трябва да се обадя на няколко места.
	Радвам се, че прекратихме този разговор, преди да сме задълбали още повече. Не искам да говоря за Хардин.


	Когато спирам пред апартамента на Зед, той вече ме чака пред входа с цигара зад ухото.
	— Пушиш ли? — питам и сбръчквам нос.
	Той ме изглежда озадачено и се качва в колата ми.
	— Да, понякога. Ти нали ме видя да пуша онази нощ в къщата? Помниш ли? — Издърпва цигарата иззад ухото си и се усмихва. — Намерих я в стаята си.
	Усмихвам се.
	— Да, след бира понга и крясъците на Хардин може и да не съм забелязала, че пушиш. — Усмихвам му се пак, но едва тогава започвам да загрявам. — Хей, това е стара цигара. Това ли мислиш да пушиш?
	— Да. Не обичаш цигарения дим ли?
	— Не, никак. Но ако искаш да пушиш, няма проблем. Но не в колата ми, разбира се.
	Пръстите му опипват вратата, натиска едно от малките копчета и сваля прозореца, след което мята цигарата навън.
	— В такъв случай няма да пуша — усмихва се и вдига прозореца.
	Колкото и да мразя пушачи, трябва да призная, че има нещо във вида му, в изправената му нагоре коса, в слънчевите очила и коженото яке, което прави цигарата да изглежда почти стилна.


>	Глава осемдесет и две
>	Хардин

	— Ето, готово — казва майка ми, докато влиза в старата ми стая. Подава ми малка порцеланова купа. Сядам в леглото.
	— Какво е това? — питам, а гласът ми е прегракнал.
	— Топло мляко с мед. — Отпивам една глътка. — Помниш ли, че когато беше малък, ти правех мляко с мед.
	— Да.
	— Ще ти прости, Хардин — казва майка ми и аз веднага затварям очи. От хлипане и рев преминах в състояние на тотална вцепененост. Ням, глух, сляп.
	— Не мисля…
	— Ще ти прости. Видях как те гледа. Прощавала ти е далеч по-лоши неща, помниш, нали?
	Тя отмята сплъстената ми коса от челото и за първи път не се опитвам да я отблъсна.
	— Знам, но този път не е така, мамо. Унищожих всичко, което градих с нея месеци наред.
	— Обича те, знам.
	— Не мога повече така. Не мога. Не мога да бъда човекът, който тя иска, не мога да бъда такъв, какъвто ме иска. Винаги прецаквам всичко. Това съм аз и винаги ще бъда такъв.
	— Това не е вярно. Аз знам, убедена съм, че ти си точно това, което тя иска.
	Чашата трепери в ръката ми. Едва не я изтървавам.
	— Знам, че се опитваш да ми помогнеш, но моля те… просто не го прави, мамо.
	— И сега какво? Ще се откажеш ей така? И ще продължиш сам… някак?
	Оставям чашата, преди да отговоря. Въздъхвам.
	— Не, не мога да продължа дори и да искам, но тя трябва да го направи. Трябва да я оставя да продължи, преди да й навредя още повече. Трябва да я оставя да живее щастливо като Натали… да бъде щастлива след всичко, което й причиних. Щастлива с някого като Илайджа.
	— Добре, Хардин. Не знам какво повече да ти кажа, за да те убедя да отидеш и да се извиниш — изрича рязко тя.
	— Просто ме остави, моля те — умолявам я.
	— Така и ще направя. Но само защото вярвам, че ще вземеш правилното решение и ще се бориш за нея.
	Веднага след като затваря вратата, купата и чинийката биват запратени към стената, след което падат на пода на малки парченца.


>	Глава осемдесет и три
>	Теса

	След като обядваме в малко заведение в един мол, Зед и аз се качваме в колата ми и тръгваме обратно към апартамента му. Когато минаваме покрай сградата на колежа, най-сетне набирам смелост и му задавам въпроса, който отдавна ме мъчи.
	— Зед, какво според теб щеше да стане, ако ти беше спечелил облога?
	Очевидно го сварвам съвсем неподготвен, защото не отговаря веднага. Просто седи и гледа пръстите си.
	— Не знам. Макар че съм мислил за това — казва след голяма пауза.
	— Мислил си? — поглеждам го и карамелените му очи срещат моите.
	— Разбира се, че съм мислил.
	— И какво измисли? — Слагам косата зад ушите си и чакам отговор.
	— Ами… като за начало, щях да ти кажа много по-рано, много преди нещата да отидат толкова далеч. Винаги съм искал да ти кажа. Всеки път, когато ви виждах заедно, исках да ти кажа. — Тук спира и преглъща тежко. — Трябва да си напълно наясно с това.
	— Да, знам — прошепвам.
	— Иска ми се да вярвам, че би ми простила, ако ти бях казал по рано. Преди да се случи всичко останало. Щяхме да излизаме на срещи, на нормални срещи. На кино, на места, където е забавно. Ти би се усмихвала повече, би се смяла повече и никога нямаше да се възползвам от теб. Иска ми се да вярвам, че след време би се влюбила в мен, така както се влюби в него. И когато му дойдеше времето, щяхме да направим тази крачка и нямаше да кажа на никого. Не бих споделил нито една подробност, дори не бих се виждал с някого от тях, защото щях да искам да прекарвам всяка секунда с теб, да те карам да се смееш, а ти го правиш така сладко, когато нещо ти се стори смешно. Тогава смехът ти е различен от другия ти смях, когато се опитваш да бъдеш вежлива. Но аз бих те накарал да се смееш истински — казва, усмихва ми се и сърцето ми блъска в гърдите. — И бих те ценил, не бих те лъгал. Не бих говорил зад гърба ти, не бих те обиждал, не бих ти се подигравал. Не би ми пукало за моята репутация… и… и… мисля, че бихме били щастливи. Ти би била щастлива през цялото време, не само от време на време. Иска ми се да мисля…
	Но аз го прекъсвам, защото вече съм го хванала за яката на якето и го целувам.


>	Глава осемдесет и четири
>	Теса

	Ръката на Зед веднага е на бузата ми, кожата на врата ми настръхва. Дърпа ръката ми, за да ме притисне. Удрям коляното си във волана, докато се катеря върху него, и веднага си тегля една псувня, че развалям мига, но той не забелязва и ръцете му се заключват зад гърба ми. Гърдите ми са опрени в неговите. Ръцете ми се увиват около врата му, устните ни се движат в синхрон. Устата му ми е чужда. Езикът му ми е непознат. Не е като на Хардин. Не се движи по същия начин. Не следва движенията на моя, не гали моя така, както го прави Хардин. Не захапва долната ми устна между зъбите си.
	_Престани, Теса. Имаш нужда точно от това, трябва да спреш да мислиш за Хардин._
	Вероятно е в леглото с някоя непозната. Или позната. Може би дори Моли. Вероятно точно с нея. Господи, ако е с Моли… Щеше да си щастлива през цялото време, не само от време на време, каза Зед.
	Знам, че е прав, точно това заслужавам. Заслужавам да бъда щастлива. Достатъчно страдах и търпях просташкото поведение на Хардин. А той дори не се опита да говори с мен и да се извини. Само един слабохарактерен човек би се върнал при онзи, който постоянно го е мачкал. Не, не мога да бъда слаба. Трябва да съм силна и да продължа напред. Сега се чувствам толкова по-добре. Много по-добре от предишните девет дни. Девет дни не са кой знае колко много, ако не си прекарал цялото това време, броейки секундите нещастие, които ти предстоят. Ако не си чакал нещо, което никога няма да се случи. В ръцете на Зед най-сетне мога да си поема дъх, мога да дишам. Мога да видя светлината в края на тунела. Зед винаги е бил така мил с мен, винаги е бил до мен, когато съм имала нужда от него. Иска ми се да се бях влюбила в него, а не в Хардин.
	— За бога, Теса… — стене той, а аз се хващам за косата му и го целувам по-силно и настойчиво. — Чакай — казва в устните ми и аз леко се отдръпвам. — Какво е това? — пита и ме гледа в очите.
	— Аз… аз… не знам — отвръщам, гласът ми трепери и не ми достига въздух.
	— И аз не знам.
	— Съжалявам… Просто съм… емоционална… и много ми се събра. И това, което ми каза сега, ме накара… Не знам. Не трябваше да го правя.
	Отмествам поглед и сядам обратно на седалката си.
	— Няма за какво да съжаляваш. Просто не искам да придобивам грешна представа. Искам да знам какво означава това за теб — казва Зед.
	Какво всъщност означава това за мен?
	— Не мисля, че мога да отговоря на този въпрос сега. Още не… Аз…
	— Така си и помислих — тонът му е леко раздразнен.
	— Просто не знам.
	— Няма проблем. Разбирам. Все още го обичаш.
	— Минали са само девет дни, Зед. Не мога да направя нищо — продължавам да създавам нови и нови каши, всяка една по-голяма от предишната.
	— Знам. Не казвам, че можеш или че трябва да спреш да го обичаш. Просто не искам да бъда средството ти да избягаш от реалността. Съвсем отскоро започнах да излизам с едно момиче. Не съм излизал с никоя, откакто те видях. И най-сетне се запознах с Ребека. И после, когато те карах към вас и видях начина, по който реагира на новината, че излизам с Ребека, си помислих… знам, че звучи идиотски… но си помислих, че не искаш да се отказвам от теб или нещо такова.
	Откъсвам очи от красивото му лице и гледам през прозореца.
	— Не си средство… просто ми се прииска да те целуна. Предполагам, че не знам какво върша. Нищо смислено не правя през последните дни. Нищо не разбирам. И най-сетне успях да спра да мисля за него и те целунах. И беше невероятно хубаво. Имах чувството, че мога да го направя. Че мога да го преодолея, да се излекувам от него. Но не е честно да те използвам за такова нещо. Просто съм объркана и ирационална. Съжалявам, че те накарах да изневериш на приятелката си. Не исках да стане така… Просто…
	— Не очаквам да го преодолееш толкова лесно и бързо. Знам колко дълбоко е впил ноктите си в теб.
	Не, не знае. Няма никаква представа.
	— Просто ми кажи… Просто ми обещай — казва и аз кимам бързо. — Обещай ми, че поне ще се опиташ да си дадеш шанс да бъдеш щастлива. Та той дори не ти се е обадил. Нито веднъж. Причинил ти е такива нечувани неща, а дори не си е помръднал пръста да се бори за теб. Ако аз бях на негово място, бих се борил. Но пък аз никога нямаше да допусна да си отидеш от мен. — После се пресяга и слага едно кичурче зад ухото ми. — Теса, не искам отговор веднага. Искам само да знам, че си готова да опиташ да си щастлива. Разбирам, че не си готова за никаква връзка с мен, но може би някой ден и това ще стане.
	Съзнанието ми препуска като лудо. Имам чувството, че в колата няма въздух. Искам да му кажа, че мога да опитам, че ще опитам, но думите не излизат от устата ми. Онази усмивчица на лицето на Хардин, когато най-сетне успея да го вдигна от леглото, след като е мърморил за алармата половин час; начинът, по който дрезгавият му глас произнася името ми; и когато се опитва да ме придърпа в леглото и да ме накара да остана там с него; и как накрая с писъци бягам от стаята; и как пие кафето си без захар и мляко — точно като мен; и как го обичам повече от всичко на света и искам да се промени. Не, искам да си е същият, но различен. Няма никаква логика — дори за мен, какво остава за другите, — но това е положението. Така стоят нещата.
	— Иска ми се да не го обичах толкова силно. Иска ми се да не ме бе карал да се влюбвам в него.
	— Разбирам — казва Зед и се опитва да се усмихне, но не успява.
	— Съжалявам… — Толкова съм искрена. Убедена съм, че Зед никога няма да разбере колко съм искрена, изричайки тази единствена дума.
	Той излиза от колата и затваря вратата зад себе си. Оставам сама. Отново.
	— Мамка му! Мамка му! — пищя и удрям волана, което иронично ми напомня за Хардин.


>	Глава осемдесет и пет
>	Хардин

	Събуждам се окъпан в собствената си пот. Бях забравил какво е да се будиш по този начин почти всяка вечер. Бях си помислил, че безсънните нощи са останали в миналото, но сега миналото се върна, за да ме стиска за гърлото. Поглеждам часовника. Шест сутринта е. Имам нужда от сън, от истински сън. Сън без прекъсване. Имам нужда от нея, имам нужда от Тес. Ако затворя очи и си представя, че е тук, може би ще успея да заспя…
	Затварям очи и се опитвам да си представя главата й на гърдите ми, докато лежа по гръб. Опитвам се да си спомня аромата на ванилия, излъчван от косата й, и как диша тежко в съня си. За секунда почти чувствам топлата й кожа до голите ми гърди… Определено откачам.
	_Ебаси!_
	_Утре ще съм по-добре. Трябва да съм по-добре._ Това си повтарям през последните няколко… десет дни. Ако можех да я видя само още веднъж, може би ще успея да се примиря и да я пусна. Може би тогава бих си простил заради това, че се отказвам от нея. Дали ще е на партито на Крисчън? Много е вероятно. Гледам в тавана и се опитвам да си представя какво би облякла, ако е решила да отиде. Дали би облякла бялата рокля, която знае, че обичам толкова много. Дали косата й ще бъде навита и пъхната зад ушите, или ще я прибере високо? Дали ще носи грим, макар че никога не й се налага.
	_Мамка му._
	Най-сетне се надигам от леглото. Няма вариант да заспя. Слизам долу и заварвам Майк на масата в кухнята. Чете вестник.
	— Добро утро, Хардин.
	— Здрасти — промърморвам и си сипвам кафе.
	— Майка ти още спи.
	— Вярно ли? — Въртя очи.
	— И е много щастлива, че си тук.
	— Да, знам колко е щастлива. Държа се като идиот с нея през цялото време.
	— Да, това е вярно, но се радва, че си се отворил мъничко пред нея. Тя постоянно се притесняваше за теб, докато не се запозна с Теса. След това не се тревожеше толкова много.
	— Е, сега трябва да започва да се притеснява пак — въздъхвам. Защо се опитва да води тези задушевни разговори с мен в шест сутринта.
	— Исках да говоря с теб за нещо — казва и ме поглежда.
	— Давай… — оглеждам го недоверчиво.
	— Хардин, обичам майка ти и имам намерение да се оженя за нея.
	Плюя кафето си обратно в чашата.
	— Да се ожениш за нея? Луд ли си?
	— Защо решението ми да се оженя за майка ти да е лудост? — пита с повдигната вежда.
	— Не знам… Тя вече е била женена… и ти си ни съсед… неин съсед.
	— Мога да се грижа за нея така, както е трябвало някой да се грижи за нея през целия й живот. Ако не си съгласен, съжалявам, но искам да знаеш, че когато му дойде времето, ще й предложа брак. Желая да прекарам живота си с нея. Официално.
	Не знам какво да кажа на този човек, който от години… всъщност през целия ми съзнателен живот е живял на няколко метра от нас, мъж, когото никога, абсолютно никога не съм виждал ядосан. Знам, че я обича, но в момента ми се струва прекалено странно.
	— Добре тогава…
	— Добре тогава — повтаря той и поглежда зад гърба ми.
	Майка ми влиза в кухнята с рошава коса и по халат.
	— Какво правиш толкова рано, Хардин? Защо не спиш? — пита.
	— Не можах да спя. И съм си у дома — отвръщам и отпивам от кафето си. Това е моят дом.
	— Хм… — казва сънливо майка ми.


>	Глава осемдесет и шест
>	Теса

	Пропадам. Пропадам назад и надолу. Спомените с Хардин ме дърпат за краката и сякаш се опитват да ме потопят под вода. Свалям прозорците, искам да дишам. Зед е толкова сладък, толкова добър с мен. Разбира ме. Видял е толкова много в живота, преживял е много повече от мен, а аз постоянно го отхвърлям. Ако спра да се държа като глупачка, мога поне да се опитам да бъда с него. Не, не мога да си представя как започвам връзка с него сега. Нито дори в обозримото бъдеще. Но може би след време… бих могла. Не искам Зед да къса с Ребека, ако мога изобщо да му дам отговор или да се опитам да намекна за някакво евентуално бъдеще.
	Потеглям към къщата на Ландън, по-объркана от всякога.
	Ако мога да поговоря с Хардин, да го видя само още веднъж, може би ще можем цивилизовано да приключим нещата, та да се успокоя. Ако чуя от устата му, че не му пука, ако се държи жестоко с мен, тогава ще мога да дам шанс на Зед. Да дам шанс на себе си.
	Преди да успея дори да помисля и да се спра, вадя телефона си и натискам копчето, от което се крия от четвъртия ден насам. Ако ми затвори, мога спокойно да продължа. Ако не ми отговори, това значи официално прекратяване на всичко с него. Но ако ми каже, че съжалява и че можем да работим над проблемите си… не, не. Прекалено много се унижих, за да му се обаждам трети път, но трябва да знам.
	И веднага се включва гласова поща.
	— Хардин… — думите излизат от устата ми като картечни залпове. — Теса е… Аз… трябва да говоря с теб. В колата съм и съм ужасно объркана… — Започвам да плача. — Защо дори не се опита да ми се обадиш, да се свържеш с мен? Просто ме остави да те… напусна. И ето докъде стигнах. До такова жалко състояние да седя и да плача в колата, и то на някаква гласова поща. Искам да знам какво се случи с нас. Защо този път стана така? Защо сега не се опита дори да се бориш за мен. Заслужавам да бъда щастлива, Хардин — проплаквам и затварям.
	Защо го направих? Защо се прекърших и му се обадих, че и плаках. Такъв съм идиот. Вероятно дори няма да го прослуша. И ще се смее. Може би ще го пусне пред някое случайно момиче, с което се напива по цял ден, и ще се смеят за моя сметка. Спирам на един празен паркинг да си събера мислите, преди пак да се ударя в някого.
	Гледам телефона и дишам дълбоко, за да се успокоя и да спра да плача. Минават двадесет минути, но нищо. Не се е обадил, не ми е писал. Защо седя на някакъв паркинг в десет през нощта и се мъча да му се обадя? Борих се със себе си, опитвах се да бъда силна, а ето как се разпадам за кой ли път. Не мога да позволя това да се случи. Излизам от паркинга и карам към апартамента на Зед. Очевидно Хардин е прекалено зает да се занимава с мен, а Зед е тук, чака ме, готов е за мен и е толкова мил.
	Паркирам колата си до неговата и си поемам дълбоко дъх. Трябва да помисля първо за себе си и за това, което искам.
	Докато бягам по стълбите към апартамента на Зед, изпитвам странно спокойствие. Блъскам по вратата и пристъпвам от крак на крак, чакайки да ми отвори. А ако е много късно и не ми отвори? Така ми се полага, предполагам. Не трябваше да го целувам, когато съм затънала в такава каша.
	Когато вратата се отваря, дъхът ми спира. Зед е само по къси черни гащи. Татуираните му гърди са голи.
	— Теса? — Очевидно съм успяла да го изненадам.
	— Не знам… какво мога да ти дам, но мога да… опитам — казвам.
	Той прокарва ръка през косата си и си поема дълбоко дъх. Сигурна съм, че ще ми каже да си ходя.
	— Съжалявам… не трябваше да идвам… — Не мога да понеса повече да бъда отхвърляна от всички. Не и днес, не и в близко бъдеще.
	Обръщам се към стълбите и бягам надолу, взимам по две стъпала наведнъж, докато ръката на Зед не се увива около моята. Обръща ме с лице към себе си. Не казва нищо, просто взима ръката ми в своята и ме води обратно в апартамента си.
	Зед е спокоен, мълчалив и разбиращ. Сядаме на дивана. Той в единия ъгъл, а аз в другия. Толкова е различно от това, което беше с Хардин. Когато не искам да говоря, той не ме кара. Когато не мога да се сетя как да обясня защо съм тук и защо постъпвам така или иначе, той не ми вика и не ме притиска. И когато му казвам, че няма да се чувствам добре да спя в неговото легло, той ми носи одеяло и доволно чиста възглавница и ги оставя на дивана.


	Когато се събуждам на другата сутрин, вратът ми е скован и ме боли. Старият диван на Зед не е най-удобното място за спане, но все пак се наспах добре предвид обстоятелствата.
	— Здрасти — усмихва се Зед, когато влиза в хола.
	— Здрасти — усмихвам се и аз.
	— Добре ли спа?
	Зед се държа невероятно добре снощи. Дори не мигна, когато му казах, че искам да спя на дивана. Слуша ме с часове, когато говорих за Хардин и за това как всичко се е объркало. Той ми каза, че много харесва Ребека, но сега не знае какво да прави, защото винаги бил харесвал само мен и мислел за мен през цялото време. Дори и след като се запознал с нея. За първи път изпитах вина спрямо това момиче, но с напредването на нощта сълзите ми изсъхнаха и накрая вече се смеех. Коремът буквално ме болеше от смях, когато си разказвахме спомени от детството и разни смешни неща, които сме правили като малки. После си легнахме.
	Почти два следобед е. Никога не съм ставала толкова късно, но така се получава, когато не си лягаш до седем сутринта.
	— Да, добре спах. А ти? — Ставам и сгъвам одеялото, което Зед ми даде. Имам смътен спомен как ме зави, докато заспивах.
	— И аз — усмихва се и сяда на дивана. Косата му е мокра. Кожата му лъщи, сякаш сега си е взел душ.
	— Къде да сложа това? — питам и соча одеялото.
	— Където и да е. Нямаше нужда да го сгъваш — смее се, а аз се сещам как Хардин блъскаше всичко в гардероба, само и само да ме побърква.
	— Имаш ли нещо за днес? — питам.
	— Работих тази сутрин, така че нямам нищо.
	— Вече си свършил за днес?
	— Да, от девет до дванадесет — усмихва се. — Ходих само да си оправя колата.
	Бях забравила, че работи като автомонтьор. Всъщност сега осъзнавам, че не знам почти нищо за него. Освен че е доста издръжлив, за да спи само два часа и после да отиде на работа.
	— През деня трудолюбив студент по опазване на околната среда, през нощта омазан с масло автомонтьор — шегувам се и той се смее.
	— Нещо такова. Ти какво ще правиш днес?
	— Не знам. Трябва да си купя тоалет за партито на шефа ми утре вечер.
	За секунда се замислям дали да не го помоля да дойде с мен, но не, би било грешка, би било грозно. Никога не бих го направила. Ще накарам всички да се чувстват неловко, а аз самата едва ли ще се чувствам по-добре. Със Зед се разбрахме да не избързваме. Просто да прекарваме малко време заедно и да видим какво ще излезе накрая, как ще потръгне. Той няма да ме кара да се откажа от Хардин, защото и двамата знаем, че ще ми е нужно много повече време, преди дори да си помисля да започна да излизам с някого. Имам толкова много неща на главата. На първо време трябва да реша къде ще живея.
	— Мога да дойда с теб, ако искаш. Или можем да отидем на кино след това — пита притеснено той.
	— Да. И двата варианта са ОК — отвръщам, усмихвам се и проверявам телефона си. Нямам пропуснати обаждания. Нямам и съобщения. Нищо в гласовата поща.
	Със Зед си поръчваме пица и прекарваме заедно остатъка от деня. Накрая си тръгвам и поемам към къщата на Ландън. По пътя спирам в мола точно преди да затворят. Попадам на страхотна червена рокля с квадратно деколте, стигаща малко над коляното. Не е много консервативна, но не е и много разголена.
	Когато се прибирам в къщата, на плота до чиния с храна Карен ми е оставила бележка, че са на кино и че ще се върнат веднага след това. Изпитвам истинско облекчение, че съм сама, макар че когато са там, почти не ги забелязвам, защото мястото е огромно. Взимам си душ, обличам си пижамата и се насилвам да заспя.
	В сънищата си виждам зелени очи, но вече пред тях застават нечии златистокафяви.


>	Глава осемдесет и седем
>	Теса

	Единадесет дни. Минаха единадесет дни и нито дума от Хардин. Бяха много трудни дни, но компанията на Зед наистина ми помогна. Тази вечер е официалната вечеря. Започвам да се притеснявам все повече и повече, че когато се окажа сред всички онези познати лица, всяко едно от тях ще ми напомня за Хардин и стените, които се опитвах да изградя, ще рухнат. Само на едно място да се пропукам… и край — няма да имам никаква защита.
	Време е да тръгвам. Поемам си дълбоко дъх и се поглеждам в огледалото. Както винаги, косата ми е пусната и пада на едри къдрици, но гримът ми е по-тъмен. Слагам гривната, която Хардин ми подари, макар и да знам, че не бива да я нося, но без нея се чувствам гола. Тя е част от мен, от това, което е той… беше той. Роклята ми се струва още по-красива днес и се радвам, че успях да възвърна теглото си след драстичното отслабване през първите дни, когато изобщо не ядях.
	_Искам само да бъде като преди. Искам да те видя пред входната врата, пеят в песента._
	Свалям слушалките, взимам си чантата и тръгвам. Когато слизам на долния етаж, Кен и Карен вече ме чакат. Карен е облечена в прекрасна дълга рокля на бели и сини щампи, а Кен е с костюм и вратовръзка.
	— Изглеждаш великолепно — казвам на Карен и бузите й веднага поруменяват.
	— Благодаря, слънце. Ти също — усмихва се тя с най-топлата си усмивка.
	Толкова е добра. Когато се наложи да се изнеса, ще ми липсва да я виждам така често, както я виждам сега.
	— Мислех си, ако имаш възможност тази седмица, да отделим малко време за парника? — пита, докато върви към колата.
	Босите ми крака шляпат по асфалта във високите обувки.
	— Разбира се, с огромно удоволствие — казвам и се качваме в тяхното волво.
	— Ще е толкова забавно! Не сме ходили на парти от доста време — възкликва Карен и взима ръката на Кен в своята, докато той завива и подкарва по улицата. Взаимната им любов не ме кара да им завиждам, напротив — напомня ми, че всъщност хората наистина могат да бъдат добри един с друг.
	— Ландън се прибира късно тази вечер. Ще го взема от летището в два часа — казва Карен развълнувано.
	— Нямам търпение да се върне.
	И наистина нямам търпение. Той е най-добрият ми приятел. Липсват ми мъдрите му думи и топлата му усмивка.


	Къщата на Крисчън е точно това, което си представях. Много модерна, а като структура цялата е почти прозрачна. Очевидно основният елемент е стъкло, съчетан с метал, и като че само това я държи да не падне от хълма. Всеки детайл е такъв, че да се вписва в основния тематичен мотив на интериора. Удивително! Напомня ми на музей сякаш никой никога не докосва нищо в този дом.
	Кимбърли ни посреща на вратата.
	— Благодаря, че дойдохте — усмихва се и ни прегръща.
	— Благодарим за поканата — казва Кен и се здрависва с Крисчън. — И поздравления за голямата крачка напред.
	И тогава през задния прозорец забелязвам водата. Сега разбирам защо почти цялата къща е само стъкло: къщата е построена върху езеро. Водата около нея изглежда ужасно много, като безкрайност. Залязващото слънце се отразява във водата и почти ме ослепява. Дъхът ми спира. Къщата е на върха на възвишение и склоновете отстрани създават илюзията, че плуваш върху вода.
	— Всички са в столовата — казва Кимбърли и ни води направо натам.
	Столовата е като всичко останало в тази къща — съвършена. Не мога да кажа, че точно това е стилът, който обичам — предпочитам по-старомодните къщи, но наистина тук всичко е изумително. Две продълговати маси за хранене изпълват цялото пространство. Пред всяко място е поставена малка купа с плуващи свещи, а през две места има разкошни декорации от най-различни цветя. Салфетките са сгънати като цветя. Всяка е захваната със сребърна халка. Красиво е.
	Елегантно. Цветно. Като изрязана от списание снимка. Кимбърли наистина се е постарала за това парти.
	Тревър седи на масата, която е най-близо до прозореца. Разпознавам и някои други колеги от издателството. Забелязвам и Кристъл от отдела по маркетинг и бъдещия й съпруг. Смит е седнал на два стола и си е забил носа в някаква видеоигра.
	— Много си красива — казва Тревър и става да поздрави Кен и Карен.
	— Благодаря. Как си? — питам.
	Вратовръзката е абсолютно същият цвят като очите му, които греят весело.
	— Страхотно. Готова ли си за голямото преместване?
	— Да. И още как — отговарям, но всъщност си мисля колко хубаво би било, ако наистина мога да замина за Сиатъл. Веднага.
	— Радвам се да те видя, Тревър — казва Кен и се здрависват, а аз поглеждам надолу, когато усещам как някой ме дърпа за роклята.
	— Здрасти, Смит. Как си? — питам малкото момче с грейнали зелени очи.
	— Добре — свива рамене и после много тихо пита: — Къде е твоят Хардин?
	Не знам какво да му отговоря, а и тези думи… „твоят Хардин“ разбъркват на нова сметка емоциите, които бях успяла да потисна. Каменната стена около мен вече започва да се пука, а са минали едва десет минути.
	— Той… той не е тук в момента.
	— Но ще дойде, нали?
	— Не, съжалявам. Не мисля, че ще успее да дойде днес.
	— О!
	— Но каза да ти предам поздрави — лъжа и разрошвам косата му.
	Да, знам, че е ужасна лъжа и че всеки, който познава Хардин, би разбрал, че лъжа, но не мога да не му кажа нещо. Ето, Хардин вече ме кара да лъжа и децата. Супер. Смит се усмихва и пак сяда.
	— Добре. Харесвам твоя Хардин.
	И аз, но не е мой, искам да му кажа.
	През следващите петнадесет минути пристигат още около двадесет души. Крисчън пуска супер модерната си стереоуредба. С едно-единствено натискане на копчето из къщата се понася тиха музика, само едно нежно пиано. В стаята се появяват млади момчета с бели официални ризи и започват да разнасят напитки и предястия. Взимам си нещо, което прилича на парче хляб с доматче и сос.
	— Офисът в Сиатъл ще ви вземе дъха. Трябва да го видите — казва Крисчън на малката група, събрала се около него. — Намира се във вода и е два пъти по-голям от офиса тук. Не мога да повярвам, че най-накрая успях да постигна това разширение на бизнеса си.
	Опитвам се да изглеждам максимално заинтригувана, когато един сервитьор ми подава чаша бяло вино. Е, разбира се, че съм заинтригувана. Само съм малко разсеяна. Разсеяна от споменаването на името на Хардин и от идеята за Сиатъл. Гледам към водата през стъклената стена и си представям как с Хардин се местим да живеем в Сиатъл. В апартамент точно в оживения център. Ново място, нови хора. Ще се сприятелим с други хора, ще започнем живота си отначало, на чисто. Хардин ще работи при Ванс и ще се хвали денонощно как изкарва повече пари от мен, а аз ще трябва да се бия с него, за да извоювам правото да плащам кабелната телевизия.
	— Теса? — Гласът на Тревър ме изтръгва от красивия ми блян.
	— Извинявай… — казвам и едва сега осъзнавам, че сме останали сами и че той или започва, или току-що приключва някаква история, която аз изобщо не съм чула, дори не съм разбрала кога е започнал да ми разказва.
	— Казвах, че апартаментът ми е много близо до новия офис, точно в центъра. Наистина трябва да видиш гледката — усмихва се той. — Сиатъл е безумно красив през нощта.
	Усмихвам се и кимвам. Обзалагам се, че е така.


>	Глава осемдесет и осем
>	Хардин

	Какво правя тук, по дяволите?
	Поначало идеята беше лоша.
	Крача напред-назад по тротоара и изритвам един камък чак до отсрещната страна на улицата. На какво се надявам? Какво очаквам да се случи? Да се хвърли в ръцете ми и да ми прости за всички лайна, които й скупчих на главата? И изведнъж да ми повярва, че не съм спал с Карли?
	Оглеждам огромната къща на Ванс. Може би дори не е тук и ще изглеждам като пълен идиот, че съм се появил неканен. Всъщност ще изглеждам като пълен идиот и в двата случая. Просто трябва да си тръгна. И от тая риза така сърби. Мразя да нося ризи. Черна риза, но все пак риза.
	Виждам колата на баща ми и надничам вътре. На задната седалка забелязвам тази ужасна чанта, която Теса влачи със себе си на всяко мероприятие. Значи е тук, вътре е. Празният ми стомах се свива от притеснение и щастие, че съм толкова близо до нея, че може би ще я видя.
	И какво да й кажа?
	Не знам. Трябва да обяснявам как всички тези дни са били пълен ад без нея — от мига, в който заминах за Англия, че се нуждая от нея, че се нуждая от нея повече, отколкото се нуждая от въздух. Трябва да й кажа, че съм изрод, който е прецакал единственото хубаво нещо в живота си — нея. Тя е всичко за мен и винаги ще бъде. Просто ще вляза и ще я помоля да излезе с мен, за да поговорим.
	Мамка му, нервен съм, ужасявам се. Ще повърна. Не, в стомаха ми няма никаква храна. Но ако бях ял нещо, вече щях да драйфам. Знам, че изглеждам като пълно лайно. Как ли изглежда тя? Не вярвам да изглежда така зле. Тя никога не може да изглежда зле, но дали и за нея е било така трудно, както е за мен?
	Стигам до вратата и веднага се обръщам да си вървя. И бездруго мразя да съм сред хора, а отпред има поне петдесет коли. Всички ще ме зяпат и аз ще изглеждам като пълен глупак, какъвто съм всъщност.
	Преди напълно да се откажа, се обръщам и натискам звънеца. Това е за Теса. Това е за нея, повтарям си. Ким ми отваря вратата с изненадана усмивка.
	— Хардин? Не знаех, че ще идваш — казва тя. Знам, че полага максимални усилия да се държи мило, но гневът й избива на повърхността. Да, разбира се, че ще се опитва да я защити.
	— Да… и аз не знаех — отговарям.
	Тогава в очите й забелязвам нещо ново. Съжаление. Изплува в очите, по лицето й и тогава разбирам, че изглеждам много по-зле, отколкото си мислех, може би защото току-що слизам от самолета и… по ред други причини.
	— Влизай… Навън е много студено.
	За секунда вниманието ми е привлечено от обзавеждането в къщата на Ванс. Изглежда като шибано произведение на изкуството, сякаш никой не живее тук. Хубаво е и… всичко… но аз харесвам по-стари неща, не това съвременно изкуство.
	— Вечерята точно започва — казва тя, аз тръгвам след нея и влизам в столовата със стъклени прозорци.
	И точно тогава я виждам. Сърцето ми спира. Такава тежест смазва гърдите ми, че започвам да се задушавам. Теса слуша как някой й разказва нещо, усмихва се и прокарва ръка по челото си, за да прибере косата си назад. Залязващото слънце зад гърба й я облива в някаква божествена светлина. Блести с непоносимо болезнен пламък. Буквално не мога да помръдна. Чувам смеха й и за първи път от десет дни насам мога да дишам. Толкова много ми липсваше. Изглежда феноменално. Винаги е изглеждала така, но сега, пременена в тази червена рокля и със слънчевата светлина, попиваща в кожата й, и с тази усмивка…
	Защо се усмихва, защо се смее? Не трябваше ли да плаче, не трябваше ли да изглежда като мен? Съсипана? Тя пак се смее и очите ми най-сетне се откъсват от нея. Поглеждам към източника на веселбата, поглеждам към този, който я кара да забрави за мен. Копелето Тревър. Така го мразя. Мога да отида и да го метна през стъкления прозорец. И никой няма да може да ме спре. Защо все още се навърта около нея, по дяволите? Ще го смажа това шибано лайно.
	Не. Трябва да се успокоя. Ако го нападна сега, Теса няма да иска да ме изслуша.
	Затварям очи за няколко секунди и водя вътрешна борба да се успокоя. Ако остана спокоен, ще ме изслуша, ще излезем заедно и ще си отидем у дома, където ще падна на колене и ще я моля да ми прости, ще се любим и всичко ще е наред.
	Гледам я как оживено започва да разказва нещо. Свободната й ръка се движи плавно из въздуха, говори, усмихва се. Забелязвам гривната на ръката й и сърцето ми ще изскочи. Тя все още я носи. Тя все още я носи. Това е добър знак. Трябва да е добър знак. Шибанякът Тревър я гледа напрегнато. Очите му са пълни с обожание. Кръвта ми кипва. Изглежда като болно от любов куче, а тя го насърчава още повече.
	Нима вече се е отказала напълно от мен? Заради него? Ще продължи без мен заради него? Ако е така… не, няма да издържа. От друга страна, мога ли да я виня? Не й се обадих. Дори не съм си направил труда да си купя нов телефон. Вероятно си мисли, че не ми пука, мисли си, че съм се отказал от нея. Спомням си за онази тиха уличка в Англия, за подутото коремче на Натали, за изпълнената с обожание усмивка на годеника й Илайджа. Точно така Тревър гледа Теса сега. Той е нейният Илайджа. Той е вторият й шанс да получи това, което заслужава.
	И когато осъзнавам това, имам чувството, че един тон тухли се изсипват върху главата ми. Трябва да си тръгна оттук. И то сам. И да я оставя на мира. Да я оставя на него. Сега разбирам, че срещата ми с Натали не е била случайна — трябвало е да видя момичето, което съсипах, като предупреждение да не правя пак същата грешка. И то с Теса.
	Трябва да се обърна и да изляза. Преди да ме е видяла.
	Но в мига, в който вече приемам поражението си, очите й срещат моите. Усмивката й изчезва, чашата с вино се изплъзва между пръстите й и се разбива в дървения под. Всички се обръщат и я гледат. Откъсвам очи от нея, но забелязвам, че Тревър, колкото и да е объркан, веднага скача като пружина да й помогне. Теса мига няколко пъти и очите й бавно се свеждат към пода.
	— Много съжалявам — започва да се извинява като обезумяла и се навежда да събира стъклата.
	— О, не се излагай. Ще донеса метла и кухненското руло — казва Кимбърли и се забързва към… където и да е.
	Трябва веднага да се махна. Обръщам се, готов съм да бягам, ако трябва, и едва не се препъвам в някакъв дребен човек. Поглеждам надолу и виждам Смит, който ме гледа с празен поглед.
	— Мислех, че няма да идваш — казва той, а аз само поклащам глава и го потупвам по косата.
	— Да, точно си тръгвах…
	— Защо?
	— Защото не бива да съм тук — отвръщам и поглеждам през рамото му.
	Тревър е взел вече малката четка от ръцете на Кимбърли и мете, после изсипва стъклата в малка торбичка. Тес му помага. Да… има нещо символично в това: Тревър помага на Теса да събере счупените парчета. Шибана метафора.
	— И на мен не ми харесва — пъшка Смит и се принуждавам да го погледна. — Остани? — моли невинно. С надежда.
	Поглеждам Теса, после детето. Сега малкият не ме дразни така, както в началото. Мисля, че нямам сили дори да се дразня. Особено от него. Някой слага ръка на рамото ми.
	— Не е зле да го послушаш — казва Крисчън и стиска леко рамото ми. — Остани да вечеряш. Ким се е постарала толкова много, за да направи тази вечер възможна — добавя с топла усмивка.
	Поглеждам към приятелката му, която чисти мокрото петно на пода, което се оказа там по моя вина. Разбира се, Теса е до нея и се извинява малко повече от необходимото.
	— Добре — казвам и поглеждам Крисчън.
	Ако мога да издържа на тази вечеря, значи мога да издържа на всичко. Просто ще преглъщам болката, която ме реже само докато гледам как Теса е толкова щастлива без мен. Изглеждаше съвсем спокойна до момента, в който ме видя, чак после тъгата помрачи красивото й лице. Ще се държа по същия начин, ще се правя, че не умирам при всяко помръдване на клепачите й. Ако остане с впечатлението, че не ми пука, ще й бъде по-лесно да продължи напред и да получи това, което заслужава.
	Кимбърли свършва с почистването и заръчва на единия от сервитьорите да звънне с една камбанка.
	— Е, шоуто свърши. Време е да седнем за вечеря — казва с усмивка и подканя хората с ръка да заемат местата си по масите.
	Тръгвам след Крисчън и избирам някаква маса, без да обръщам внимание къде са Теса и „приятелят й“. Въртя вилицата в ръце и виждам Кен и Карен, които явно идват да ме поздравят.
	— Не очаквах да те видя тук, Хардин — казва баща ми.
	Карен сяда до мен. Въздъхвам.
	— Защо всички ми го казват тази вечер? — Не вдигам поглед, не искам да знам къде е седнала Теса. Не мога да си позволя да я търся с очи.
	— Говори ли с нея? — едва прошепва Карен.
	— Не.
	Гледам ситните цветни мотиви на покривката и чакам да донесат храната. И когато я донасят… Цели пилета. Огромни пилета във всяка шибана чиния. Сосове и салати се редят в средата на масата, купа след купа.
	Накрая не издържам и вдигам поглед да я търся, а тя стои точно срещу мен… до Тревър идиота, разбира се. Подбутва една аспержа в чинията си, без да я яде. Знам, че не обича аспержи, но е прекалено любезна да не изяде нещо, което са й сервирали, нещо, което някой друг е приготвил за нея. Гледам как затваря очи и се насилва да вкара зеленчука в устата си. Почти се засмивам, когато забелязвам как стоически се опитва да прикрие отвращението си и отмива неприятния вкус с много вода, а после попива устните си с кърпичка. Тя ме хваща, че я гледам, и веднага отмества поглед. Виждам болката зад сивите й очи. Болка, която аз съм причинил. Болка, която ще спре само ако стоя настрани от нея и й позволя да продължи живота си без мен. Всички наши неизказани думи летят над масата… и тя пак забива поглед в чинията си.
	Не вдигам очи от масата по време на цялата вечеря. Едва успявам да сложа пет хапки в устата си. Дори когато чувам как Тревър говори на Теса за Сиатъл, не поглеждам. За първи път в живота си истински искам да съм някой друг, да не съм себе си. Бих дал всичко, за да съм Тревър, да мога да я направя щастлива, никога да не я наранявам. Теса отговаря на въпросите му, но доста кратко и знам, че е истински благодарна на Карен, когато тя повдига темата за Ландън и за неговата неразрушима връзка с момичето му в Ню Йорк.
	Изведнъж чувам как някой чука с вилица по чашата си, за да привлече вниманието на всички. Крисчън става:
	— Мога ли да ви помоля за малко внимание… — Почуква още веднъж, засмива се и казва: — По-добре да спра, преди да я счупя. — Веднага поглежда извинително към Теса. Бузите й пламват и се налага да стисна с все сила бедрата си, за да се задържа на стола и да не стана да му кажа нещо грубо, задето я постави в неловко положение. Знам, че само се шегува, но понякога се държи като идиот. — Благодаря на всички, които дойдоха тази вечер. За мен означава толкова много да събера в дома си всички хора, които обичам. Тук, с нас. Нямам думи да изразя гордостта си от работата на всеки един от вас. Тази стъпка не би била възможна без приноса на всички ви. Вие сте най-добрият екип. Никога не се бях надявал да събера толкова качествени хора като вас в един екип. Кой знае? Догодина може да отворим офис и в Лос Анжелис. Или в Ню Йорк… мога да ви побъркам с плановете, които ми се въртят из главата — смее се на шегата си, но личи, че амбициите му наистина се простират доста далеч.
	— Не се надценявай — казва Кимбърли и го плясва по задника.
	— А ти, Кимбърли, най-вече ти… Нямаше да стигна доникъде без теб. — Тонът му рязко се променя. Настроението в залата също. Той я хваща за ръката и застава пред нея. — След смъртта на Роуз живях в пълен мрак. Дните идваха и си отиваха в мъгла. Никога не съм предполагал, че някога мога да бъда отново щастлив. Не вярвах, че съм способен да обичам друга жена. Бях приел факта, че сме само ние двамата: Смит и аз. Един ден тази луда блондинка попада по случайност в офиса ми. Идва с десетминутно закъснение и с най-ужасното петно от кафе на блузата си. И край… там се предадох. Бях напълно завладян от духа и енергията ти. Ти ми даде нов живот точно когато се отказвах от предишния си. Никой никога не можеше да замени Роуз. Ти го знаеше, но се опита да я замениш. Ти не се страхуваше от спомена за нея, напротив, съживи го и ми помогна да си върна живота. Просто ми се иска да те бях срещнал по-рано и да не бях страдал толкова дълго. — Той се опитва да се засмее, защото моментът става прекалено емоционален, но не успява. — Обичам те, Кимбърли. Обичам те повече от всичко на света и искам да прекарам живота си с теб. Всеки ден да ти се отблагодарявам за това, което ми даде, за живота, който ми даде. — И пада на едно коляно.
	_Това е някаква шега, нали? Всички, които познавам, изведнъж решават да се женят… или просто това е някаква шега? Специално заради мен? Наговорили са се?_
	— Това не е празненство заради новия офис, а годежно парти ако се съгласиш, разбира се — казва и й се усмихва.
	Кимбърли пищи и заплаква. Когато започва да крещи, че е съгласна, не мога да гледам повече и отвръщам очи от тях.
	Не мога да се сдържа и поглеждам Теса. Тя слага ръце на бузите си и бърше сълзите си. Знам, че полага върховни усилия да се усмихне на приятелката си — заради нейното щастие, — иска сълзите й да изглеждат като сълзи на радост, но само аз знам, че се преструва.
	Да, моментът е емоционален, но тя мисли за това как е трябвало да слуша друг мъж да каже на друга жена думите, които тя искаше да чуе от мен.


>	Глава осемдесет и девет
>	Теса

	Гърдите ме болят и болката нараства, докато гледам как Крисчън прегръща Кимбърли, как я вдига от пода в такава сладка, щастлива прегръдка. Толкова се радвам за нея. Наистина. Просто… се оказва много трудно да гледаш как някой друг получава това, което винаги си искал. Колкото и да съм щастлива за нея, не мога да не си пожелая същото и за себе си. Никога не бих отнела и грам от нейното щастие, но когато той я целува по бузите и плъзга разкошен диамантен пръстен на пръста й, аз ставам от мястото си и тръгвам към хола. И без това никой няма да забележи отсъствието ми. И тогава вече позволявам на сълзите да се излеят. Знаех си, че ще стане точно така. Знаех си, че ще се прегъна. Ако Хардин не беше тук, може би щях да успея да го преглътна, но сега, когато е тук, всичко е толкова сюрреалистично, толкова болезнено.
	Дошъл е да ме тормози. Няма за какво друго. Защо иначе да идва, ако не за да мълчи през цялото време и да ме мъчи. Но няма логика… той упорито ме отбягваше през последните десет дни, а след това се появява тук, при положение че знае, че ще бъда на вечерята. Не трябваше да идвам. Или трябваше да дойда с моята кола, за да мога да си тръгна, когато искам. Сега, веднага. Зед няма да дойде преди… Зед!
	Зед ще дойде да ме вземе в девет. Поглеждам към лъскавия часовник на стената. Вече е седем и половина. Хардин ще го убие, буквално ще го убие, ако го види тук или с мен. Или може би… не му пука изобщо.
	Намирам банята и затварям вратата след себе си. Отнема ми доста време, докато разбера, че осветлението се пуска от панел на стената. Технологиите в тая къща не са за мен. Боже, какво унижение, когато изтървах чашата. Хардин беше толкова безразличен. Сякаш изобщо не бях там. Дали изобщо му е било мъчно? Дали е прекарал цели дни да плаче в леглото и да се моли за сън през нощта, както бях аз? Няма как да разбера, а и той няма да си позволи да изглежда разбит и смазан пред мен. Ще поддържа това безразлично отношение. Дишай, Теса. Трябва да дишаш. Не обръщай внимание на ножа в гърдите ти.
	Избърсвам очите си и поглеждам отражението си. Гримът ми не се е размазал. Слава богу. И косата ми е все така изрядно навита. Къдриците не са помръднали. Бузите ми са леко почервенели, но така изглеждам по-добре, по-жива. Когато отварям вратата, Тревър ме чака облегнат на стената и ме гледа с тревога.
	— Добре ли си? Побягна доста… внезапно — казва и прави крачка към мен.
	— Да, исках само да си поема малко въздух — лъжа. Тъпа лъжа, защото… първо на първо, кой ходи да диша въздух в банята? Тревър, за мой късмет, е джентълмен и никога не би ми признал, че е прозрял лъжата ми, както… би направил Хардин.
	— Добре. Ще сервират десерта, ако искаш да се връщаме — казва и тръгваме по коридора.
	— Не съм много гладна, но ще хапна малко — отвръщам. Опитвам се да регулирам дишането си и като че ми помага. Мъча се и да измисля нещо, в случай че Хардин и Зед се засекат. И тогава чувам тъничко гласче от една от стаите, край които минаваме.
	— Откъде знаеш? — пита Смит по неговия си детски, но и доста критичен, леко циничен дори маниер.
	— Защото аз знам всичко — отговаря Хардин.
	_Хардин? Хардин е със Смит?_
	— Тревър, защо не се върнеш да си изядеш десерта. Аз… ще отида да… поговоря със Смит.
	— Сигурна ли си? — пита озадачено. — Мога да те изчакам.
	— Не, няма нужда. Добре съм — разкарвам го вежливо. Той кима с глава, тръгва и ме оставя да подслушвам най-грубо и нахално чуждите разговори. Смит казва нещо, което не разбирам, а Хардин отговаря:
	— Въпреки това знам всичко. — Гласът му е спокоен. Както винаги.
	Облягам се на вратата и слушам.
	— Тя ще умре ли? — пита Смит.
	— Не. За бога, човече, защо винаги мислиш, че някой ще умре?
	— Не знам — казва малкият.
	— Е, не е вярно, че всички умират.
	— Кой умира тогава?
	— Не всички.
	— Добре де, но кои хора умират? — продължава да го притиска малкият.
	— Хора… лоши хора… предполагам. И възрастни хора. И болни хора… О, да, понякога и тъжни хора.
	— Като твоето красиво момиче?
	Сърцето ми препуска в галоп.
	— Не, тя няма да умре. Тя не е тъжна — казва Хардин и аз слагам ръка на устата си.
	— Да бе.
	— Не, не е. Тя е щастлива и няма да умре. Кимбърли е също щастлива и няма да умре.
	— Защо си толкова сигурен?
	— Вече ти казах, че знам всичко.
	Тонът на Хардин се е променил, откакто Смит спомена името ми. Малкият се смее.
	— Не, не знаеш нищо.
	— Сега по-добре ли си? Ще плачеш ли още? — пита Хардин.
	— Не ми се подигравай.
	— Извинявай. Но все пак, възнамеряваш ли да плачеш още?
	— Не.
	— Добре.
	— Добре.
	— Не ме имитирай, не е възпитано — казва Хардин.
	— Ти си груб.
	— Ти също. Сигурен ли си, че си само на пет години? — пита Хардин.
	Всъщност самата аз винаги съм искала да го питам същото. Смит е толкова зрял за годините си, но може би така се случва, когато трябва да преживееш толкова много неща, и то толкова малък.
	— Да, напълно съм сигурен — отвръща Смит. — Искаш ли да играем?
	— Не, не искам.
	— Защо?
	— Защо задаваш толкова много въпроси. Напомняш ми на…
	— Теса? — Гласът на Кимбърли ме стряска и едва не изпищявам от уплаха. Тя слага ръка на рамото ми. — Извинявай. Виждала ли си Смит? Избяга с Хардин… да не повярваш… хукна след него.
	Тя изглежда крайно объркана, но все пак развълнувана от жеста на Хардин.
	— Ами… не знам — промърморвам и бързам да се отдалеча, за да избегна унижението Хардин да ме хване да подслушвам разговора му. Знам, че е чул, когато Кимбърли извика името ми.
	Връщам се в столовата и се присъединявам към малката група, с която разговаря Крисчън. Казвам му колко много ценя жеста му да ме покани и го поздравявам за годежа. Кимбърли се появява след няколко минутки, поздравявам и нея, благодаря им и казвам, че си тръгвам. Отивам да кажа довиждане на Карен и Кен. Поглеждам часовника на телефона си. Зед ще е тук след десет минути. Хардин е зает със Смит и очевидно няма никакво намерение да говори с мен. Което е много хубаво, наистина. Точно от това имам нужда. Не искам да ми се извинява и да ми казва колко е бил нещастен през цялото време без мен. Няма нужда да ме прегръща и да ми обяснява как всичко ще е наред, как всичко ще се нареди, как ще поправи всичко счупено. Не, нямам нужда от тези неща. И без това няма да го направи, така че е безсмислено да искам нещо, което не съществува.
	Заставам на тротоара и след секунди замръзвам от студ. Трябваше да си взема сако. Краят на януари е и започва да вали сняг. Не знам за какво съм си мислела. Надявам се Зед да дойде по-скоро. Леденият вятър плющи в косата ми, треперя от студ. Обвивам тялото си с ръце, за да се предпазя. Неуспешен опит.
	— Тес? — Обръщам се и за секунда ми минава през ума, че халюцинирам. Момче, облечено в черно, върви към мен. — Какво правиш? — пита Хардин.
	— Тръгвам си.
	— О… — Потърква врата си, както прави винаги, когато не знае какво да каже. Мълча.
	— Как си? — пита. Не мога да повярвам що за въпрос ми задава.
	— Как съм аз ли! Аз ли как съм? — Опитвам се да запазя самообладание, докато той ме гледа с напълно неутрално изражение.
	— Да… искам да кажа… ти… дали си… знаеш… добре?
	Дали да му кажа истината, или да излъжа.
	— А ти как си? — питам. Зъбите ми треперят.
	— Аз попитах пръв.
	Не, не си представях така първата ни среща след раздялата. Не бях убедена какво трябваше да се случи, но със сигурност не беше това. Мислех, че ще ме напсува и че ще ми крещи. Но да стоим на тротоара, който снегът започва да затрупва, и да се питаме как сме… това е последното нещо, което съм си представяла, фенерите, закачени по дърветата, греят с глуха светлина, която пада право върху него. Изглежда като ангел. Каква илюзия.
	— Добре съм — лъжа.
	Той бавно спуска поглед по тялото ми, а после нагоре към очите ми. Стомахът ми се качва в гърлото, сърцето ми бие до пръсване.
	— Да, това мога да видя и сам. — Вятърът носи гласа му.
	— А ти как си? — Искам да ми каже колко е зле, че се чувства ужасно, но той не отвръща нищо подобно.
	— Като теб. Добре.
	И тогава бързо изстрелвам въпроса:
	— Защо не ми се обади?
	Може пък това да предизвика някаква емоция у него.
	— Аз… — Поглежда ме, после поглежда дланите си и бавно прокарва пръсти през покритата си със сняг коса. — Аз бях… зает.
	Този отговор буквално срива и остатъците от стената ми. Гневът потушава болката, която в един миг щеше да ме събори.
	— Зает?
	— Да, бях… зает.
	— Уау.
	— Какво уау!
	— Ти си бил зает? Знаеш ли през какво преминах последните единадесет дни? Беше ад, преживях болка, каквато изобщо не съм предполагала, че може да съществува, както и че човек може да оцелее след подобно страдание. И чаках… чаках един шибан идиот! — крещя и се дера.
	— Ти също не знаеш какво съм правил. Винаги си мислиш, че знаеш всичко, но знаеш ли? Нищо не знаеш — крещи и той и аз тръгвам към края на тротоара, защото съм наясно, че съвсем ще откачи, когато види кой идва да ме вземе. Къде е Зед, по дяволите? Осем и пет е.
	— Кажи ми тогава, кажи ми каква е тази заетост, която е била по-важна от това да се бориш за мен, Хардин?
	Бърша сълзите под очите си и се моля някой да ги спре. Не искам повече да плача.


>	Глава деветдесет
>	Хардин

	Тя започва да плаче и вече ми става много трудно да запазя неутралното си изражение. Какво ли би станало, ако й кажа, че и аз съм бил в ада, че и аз съм умирал и все още умирам от болка, която със сигурност може да ме убие. Дали би се втурнала в ръцете ми и би ми казала, че всичко е наред? Знам, че подслушваше, докато говорех със Смит, сигурен съм. Тя е тъжна, малкият нахалник беше прав. Но знам как ще свърши всичко. Тя ще ми прости, а аз ще й причиня нещо лошо. Пак. Винаги е било така и не знам как да го спра. Единствената ми възможност е да й дам шанс да бъде с някой по-добър от мен, някой, който я заслужава. Дълбоко в себе си вярвам, че тя иска някого като нея. Някой без татуировки и пиърсинг. Някой с нормално детство, някой, който няма проблеми с овладяването на гнева си. Сега си мисли, че ме обича, но след време… един ден… когато й причиня нещо още по-лошо от това, което вече съм сътворил, ще съжалява, че изобщо ми е проговорила.
	Колкото повече я гледам как плаче и как снегът се върти около нея, падайки в нозете й, толкова повече се убеждавам, че съм прав, че не съм човекът за нея. Аз съм Том, а тя е Дейзи. Прекрасната Дейзи, опетнена от Том. И никога няма да бъде същата. Ако сега падна на колене и я моля за прошка, тя ще се превърне в ужасната Дейзи. Завинаги. И накрая ще ме намрази, защото няма да е останало нищо от невинността й. И ще намрази и себе си. Ако Том беше оставил Дейзи още в първия миг на колебание, тя можеше да живее добре с човека, когото съдбата й е отредила, с мъжа, който би се отнесъл с нея така, както заслужава.
	— Всъщност не мисля, че е твоя грижа? — казвам и наблюдавам как думите ми я разтърсват из основи. Да, трябва да е вътре с Тревър или в родния си град с Ноа. Не и с мен. Аз не съм Дарси, а тя заслужава своя Дарси. Не мога да се променя. Ще намеря начин да живея без нея, както съм сигурен, че и тя ще намери начин да живее без мен.
	— Как е възможно да кажеш такова нещо? След всичко, което преживяхме, да ме захвърлиш и дори да не ми дадеш обяснение — плаче и вика едновременно.
	В края на улицата забелязвам фаровете на кола. Огряват я, превръщат я в силует. _Правя го за теб!_, искам да изкрещя, но не мога. Просто свивам рамене. Устата й се отваря и затваря няколко пъти, когато до нас спира джип. Този джип… Този… Чакай…
	— Какво прави тоя тук? — почти изграквам.
	— Дойде да ме вземе — казва тя така грубо, сякаш това е краят. Едва не падам на колене да я моля.
	— Защо да те… Защо той е… Какво, по дяволите?
	Крача напред-назад. Опитвам се да я отблъсна, за да бъде с някого като нея, някого, с когото да живее добър живот, а не за да се събере… със Зед? От всички възможни мъже на света!
	— Била ли си… излизаш ли с това лайно? — питам и я гледам като обезумял. Знам, че приличам на безумец, но вече е късно. Минавам покрай нея и съм вече пред вратата на джипа. — Излизай от шибаната кола — крещя.
	Зед ме изненадва: наистина излиза от колата, но не гаси двигателя. Какъв идиот.
	— Добре ли си? — Има и наглостта да я пита?
	Веднага навирам лице в неговото.
	— Знаех си. Знаех си, че само чакаш момента да й се пуснеш. Мислеше ли, че няма да разбера?
	Той я гледа, тя го гледа.
	Мили боже, това наистина се случва.
	— Остави го на мира — казва настоятелно тя.
	И тук вече ми пада пердето.
	Едната ми ръка е около яката му, а другата се стоварва в челюстта му. Теса пищи, но почти не чувам вика й от гнева, който пищи в ушите ми. Зед се препъва назад и държи бузата си, но прави крачка към мен. Направо си го проси, нали?
	— Мислеше, че няма да разбера ли? Казах ти, предупредих те да стоиш далеч от нея! — правя крачка напред и се опитвам да го ударя, но той ме блокира и ме удря в челюстта. За първи път адреналинът от боя и гневът ми се смесват. Очевидно това усещане ми е липсвало, липсвало ми е да се чувствам като надрусан от течащата в кръвта ми експлозивна смес. Удрям го в ребрата. Този път пада на земята и аз веднага се нахвърлям върху него. Удрям го и пак, и пак. Трябва да му се признае, че успя да ме удари няколко пъти, но няма начин да ме победи.
	— Аз бях тук, а ти не беше — плюе думите в лицето ми.
	— Престани! Престани, Хардин!
	Теса започва да ме дърпа за ръката и без да искам, я бутам, съвсем по рефлекс вероятно, но тя пада на тротоара. Гневът се изпарява от тялото ми и веднага се връщам на земята. Тя е паднала на колене, изправя се и инстинктивно слага ръце пред себе си, за да се предпази от мен. Какво направих, за бога?
	— Да не си посмял да я приближиш — крещи Зед зад гърба ми. Бяга и застава до нея, а тя го гледа в очите, не иска дори да ме погледне.
	— Тес… не исках… не беше нарочно. Не знаех, че си ти, кълна се. Знаеш какъв ставам, когато се ядосам… Съжалявам.
	Аз…
	Тя гледа през мен, сякаш ме няма.
	— Може ли да тръгваме, моля те — казва спокойно и сърцето ми подскача от щастие… докато не разбирам, че говори на Зед, а не на мен.
	Как се случи това, по дяволите?
	— Да, разбира се. — Зед намята якето си около раменете й и й отваря вратата, даже й помага да се качи.
	— Теса… — крещя, но тя не иска да признае, че съществувам. Просто заравя ръце в дланите си и плачът разтърсва тялото й. Насочвам пръст към Зед и казвам:
	— Това не е приключило.
	Той кима, минава от другата страна и преди да се качи, казва:
	— Всъщност мисля, че е приключило. Окончателно — смее се злорадо и се качва в колата си.


>	Глава деветдесет и едно
>	Теса

	— Съжалявам, че те бутна така — казва Зед, докато се опитвам да попия кръвта от бузата му, но кожата е разцепена и не спира да кърви.
	— Не, не си виновен ти. Аз съжалявам, че постоянно те въвличам в това — отвръщам и потапям кърпата в топлата вода в мивката. Беше предложил да ме закара в къщата на Ландън, вместо да ходим на кино, както бяхме решили, но не желаех да се прибирам. Не искам Хардин да се появи и там и да вдигне някой скандал. Вероятно в момента унищожава цялата къща на Кен и Карен. Господи, надявам се да не е така.
	— Няма проблем, знам, че той е виновен за всичко това. Просто съм благодарен, че не те нарани… повече, отколкото вече те е наранил — въздъхва той.
	— Ще натисна малко, така че може да те заболи — предупреждавам го. Той затваря очи и аз натискам кърпата към бузата му. Кожата е сцепена доста дълбоко, може би ще остане белег, а аз определено не искам да съм причината за това.
	— Готово — казвам и той се усмихва, въпреки че устата му е подута.
	Защо постоянно трябва да почиствам рани?
	— Благодаря — усмихва се пак и аз изплаквам пропитата с кръв кърпа.
	— Ще ти изпратя сметката — шегувам се.
	— Сигурна ли си, че си добре? Май доста силно падна на земята.
	— Да, малко ме понаболяват дланите, но не е нищо сериозно.
	Събитията от тази вечер се развиха в неочаквано кофти посока, след като Хардин ме последва навън. Останах с чувството, че не е бог знае колко засегнат от факта, че го напуснах. Очаквах да съм го съкрушила. Каза, че е бил зает и затова не ми се е обадил. Макар че очаквах да не ме обича така, както го обичах аз, все пак се надявах да му пука поне малко, поне да прояви някакъв интерес. Вместо това той се държа, сякаш нищо не се е случило, сякаш сме двама познати, които случайно са се видели и си приказват за някакви несъществени неща. Но това беше, докато не видя Зед. Тогава вече откачи. А аз си мислех, че като ме види с Тревър, ще се вбеси и ще направи скандал пред всички. Но той изобщо не реагира, все едно не бях там, което е много странно.
	Въпреки че сърцето ми е отново разбито, знам, че Хардин никога не би ме наранил умишлено. Но пък сега се случва за втори път. Много бързо простих грубото му поведение спрямо баща му на Коледа. Тогава аз бях тази, която го накара да отиде там, а той просто не можа да понесе ситуацията. Тази вечер обаче вината беше изцяло негова — не трябваше да бъде там.
	— Гладна ли си? — пита Зед, докато излизаме от малката баня и отиваме в хола.
	— Не, вечерях на партито. — Прегракнала съм от рев. Плаках с глас през целия път до апартамента на Зед.
	— Добре. Нямаме кой знае какво, но ако огладнееш, мога да ти поръчам нещо.
	— Благодаря.
	Зед е винаги толкова мил и сладък.
	— Съквартирантът ми ще се върне след малко, но няма да ни притеснява. Предполагам, че веднага ще си легне.
	— Съжалявам за всичко, което се случи и не престава да се случва, Зед.
	— Не се извинявай. Както вече казах, щастлив съм, че бях там, че бях до теб. Хардин май полудя съвсем, като ме видя.
	— Няма значение, вече се бяхме скарали — въртя очи и сядам на дивана. Коленете ме болят. Иди разбери защо, нали?
	Раните и синините от автомобилната катастрофа точно изчезнаха, но сега ще имам нови от Хардин. Роклята ми отзад е мръсна и е напълно съсипана. Обувките ми са надрани. Хардин наистина унищожава всичко, до което се докосне.
	— Искаш ли да ти дам някакви дрехи за през нощта? — пита Зед и ми подава старото одеяло, с което се завивах преди няколко нощи. Не ми се иска да взимам дрехи на Зед за спане. Това е нещо, което правя само с тези на Хардин. Никога не съм обличала чужди дрехи. Освен неговите.
	— Мисля, че Моли има някакви дрехи в стаята на съквартиранта ми. Знам, че е малко странно… — замисля се и се усмихва някак криво. — Но съм сигурен, че е по-добре да вземеш нещо нейно, отколкото да спиш с тази рокля.
	Моли е много по-слаба от мен. Почти се изсмивам.
	— Не, никоя от дрехите й няма да ми стане, но все пак благодаря за комплимента. Много е мило някой да ти каже, че си толкова елегантна.
	Зед изглежда объркан от отговора ми. Просто е толкова мил, когато е така сконфузен.
	— Мога да ти дам и някои мои дрехи — предлага и аз веднага кимам, твърдо решена да не премислям повече. Мога да нося, чиито си искам дрехи. Хардин не ме притежава. Ако му пукаше за мен, щеше да си направи труда да ми обясни.
	Зед изчезва в стаята си и се появява с един куп дрехи.
	— Взех някои неща. Не знам как спиш, така че сама си избери.
	В тона му има нещо, което ми подсказва, че наистина иска да стигнем до този етап, в който да разбере как спя… когато знаеш какво харесва или не харесва другият. Този етап, на който съм с Хардин. Бях с Хардин.
	Както и да е. Грабвам една синя тениска и едно долнище.
	— Нямам претенции — усмихвам му се с благодарност и отивам в банята да се преоблека.
	За мой ужас, въпросното долнище на райета се оказва чифт боксерки. На Зед.
	_О, боже._
	Разкопчавам ципа на роклята си и обличам тениската. Не знам какво да правя с боксерките. Тениската е доста по-малка от тези на Хардин. Не мирише на него и едва покрива дупето ми. Разбира се, че няма да мирише на него. Мирише на прах за пране и има лек дъх на цигари. Ароматът ми харесва, но не така, както ароматът на момчето, което толкова ми липсва. Обувам боксерките. Добре че поне те не са прекалено тесни, но все пак са доста по-тесни от тези на Хардин. Просто ще отида до дивана и веднага ще се покрия с одеялото. Чувствам се ужасно неловко да обличам бельото му, но би ми било още по-неудобно да правя голям проблем от това. Особено след всичко, което се случи тази вечер, и след това, което Зед преживя заради мен.
	Подутото му, разкървавено лице за кой ли път е доказателство за необуздания гняв на Хардин. Голямо, кърваво доказателство, че Хардин и аз никога няма да можем да накараме каквото и да е между нас да проработи. Хардин се интересува само от себе си и единствената причина да се нахвърли върху Зед беше наранената му гордост. Не ме иска, но и не иска да съм с някого другиго. Сгъвам роклята си и я оставям на пода. И без това вече не става за нищо. Ще опитам да я дам на химическо чистене, но не съм сигурна, че ще могат да я спасят. Толкова ми харесваше. И беше скъпа, доста скъпа. Това са пари, които ще са ми ужасно необходими, когато си намеря жилище. Излизам от банята и вървя много бързо към дивана, за да се скрия, но Зед стои пред телевизора. Очите му се спускат по тялото ми, разширяват се.
	— Аз… аз се опитвах да намеря… да пусна нещо… за гледане. Или нещо, което на теб ти се гледа… искам да кажа… — започва да се препъва, а аз сядам на дивана и се покривам с одеялото.
	Несвързаните му думи и погледът в очите му го правят много по-млад и уязвим. После се засмива нервно.
	— Извинявай, просто се опитвах да кажа, че пускам телевизора да гледаш нещо.
	— Благодаря — отвръщам и се усмихвам, когато той сяда на другия край на дивана. Обляга лакти на коленете си и гледа право напред.
	— Ако не желаеш да продължаваме така… да се виждаме… бих те разбрала — казвам колкото да наруша тишината.
	— Моля? Не, не искам да си мислиш такива неща — обръща се към мен и очите му се изливат в моите. — Не се тревожи за мен. Няколко сбивания няма да ме накарат да стоя далеч от теб. Ще го направя само ако ми кажеш, че не желаеш да бъда край теб. Ако ме искаш, ако съм ти необходим, ще съм тук. Докато ми кажеш, че е време да си ида, ще бъда тук.
	— Не искам. Искам да кажа, че не искам да си отиваш. Просто не знам какво да правя с Хардин. Не искам да те нарани пак.
	— Този човек е жесток. Знам какво мога да очаквам от него, но не желая да се тревожиш за мен. Просто се надявам, че след като видя какъв всъщност е този човек, ще стоиш настрана от него.
	Тъгата пролазва под кожата ми, но отвръщам:
	— Да, определено. Точно така и ще направя. На него и бездруго не му пука. Тогава защо на мен трябва да ми пука?
	— Не, не трябва. Прекалено си добра за него. Винаги си била прекалено добра — уверява ме той. Аз се намествам по-близо до него на дивана, а той повдига одеялото и се намества под него, после включва телевизора. Харесва ми колко е лесно със Зед. Никога не казва неща, които знае, че могат да ме вбесят, не наранява чувствата ми с някаква конкретна цел.
	— Изморен ли си?
	— Не, а ти?
	— Малко.
	— Заспивай тогава. Мога да си легна в стаята си.
	— Не… всъщност можеш да останеш тук, докато заспя? — почти питам. На лицето му грейват нечовешко облекчение и щастие.
	— Да, разбира се. Ще остана.


>	Глава деветдесет и две
>	Хардин

	Стоварвам юмрук върху капака на колата, за да изпусна напрежението.
	Как стана всичко това? Как успях да я бутна на земята?
	Зед знаеше какво ще се случи още в секундата, в която излезе от колата. И пак го набих. Познавам Теса — ще го съжалява и ще се чувства виновна, че съм го набил, а после той ще си помисли, че тя му дължи нещо.
	— Мамка му! — крещя до небесата.
	— Защо крещиш? — чувам гласа на Ванс зад гърба си.
	— Няма нищо.
	Само дето единственият човек, когото обичам, си тръгна с човека, когото мразя най-много на света.
	Ванс ме поглежда с изумление, отпива голяма глътка от питието си и казва:
	— Очевидно не е съвсем нищо.
	— Не ми се водят задушевни разговори точно в този момент — казвам рязко.
	— Какво съвпадение. Нито пък на мен. Просто се опитвам да разбера защо един задник крещи пред къщата ми — отвръща с усмивка и почти успява да ме разсмее.
	— Да ти го начукам.
	— Да разбирам ли, че не е приела извинението ти?
	— Кой е казал, че съм се извинявал? Или че има причина да й се извинявам?
	— Защото това си ти. И на всичкото отгоре си мъж… — Изпива остатъка от напитката си. — Ние сме длъжни да се извиним първи. Така е в този живот.
	— Да, ама тя не ми иска извинението — въздъхвам.
	— Всяка жена иска да й се поднесат извинения. Дори когато няма защо.
	Не мога да се отърва от образа в съзнанието ми: как Теса гледа Зед за успокоение и търси защита от мен.
	— Не и моята… не и тя.
	— Добре, добре, добре. Ще влизаш ли?
	— Не… не знам… — отвръщам и си тръскам главата, за да падне снегът, после прибирам косата си назад.
	— Кен… баща ти и Карен се канят да тръгват.
	— И трябва да ми дреме на оная работа, защото…?
	— Езикът ти никога няма да спре да ме учудва.
	— Моля? Ти псуваш повече и от мен — усмихвам се.
	— Именно.
	Крисчън слага ръка около раменете ми и се изненадвам колко бързо се съгласявам да се върна в къщата.


>	Глава деветдесет и три
>	Теса

	Не мога да заспя. Събуждам се на тридесет минути, за да проверявам телефона дали Хардин не се е обаждал. Няма нищо. Разбира се! Проверявам алармата си. Сутринта имам лекции, така че Зед ще ме закара рано в къщата на Ландън, за да се оправя и да отида в колежа навреме.
	Когато се опитвам да затворя очи, си спомням как Хардин ме умоляваше да отида с него у дома, да се прибера. Чувам гласа му, не знам дали сънувам, или наистина го чувам, но това ме убива. След като се въртях на тесния диван часове наред, накрая решавам да направя това, което трябваше да направя още в самото начало.
	Отварям вратата на спалнята на Зед и чувам лекото му похъркване. Не е облякъл тениска. Лежи по корем, сложил ръце под главата. Стоя, гледам го и водя безкрайна вътрешна война, но тогава той ме усеща и отваря очи.
	— Теса? — казва почти в съня си. — Теса? — Скача и сяда в леглото. — Добре ли си? — Струва ми се изплашен.
	— Да… съжалявам, че те събудих… Просто… се питах дали… мога да спя тук? — питам засрамено.
	Той ме поглежда и след няколко секунди казва:
	— Да, разбира се.
	Веднага се премества навътре, така че да има място и за мен. Опитвам се да преглътна факта, че на леглото няма чаршаф. Все пак е студент. Не всички са подредени като мен. После премества възглавницата си към мен и оставя прилично разстояние между двама ни.
	— Искаш ли да говорим? — пита той.
	_Дали искам?_ Не знам, но казвам:
	— Не, не и тази вечер. Не мога да се преборя с кашата в главата ми.
	— Мога ли да направя нещо за теб? — Гласът му е толкова мек в тъмното.
	— Да се приближиш към мен? — питам плахо и той веднага изпълнява. Обръщам се с лице към него, но съм много притеснена. Ръката му се плъзва по бузата ми, палецът му ме гали. Допирът му е нежен, топъл.
	— Щастлив съм, че си тук с мен, а не с него — прошепва.
	— И аз — отговарям, но нямам представа дали това е истината, или не.


>	Глава деветдесет и четири
>	Хардин

	Ландън се държи като пълен идиот след онази вечер, когато се опита да ме бие. Когато ме видя на летището и разбра, че аз съм отишъл да го взема, а не майка му, направо изпадна в нервна криза. Карен ми позволи да отида вместо нея, защото вероятно не й се излизаше след партито във Ванс. Или просто ме съжали. Не знам каква е истината, но се радвам, че го направи.
	Ландън е адски раздразнен от решението на майка си. През цялото време ми обяснява какъв съм задник, че съм най-големият изрод, който някога е срещал, дори не искаше да влезе в колата. Отне ми около двадесет минути да убедя доведения си брат, че е по-добре да се качи в колата с мен, отколкото да върви тридесет мили пеша, и то посред нощ. Карахме в пълна тишина няколко минути и после подхващам разговор.
	— Е, Ландън, тук съм и искам да ми кажеш какво да направя. Разкъсвам се. Точно по средата се разкъсвам.
	— Между какво и какво? — пита.
	— Между това да напусна Америка, да се прибера в Англия и да оставя Теса да живее живота, който заслужава, или да отида и да убия шибания Зед.
	— Къде е тя обаче в тая схема?
	Поглеждам го и казвам:
	— Ще я накарам да дойде с мен, след като го убия.
	— Точно това е проблемът. Мислиш си, че можеш да я накараш да направи това, което ти искаш? Ето докъде те доведе логиката ти.
	— Не исках да прозвучи така. Исках да кажа…
	Знам, че е прав, затова дори не мога да довърша изречението си.
	— Но тя е със Зед. Как стана това, по дяволите? Само като си помисля, ми причернява — ръмжа и разтривам слепоочията си.
	— Да карам аз тогава?
	Ландън започва сериозно да ми лази по нервите.
	— Хардин, тя остана при него в петък през нощта и целия ден в събота.
	Сега вече наистина виждам само черно.
	— Моля? Значи тя… какво… ходи с него?
	Ландън рисува кръгчета по прозореца.
	— Не знам дали… ходи с него, но когато говорих с нея в събота, тя каза, че се е смяла за първи път, откакто ти я изостави.
	— Но тя дори не го познава!
	Не, не мога да повярвам, че това се случва.
	— Не искам да звуча като черна станция, но не можеш да пренебрегнеш иронията, която се съдържа в следния факт: ти толкова беше обсебен от мисълта, че тя иска да бъде с някого като нея, а се оказа, че сега е с някого, който е точно като теб.
	— Той изобщо не е като мен — казвам и се опитвам да се фокусирам върху пътя, преди да се разрева като говедо пред Ландън. През целия път до къщата на баща ми не обелвам и дума. Когато завивам към гаража, го питам:
	— Тя… беше ли разстроена?
	Ландън ме поглежда изумен.
	— Да, цяла седмица плака. Непрестанно. — После поклаща глава. — Човече, нямаш представа какво й причини. И дори не се обади. Мислиш само за себе си. Все още.
	— Как можеш да кажеш такова нещо, след като направих това за нея? Стоях настрани, за да може да продължи напред. Не я заслужавам. Ти ми го каза също, помниш ли?
	— Да, помня. И все още мисля така, но също така мисля, че тя сама трябва да направи избора си — казва тежко и излиза от колата ми.


	Джейс дърпа от джойнта си и го гледа с особено напрежение.
	— Не съм правил такива работи напоследък, не пафкам. Само се размотавам с някой от групата. Тристан почти не идва. Нали е наврян в задника на Стеф.
	— Мм — отпивам от бирата си и се оглеждам из мизерния му, мръсен апартамент. Не знам дори защо дойдох тук, но не знаех къде другаде да отида. Няма да се върна в нашия апартамент сам тази вечер, това е сто процента сигурно. Не мога да повярвам, че Теса е със Зед.
	_Какво, за бога? Какво, по дяволите?_
	Ландън не искаше да й се обади и да я помоли да се прибере в къщата на баща ми, а едва не го набих, за да й позвъни. Гъз. Трябва да призная, че се възхищавам на лоялността му, но не и когато стои на пътя ми. Ландън каза да оставя Теса сама да вземе решение дали да бъде с мен, или не, но знам какво ще реши. Не, не знам, вече не съм сигурен, фактът, че е прекарала с него целия уикенд… и че идва да я взима от парти, буквално ме срази.
	— Какво става с теб? — пита Джейс и издишва в лицето ми.
	— Нищо.
	— Трябва да кажа, че бях крайно изненадан да те видя на вратата, като се има предвид какво се случи последния път, когато се видяхме — напомня ми той.
	— Знаеш защо съм тук.
	— Така ли?
	— Теса и Зед? Знам, че знаеш.
	— Теса? Теса Янг и Зед Еванс! — усмихва се той. — Разкажи ми.
	Няма да е зле да разкара тая усмивка от лицето си. Не му казвам нищо, само го гледам.
	— Не знам нищо за това — казва той и дръпва пак от цигарата си. — Честно.
	Парче изгоряла хартия от джойнта пада на тениската му. Не че изобщо забелязва.
	— Точно ти не можеш да ме убедиш с едно „честно“, защото никога не си честен — отвръщам и пак отпивам.
	— Сега съм. И какво? Чукат ли се?
	Въпросът му едва не ме задушава.
	— Дори не започвай по темата. Виждал ли си ги заедно? — питам и чувам как дъхът ми излиза бавно и заканително.
	— Не, не знам нищо за тях — казва Джейс и оставя цигарата си в пепелника. — Мислех, че Зед ходи с някакво момиче от гимназията.
	Гледам купчината мръсни дрехи в ъгъла.
	— И аз така мислех.
	— И Теса те е зарязала заради Зед?
	— Казах ти да не започваш, не съм в настроение. И не се подигравай.
	— Ти сам дойде да задаваш въпроси. Не започвам с нищо и не се подигравам — казва Джейс през зъби.
	— Чух, че били заедно в петък, и исках да разбера кой е бил там.
	— Не знам. Не съм бил там. Не живеете ли заедно, или нещо такова? — пита той и сваля очилата си в стил „искам да приличам на хипстър“, после ги слага на масата.
	— Да. Защо мислиш, че съм побеснял заради това лайно Зед?
	— Е, знаеш, че преследва това, което ти вече…
	— Знам.
	Мразя Джейс. Сериозно, много го мразя. И Зед мразя. Защо Теса не избра онзи задник Тревър? Господи, докъде съм изпаднал! Да си мисля, че би било хубаво Теса и Тревър да са заедно? Никога не ми бе минавало през ума, че бих приел такава перспектива като нещо позитивно. Въртя очи и се боря с импулса да му смачкам фасона върху масата. Не, това няма да доведе до нищо добро… пиенето, гневът… нищо хубаво няма да излезе.
	— Сигурен ли си, че не знаеш нищо? Защото ако разбера, че си скрил нещо от мен, кълна се, тоя път ще те убия. Знаеш, нали? — заплашвам го, но той е наясно, че изобщо не се шегувам.
	— Да бе, копеле. Всички знаем колко си психясал покрай тая мацка. Престани да се държиш като идиот.
	— Просто те предупреждавам.
	Защо изобщо започнах да се занимавам с тая компания, и най-вече с Джейс? От самото начало не се разбирам. Той е такъв мазник и трябваше да приключа това, така наречено приятелство, след като го потроших от бой.
	Джейс става и бавно се протяга.
	— Е, аз си лягам, вече е четири сутринта. Ако искаш, спи на дивана.
	— Не, нямай грижа — отвръщам и тръгвам към вратата.
	Четири сутринта е и е студено. Никога няма да мога да заспя. Особено пък сега, когато знам, че е със Зед. В апартамента му. А ако я докосне? А ако цял уикенд е правил това — да я докосва? Дали би го чукала, за да ми направи напук? Не, не би го направила, познавам я много добре. Та това момиче все още се изчервява, когато й събувам бикините. Но Зед може да бъде много убедителен. Може да я накара и да пие. А тя не носи на пиене. Две напитки й стигат, за да започне да псува като каруцар и да ми разкопчава колана.
	_Мамка му, ако я напие и я докосне…_ И тука вече правя обратен завой на магистралата и се моля да няма полиция, защото като капак съм пил бира.
	Майната му на тоя план да стоя настрани от нея. Може да съм се отнасял с нея зле, но Зед е в пъти по-зле от мен. Обичам я много повече, отколкото я обича той, ако изобщо я обича. Обичам я повече от всеки един мъж на тая земя. Сега знам какво имах. Сега знам какво е трябвало да изгубя, за да го оценя. И наистина го изгубих. Но Зед не може да я има. Никой не може да я има. Никой, освен мен.
	Мамка му, защо не й се извиних на партито? Това трябваше да направя. Трябваше да падна на колене пред всички и да моля за прошка. И сега можеше да сме си у нас, в леглото. А аз какво направих? Спорих с нея и дори я съборих, без да искам, когато не знаех кой къде е и когато Зед ме влуди. За какъв се мисли? Да я взима от партито? Тоя сериозно ли си ги представя тези неща?
	Гневът отново ме залива. Трябва да се успокоя, преди да стигна. Ако съм спокоен, тя ще иска да говори с мен, сигурен съм. Не, не съм сигурен, но се надявам.
	Пристигам пред вратата на Зед в четири и половина. Стоя неподвижно и се опитвам да се успокоя. Накрая се решавам и чукам на вратата, чакам нетърпеливо. Точно когато се каня да започна да блъскам по вратата, Тайлър — съквартирантът на Зед, отваря. Говорил съм едва няколко пъти с него, и то само когато е имало партита тук.
	— Скот? Какво става, човече? — пита сънливо.
	— Къде е Зед? — питам и директно нахлувам покрай него.
	Той търка очи и казва:
	— Копеле, знаеш, че е пет сутринта, нали?
	— Не е. Едва четири и половина е. Къде…
	И тогава забелязвам сгънатото одеяло на дивана. Искам да кажа, прилежно сгънатото одеяло. Кой друг, освен Теса би го сгънал така? Минава доста време, докато съзнанието ми възприеме факта, че няма никого на дивана.
	Къде е, ако не е на дивана?
	Всеки миг ще повърна на пода. Усещам го в гърлото си за хиляден път тази вечер. И за милионен път изгубвам способността си да дишам. Втурвам се в апартамента и оставям объркания Тайлър със зяпнала уста, застанал някъде до отворената все още врата. Отварям вратата на стаята на Зед. Тъмно е, не се вижда абсолютно нищо. Вадя телефона от джоба си и включвам екрана. Русата коса на Теса е разпръсната по възглавницата… и до нея Зед. Гол.
	_О, Господи!_
	Включвам осветлението. Теса се размърдва и се обръща на нейната страна. Ритам крака на бюрото, лицето й се гърчи недоволно от ужасния шум. После бавно отваря очи, за да види какво става и кой смее да я буди. Опитвам се да измисля какво да кажа, докато съзнанието ми се мъчи да проумее какво се случва пред очите ми, по дяволите.
	_Тес и Зед в едно легло!_
	— Хардин? — проскимтява и когато лицето й помръква, разбирам, че вече е будна. И тотално шокирана. Поглежда към Зед, после към мен.
	— Какво… Какво правиш тук? — пита като обезумяла.
	— Не, не. Интересното е какво ти правиш тук? Спиш с него? Или не спиш? — Полагам огромни усилия да не крещя. Ноктите ми се забиват в дланите. Ако го е чукала, приключвам с нея, напълно и завинаги. Край. Приключвам.
	— Как влезе тук? — пита. Лицето й е тъжно.
	— Тайлър ме пусна. Ти си в леглото му? Как може да спиш в неговото легло?
	Зед се обръща по гръб и търка очи, след което сяда в готовност. Оглежда ме.
	— Какво правиш в стаята ми, по дяволите? — пита нагло.
	Не, Хардин, не мърдай. Стой мирно. Не бива да правя дори едно движение, иначе някой ще се окаже в болница тази вечер. И този някой е Зед. Но ако искам да я махна оттук, трябва да не мърдам и да не правя глупости.
	— Дойдох да те взема, Теса. Да си ходим — казвам и протягам ръка, макар че съм чак в другия край на стаята.
	— Моля? — пита ядно тя.
	Ето я Теса и нейното печално известно отношение…
	— Не можеш да влезеш в апартамента ми и да й кажеш да си тръгва — реагира Зед и става от леглото. Само по къси гащи, паднали под ластика на боксерките му. Не, не мисля, че мога да остана спокоен.
	— Мога. Току-що го направих. Теса… — Чакам да стане, но тя не мърда.
	— Никъде не тръгвам с теб, Хардин — казва.
	— Нали я чу? Няма да дойде с теб.
	— На твое място не бих се обаждал. С всяка клетка на тялото си се опитвам да остана спокоен и да не направя нещо, за което бих съжалявал после, затова те съветвам да си затваряш устата — изревавам.
	— Това е моят апартамент, моята спалня и тя не иска да тръгне с теб, следователно няма да тръгне. Ако искаш да се бием, давай. Но няма да я карам да си тръгва, ако не желае — заявява и я поглежда с фалшиво съчувствие. Не мисля, че някога съм виждал нещо чак толкова зле изиграно. Изсмивам се злокобно.
	— Това е планът, нали? Караш ме да откача, за да ти счупя главата, после тя изпитва вина и ти съчувства, а аз се превръщам в чудовището, от което я караш да се страхува, нали? Не става, не се хващам на играта. Теса, не му вярвай — крещя. Не мога да понеса факта, че все още е в леглото му, а най-тежко понасям факта, че нямам право да го потроша от бой. Не мога да го направя, защото той иска точно това.
	— Просто си иди — въздъхва Теса.
	— Теса, чуй ме. Той не е това, за което се представя. Никак не е безобиден и невинен.
	— Защо си толкова сигурен?
	— Защото… Е, не знам точно защо… все още не знам, но те използва. Иска само да те изчука. За това поне трябва да си се сетила — казвам и едва се боря с гнева си.
	— Не, не иска нищо такова — отрича тя с равен, празен глас, но усещам, че започва да се ядосва.
	— Тръгвай си, човече. Теса не иска да дойде с теб. Изглеждаш като пълен глупак.
	Когато думите излизат от нацепената му уста, тялото ми започва да трепери. Прекалено много ярост, която иска да избие нанякъде.
	— Предупредих те. Затваряй си устата. Теса, престани да създаваш допълнителни трудности. Да си ходим. Трябва да говорим.
	— Нощ е и ти… — започва тя, но веднага я прекъсвам.
	— Моля те, Теса.
	Изведнъж изражението й се променя, когато чува думите ми. Нямам представа защо.
	— Не, Хардин. Не може просто да влезеш тук и да ми заповядаш да тръгна с теб.
	— Не ме карай да викам ченгетата, Хардин — казва предизвикателно Зед. И това беше последната капка в чашата, но Теса скача от леглото и застава между нас.
	— Не, не го прави пак — моли и ме гледа в очите.
	— Тогава ела с мен. Не бива да му вярваш.
	— А на теб ли да вярва? — пита пренебрежително Зед. — Ти се издъни, проигра си шанса. Приеми го. Тя заслужава нещо далеч по-добро от теб. Просто я остави да бъде щастлива…
	— Да я оставя да бъде щастлива? С теб? Не се прави, че изобщо искаш да имаш някаква връзка с нея. Опитваш се само да й бръкнеш в гащите.
	— Това не е вярно. На мен ми пука за това момиче и мога да се отнасям с нея много по-добре, отколкото ти си се отнасял дори в добрите си дни — крещи в лицето ми, а Теса притиска длани към гърдите ми. Знам, че е глупаво, но започвам да се разтапям под допира й. Не съм я докосвал от толкова време.
	— Спрете и двамата! Хардин, моля те, трябва да си идеш.
	— Няма да си тръгна, Теса. Прекалено си наивна. На него изобщо не му пука за теб — крещя в лицето й.
	Тя дори на мига.
	— А ти? Беше зает? Толкова зает, че не ми се обади единадесет дни. А той беше до мен, когато теб те нямаше. И ако… — продължава да крещи, но точно тогава забелязвам облеклото й.
	Не, сънувам… Нали сънувам?
	Правя крачка назад, за да я огледам, за да се уверя, че сънувам, но, уви, истина е.
	— Това неговите… какво си облякла, по дяволите? — заеквам и започвам да крача напред-назад. Тя се поглежда и сякаш едва сега се сеща, че е в неговите дрехи. — Това неговите шибани дрехи ли са? — почти врещя. Гласът ми се скършва и скубя косата си.
	— Хардин… — опитва се да каже нещо.
	— Да, моите са.
	Ако е облякла неговите дрехи…
	— Чука ли го? — питам задавено. Сълзите ми ще тръгнат всеки миг, знам. Очите й ме гледат изумено.
	— Не! Разбира се, че не!
	— Кажи ми истината, Теса. Кажи ми я сега. Чука ли го?
	— Вече ти казах — крещи срещу мен.
	Зед става и гледа с разтревожено изражение. Лицето му е доста зле. О, защо не го потроших още малко, когато ми беше в ръцете?
	— Докосна ли го? Господи! Той докосна ли те? — Знам, че съм обезумял, но не ми пука.
	Ако я е докосвал, няма да мога да го понеса. Няма да мога. За нищо на света. Обръщам се към Зед, преди някой от двамата да ми е отговорил.
	— Ако си я докоснал, не ми пука дали Теса е тук, или не, ще…
	Тя застава между нас. В очите й виждам страх.
	— Махай се от апартамента ми веднага или викам полиция — заплашва Зед.
	— Полиция? Мислиш ли, че ми пука…
	— Ще тръгна — казва Теса и гласът й звучи прекалено меко на фона целия хаос.
	— Какво? — питаме и двамата в един глас.
	— Хардин, идвам с теб само защото знам, че няма да си тръгнеш, ако не го направя.
	Облекчението се излива в тялото ми. Не ми пука защо идва, интересува ме само, че идва с мен. Зед се обръща към нея и буквално я умолява:
	— Теса, не е нужно да тръгваш. Мога да извикам полицията. Не бива да тръгваш с него. Точно това прави — контролира те, като ти насажда страх. Така прави и с всички около теб.
	— Не казвам, че не си прав — въздъхва тя. — Но съм уморена. Пет сутринта е и имаме да говорим, така че това е най-лесният начин.
	— Не е нужно да…
	— Идва с мен — казвам му, а Теса ми мята такъв поглед, че ако не бях мъртъв отдавна, можеше да ме убие.
	— Зед, ще ти се обадя утре. Съжалявам, че Хардин дойде и тук — казва му нежно, накрая той кима и разбира, че е загубил.
	Сега се прави на сърдит. В неин интерес е да не му се връзва.
	Всъщност съм доста изненадан, че се съгласи да дойде с мен така лесно, но мисля, че ме познава достатъчно добре, така че беше права, когато каза, че няма да си тръгна без нея.
	— Не се извинявай. Внимавай и ако имаш нужда от помощ, не се колебай, обади ми се веднага — казва й той. Вероятно е много гадно да се правиш на голям мъж и в един момент да се почувстваш като истинско лайно, когато някой влезе в апартамента ти посред нощ и ти вземе обекта на желанията.
	Теса не казва повече и дума. Излиза от стаята и отива в банята.
	— Не се доближавай до нея. Веднъж те предупредих, но не разбираш от намек — казвам на вратата на стаята му. Той ме гледа мръсно и се кълна, че ако Теса не беше тук, щях да му строша врата.
	— Ти я нарани. Кълна се, ако го направиш пак, ще ти е за последно — изрича достатъчно високо, за да го чуе и тя, докато излизаме през вратата, а после и навън в снега.


>	Глава деветдесет и пет
>	Хардин

	Обувки с токчета и боксерки. Изглежда смешно, но предполагам, че няма други обувки, което значи, че не е планирала да остава при Зед за нощта, а това е добър знак. Но все пак е останала. Повръща ми се само като се сетя как я намерих в леглото му. Не мога да я гледам в неговите дрехи. За първи път не мога да я гледам, не мога да понеса да я погледна. Не искам да я погледна.
	Червената й рокля е в ръцете й. Знам, че й е студено. Опитах се да й дам якето си, но тя само излая да я закарам в къщата на баща ми. Нямам нищо против да е с мен. Тъкмо обратното, дори го приветствам. Все още изпитвам облекчение, щастлив съм, че тръгна с мен. Може да ме псува колкото си иска — бих се наслаждавал на всяка дума, която излиза от сочните й устни. Но съм й бесен. Не мога да се побера в кожата си, задето е отишла право при Зед. И на себе си съм бесен, че се опитах да я отдалеча от самия мен.
	— Имам да ти казвам много неща — обаждам се, когато спираме пред къщата на баща ми.
	Тя ме поглежда с ледени очи и като инатливо дете продължава да се опъва:
	— Не искам да чуя. Имаше перфектния шанс да ми ги кажеш през изминалите единадесет дни.
	— Просто ме изслушай, моля те.
	— Защо сега? — пита и обръща глава настрани, гледайки през прозореца.
	— Защото ми липсваш — признавам.
	— Липсвам ти? Искаш да кажеш, че ревнуваш от Зед. Не ти липсвах, докато той не дойде да ме вземе тази вечер. Това е ревност и завист, не е любов.
	— Не е вярно, няма нищо общо със събитията тази вечер.
	Добре, има, но ми липсва, това е истината.
	— Не ми каза една дума цяла вечер и после излезе да ми обясняваш как си бил прекалено зает, за да говориш с мен. Когато някой ти липсва, не правиш така.
	— Излъгах — казвам и вдигам ръце във въздуха.
	— Ти да лъжеш? О, нима е възможно? — Очите й се затварят и бавно клати глава.
	Господи, колко е агресивна тази вечер! Поемам си дълбоко дъх и се моля да не кажа нещо, което да усложни положението.
	— Първо, нямах телефон. И второ, бях в Англия, при мама.
	— Моля?
	— Заминах си за Англия, за да помисля. Не знаех какво друго да правя — обяснявам.
	Теса изключва радиото, скръства ръце пред гърдите си и се обръща към мен.
	— Не ми вдигна, когато звънях.
	— Знам, единия път ти затворих, за което веднага съжалих. Исках да ти се обадя, но не събрах смелост. И после се напих и счупих телефона си.
	— И сега трябва веднага да се почувствам по-добре ли?
	— Не… просто искам да си щастлива, Теса.
	Тя не казва нищо, обръща глава и гледа през прозореца. Опитвам се да я хвана за ръката, но тя веднага се дърпа.
	— Недей!
	— Тес…
	— Не, Хардин. Не можеш да се появиш единадесет дена по-късно и да искаш да ми държиш ръката. Писна ми да се въртя в един и същи кръг с теб. Най-сетне успявам да спра да плача за един час, а ти се появяваш и пак ме дърпаш надолу. Това правиш с мен от самото начало. Но вече не искам да плача заради теб. Писна ми. Ако ти пукаше за мен, щеше да ми обясниш.
	Знам, че полага огромни усилия да не заплаче.
	— Това правя в момента — напомням й и усещам как раздразнението ми се засилва. Тя се опитва да отвори вратата си, но аз заключвам вратите.
	— Нали не си мислиш сериозно, че можеш да ме заключиш в колата? Вече ме принуди да напусна апартамента на Зед! Какъв ти е проблемът? — започва да крещи.
	— Не се опитвам да те заключа в колата.
	Да, опитвам се, но в своя защита мога да кажа, че е толкова инатлива. Мъча се да й обясня, но не иска да ме слуша! Не иска да чуе нищо. Тя натиска копчето и отключва вратата. Излиза.
	— По дяволите, Теса. Просто ме изслушай — крещя и вятърът разнася гласа ми в тишината.
	— Само това повтаряш — да те изслушам, но не си казал нищо досега.
	— Защото не млъкваш и не ми даваш възможност да говоря! Как да кажа нещо, като постоянно повтаряш, че не искаш да чуеш.
	Винаги стигаме до крясъци. Трябва да й позволя да се накрещи, да ми вика колкото си иска. Да изтърпя всичко това, ако не искам да направя някоя фатална грешка, за която после да съжалявам. Искам да й кажа, че няма право да ми крещи така, при положение че е с дрехите на Зед, но се налага да преглътна и това и да контролирам гнева си.
	— Съжалявам. Моля те, дай ми две минути и не ме прекъсвай, моля те. Моля те.
	Тя ме изненадва — кима, скръства ръце и чака. Снегът пада гъст и обилен. Знам, че замръзва от студ, но трябва да говоря сега, преди да е променила решението си.
	— След като не се прибра онази вечер, заминах за Англия. Толкова ти бях ядосан, че ми падна пердето, не се побирах в кожата си. Изобщо не можех да те накарам да проумееш, защото пак отказа да ме изслушаш. И аз просто…
	Тя отвръща поглед и тръгва към вратата. Мамка му, не умея да се извинявам, не ме бива.
	— Знам, че вината не е твоя. Излъгах те и съжалявам — крещя и се надявам да се обърне. Но тя не се обръща.
	— Не става дума само за това, че ме излъга, Хардин. Има толкова други неща — казва тя.
	— Кажи ми кои са тези неща.
	— Става дума за това, че не се отнасяш с мен така, както би трябвало да се отнасяш. Никога не мислиш първо за мен, а за себе си. За твоите приятели, за твоите партита, за твоето бъдеще. Не можеш да вземеш едно решение, за каквото и да е. Накара ме да изглеждам като пълен идиот, когато ми каза, че съм едва ли не луда, за да мисля за брак. И дори не ме слушаше. Не ставаше дума за брак, а за това какво искам аз за себе си, как си представям бъдещето си. Да, искам да се омъжа някой ден, не казвам, че трябва да е сега. Но един ден искам, със сигурност. Така че престани да се държиш, сякаш аз съм тази, която не прави достатъчно за тази връзка, защото ти беше човекът, който се напи и отиде да прекара цяла нощ с друга жена.
	Когато свършва да говори, не й е останал дъх. Правя няколко крачки към нея. Права е, осъзнавам, че е права. Просто не знам какво да направя, за да върна времето назад.
	— Знам, просто си мислех, че ако сме само двамата, ти… — не знам какво да кажа.
	— Аз какво, Хардин?
	Зъбите й тракат, носът й е червен от студ. Започвам да дърпам изсъхналите кожички по разранените си кокалчета. Не знам какво да кажа, без да прозвуча като най-големия егоист на света.
	— Мислех, че ако сме само двамата, няма да искаш да ме напуснеш… Че не би го направила — признавам… и очаквам с ужас отговора й.
	Но тя не отговаря. Започва да плаче.
	— Не знам какво друго можех да направя, за да ти покажа любовта си, Хардин. Връщах се при теб всеки път, винаги, след като ме нараняваше, аз се връщах. Преместих се да живея с теб, простих ти за онова чудовищно нещо, което ми причини. Отказах се от връзката си с майка ми заради теб, а ти продължаваш да изпитваш несигурност в чувствата ми.
	Тя трескаво бърше сълзите си.
	— Не се чувствам несигурен.
	— Виждаш ли? Ето защо нещата между нас никога няма да се получат. Защото огромното ти его пречи на всичко.
	— Не позволявам на егото ми да пречи на нищо — казвам доста рязко. — Дори бих казал, че в момента е доста смазано, след като разбрах за теб и Зед. След като ви заварих в едно легло.
	— Сега за това ли ще почнеш?
	— По дяволите, да, ще започна, защото се държиш като… — спирам, когато виждам изражението й. Предполагам, че много добре се е досетила каква дума щеше да последва. Не е виновна, че й се е намърдал под кожата. Много е добър в тези неща, но все пак трябва ли да не ме боли, че я заварих там?
	Тя мята предизвикателно ръце във въздуха и крещи.
	— Давай, наричай ме, с каквито искаш обидни имена.
	Няма жена, която да може да те вбеси по-бързо от Теса, тя е най-дразнещото женско същество в света, но я обичам дори когато е толкова непоносима. Не отговарям веднага и се опитвам да потисна гнева си, а тя започва да цъка с език.
	— Не е ли подобрение, че се спря навреме. Е, прибирам се. Студено ми е, а и трябва да ставам рано за лекции.
	Тя тръгва към къщата, а аз вървя след нея и чакам да си спомни, че чантата й е в колата на баща ми, но тя е заключена. Оглежда вратата и казва… предполагам на себе си, защото едва ли ще си направи труда да ми проговори…
	— Трябва да се обадя на Ландън. Нямам ключ.
	— Можеш да се прибереш с мен, у дома.
	— Знаеш, че идеята не е добра.
	— Защо не? Просто трябва да помислим как да оправим нещата. Заедно — пояснявам и пъхам ръка в косата си.
	— Заедно? — повтаря и се смее.
	— Да, заедно. Толкова ми липсваш. Минах през истински ад без теб… и се надявам и аз да съм ти липсвал поне мъничко.
	— Трябваше да намериш начин да подадеш ръка. Изморена съм от всичко това. Прекалено често сядаме да мислим как да оправим нещата.
	— Но можем да го направим. Знам, че си прекалено добра за мен, знам го, мамка му, но бих сторил всичко… Не мога да издържа още един ден в този ад.


>	Глава деветдесет и шест
>	Теса

	Сърцето ми се свива от болка, когато думите излизат от устата му. Прекалено е добър в това разиграване.
	— Винаги правиш така. Казваш едни и същи неща, повтаряш едни и същи обещания и въпреки това нищо не се променя — казвам.
	— Права си — признава и ме гледа в очите. — Точно така е. Признавам, че в началото бях прекалено ядосан, защото ти определено преигра. Но тогава… тогава започнах да осъзнавам, че може би това е краят. И изпаднах в ужасна паника. Знам, че не се отнесох с теб така, както заслужаваше, не знам как да обичам другиго, освен себе си, Тес. Опитвам се, наистина се опитвам. Полагам усилия. Но очевидно не е било достатъчно. Но отсега натам ще направя и невъзможното. Кълна се.
	Гледам го и се питам колко пъти съм чувала тези думи.
	— Нали осъзнаваш, че това вече си го казвал?
	— Знам, но сега е чистата истина. След като видях Натали, аз…
	Натали? Той наистина е съсипал живота на това момиче. Стомахът ми пада в петите. Дали все още го обича? Или го мрази? Дали наистина е съсипал живота й?
	— Видял си я?
	— Да, видях я и говорих с нея. Бременна е.
	_О, не, не и това!_
	— Не от мен, Теса, не съм я виждал от години — отвръща саркастично, очевидно прочел мисълта ми. — Сгодена е и е много щастлива. Каза ми също, че ми прощава и че много се радва за сватбата, защото това било голяма чест… такива неща. Както и да е, тази среща ми отвори очите. — Той прави още една крачка към мен. Ръцете и краката ми са безчувствени от студа и започвам да побеснявам, истински да побеснявам. Обезумявам от гняв и сърцето ми е разбито на милион парчета. Той непрестанно сменя посоката, а това е ужасно изтощително. Сега стои пред мен и говори за брак, а аз не знам какво да мисля. Изобщо не трябваше да тръгвам с него. Вече бях взела решение: ще го забравя дори ако това е последното нещо, което ще направя в живота си.
	— Какво се опитваш да ми кажеш? — питам.
	— Че сега разбрах колко съм щастлив да те имам до себе си след всичко, на което те подложих.
	— Това е така. И трябваше да го разбереш много преди това. Винаги съм те обичала повече, отколкото си ме обичал ти, и…
	— Това не е истина. Обичам те повече, отколкото някой човек някога е обичал друг човек в цялата история на човечеството. И аз минах през ада. Бях болен. Не съм се хранил. Знам, че приличам на лайно. Но го направих за теб, Теса. За да можеш да продължиш напред и да бъдеш щастлива без мен.
	— В това няма никаква логика. — Прибирам мократа коса от лицето си.
	— Напротив. Има логика. Помислих си, че ако стоя далеч от теб, ще можеш да намериш своя Илайджа.
	— Кой е Илайджа?
	За какво изобщо говори?
	— Моля? За кое питаш? О, това е годеникът на Натали. Виждаш ли, тя е намерила мъж, който да я уважава и да се държи с нея, както заслужава. Можеш да го направиш и ти.
	— Но този някой… не си ти, нали? — питам.
	Минават няколко секунди и той не ми отговаря. Гледа ме объркано, като луд, за десети път скубе косата си. Няколко плахи жълти и оранжеви светлинки се появяват тук-там из къщите на улицата. Трябва да вляза, преди всички да са се събудили и да се наложи да се срамувам пред тях, облечена по този начин: по токчета и мъжки боксерки.
	— Така си и помислих — казвам с въздишка. Не, няма да позволя нито една моя сълза да се отрони заради него. Не и докато не остана сама.
	Хардин стои пред мен с празни очи, все така объркан. Вадя телефона и се обаждам на Ландън. Моля го да ми отвори вратата. Знаех си, че ще се бори колкото да ме накара да изляза от апартамента на Зед. А сега, когато има идеалната възможност да ми каже всичко, което искам да чуя, той мълчи.


	— Хайде, влизай. Ужасен студ е навън — казва Ландън и затваря входната врата след мен.
	Не искам да го товаря с проблемите си точно сега. Едва е кацнал от Ню Йорк. Не желая да бъда пълен егоист.
	Той грабва одеялото, което виси на облегалката на дивана, и го увива около раменете ми.
	— Да се качваме горе, преди да станат — предлага той.
	Цялото ми тяло е сковано. От студа и от Хардин. Поглеждам часовника на стълбището. Шест без десет. След десет минути трябва да съм под душа. Ландън отваря вратата на стаята, в която спя, включва осветлението и аз влизам. Сядам на ръба на леглото.
	— Добре ли си? Изглеждаш премръзнала — пита и аз кимам, благодарна съм му, че не любопитства какво е това, което съм облякла, най-вече защо съм го облякла.
	— Как беше в Ню Йорк? — питам, но знам, че гласът ми звучи монотонен и незаинтересован. Проблемът е, че наистина се вълнувам от живота на най-добрия си приятел, но не са ми останали емоции, нямам и как да ги покажа. Той ме оглежда и пита:
	— Сигурна ли си, че не искаш да говориш за това сега? Мога да остана, докато дойде време за кафе.
	— Сигурна съм — казвам и се усмихвам насила.
	Свикнала съм с тези постоянни промени с Хардин. И винаги боли. Знаех, че се задава нещо такова. Винаги е така. Не мога да повярвам, че е отишъл в Англия, за да се махне от мен. Каза, че искал да си помисли, но не той, а аз трябва да си помисля. Не трябваше да седя навън и да говоря толкова дълго с него. Трябваше да го накарам да ме доведе тук и да се прибера веднага в къщата, без да го слушам. Думите му ме карат да се чувствам още по-объркана. За минутка си помислих, че може би ще каже, че иска, че мисли за бъдеще с мен, но когато дойде време да изрече точно това, той ме остави да го напусна. Пак.
	Когато призна, че е искал да ме заведе в Англия, за да не го напусна така лесно, трябваше да бягам презглава от него. Проблемът е, че го познавам прекалено добре. Знам, че счита, че не заслужава ничия любов. Знам, че в неговото съзнание звучи логично. Проблемът е, че това не е нормално. Не мога да се закопая в Англия с него за вечни времена и да се откажа от всичко. Не можем да заминем само защото се притеснява, че ако не сме там, ще ме загуби. Сам трябва да разреши проблемите си. Сам да се разбере със себе си. Обичам го много, но сега трябва да обичам повече себе си. Това е.
	— Беше много хубаво. Апартаментът на Дакота е страхотен. Съквартирантката й е много мила — разказва Ландън, а аз си мисля колко би било хубаво да имаш простичка връзка, без усложнения. Спомням си как с Ноа гледахме филми. Безкрайни часове кино. Никога нищо не е било трудно или объркано. Може би затова и не продължи дълго. Може би точно затова обичам Хардин толкова много: защото между нас има страст. Толкова много страст, че едва не ни смазва. И двамата.
	Ландън ми разказва за Ню Йорк и някак се захласвам, започвам да се вълнувам с него.
	— Значи ще се преместиш? — питам.
	— Да, така смятам. Не и преди да завърша семестъра, но наистина искам да съм близо до нея. Липсва ми. Много.
	— Знам и съм безкрайно щастлива за теб. Наистина.
	— Съжалявам, че ти и Хардин…
	— Не, не съжалявай. Аз приключих. Трябва да съм приключила. Може би трябва да дойда с теб в Ню Йорк — усмихвам се и лицето му грейва с тази прелестна усмивка, която толкова много обичам.
	— Можеш, защо не?
	Винаги го казвам. Винаги казвам, че съм приключила с него. И после се връщам. Кошмарен кръг. Така че в този миг взимам решение.
	— Във вторник ще говоря с Крисчън за Сиатъл.
	— Сериозно ли?
	— Трябва. Наложително е — казвам и той кима с разбиране.
	— Ще отида да се облека и ще те чакам долу. Вземи си спокойно душ и се приготви.
	— Толкова ми липсваше — ставам и го прегръщам силно. Сълзите потичат по лицето ми, а той ме притиска още по-силно.
	— Съжалявам, всичко пак е голяма каша. Така е, откакто той дойде в живота ми — плача и го пускам.
	Той се замисля, но не казва нищо. После тръгва към вратата, аз взимам нещата си за баня и поемаме заедно по коридора: аз към банята, а той към стаята си. Точно преди да отвори вратата си, спира, хваща дръжката и казва:
	— Теса?
	— Да?
	Ландън ме поглежда съчувствено, затова не съм подготвена за думите, които казва:
	— Само защото не те обича точно по начина, по който ти искаш, не означава, че не те обича с всичко… което има.
	Какво означава това? Знам, че Хардин ме обича. Не, не мога да разбера какво се опитва да ми каже Ландън. Но дори и да ме обича, той прави грешка след грешка. А аз също продължавам да правя една и съща грешка: да търпя грешките му. Дали наистина ме обича с всичко, което има? Това дали е достатъчно? Точно когато събличам тениската на Зед, на вратата се чука.
	— Изчакай, Ландън, секунда само — викам и обличам тениската.
	Но когато отварям вратата, виждам, че това не е Ландън. Бузите на Хардин са на петна от сълзите, очите му са кървавочервени.
	— Хардин?
	Ръката му е на врата ми, придърпва ме в ръцете си. И преди да успея да протестирам, устните му са върху моите.


>	Глава деветдесет и седем
>	Хардин

	Притискам тялото си към нейното, усещам вкуса на сълзите си и колебанието в устните й. Слагам ръка на кръста й и я целувам по-настоятелно. Трескава, емоционална целувка. Мисля, че мога да припадна от силата на облекчението, когато най-сетне чувствам устата й върху моята. Знам, че съвсем скоро ще ме отблъсне, затова се опитвам да погълна всеки миг, всяко движение на езика й, всеки тих стон, който се отделя от устните й. Цялата болка от изминалите единадесет дни почти се изпарява, когато ръката й се увива около кръста ми. В този миг разбирам, че колкото и да се караме, каквото и да става, винаги ще намерим пътя един към друг. Винаги.
	След като я видях как влиза в къщата, седнах в колата и най-сетне намерих ташаците си, събрах смелост и тръгнах след нея. Прекалено много пъти й позволявах да се измъкне, не мога да си позволя това да е последният ден, когато ще я видя. Когато Ландън затвори вратата под носа ми, заплаках. И после разбрах, че трябва да тръгна след нея, да се бия за нея, преди някой друг да ми я вземе завинаги.
	Ще й покажа, че мога да бъда такъв, какъвто ме иска. Не съвсем, но поне мога да й покажа колко я обичам и че няма да й позволя да си тръгне така лесно. Никога повече.
	— Хардин — казва нежно и слага ръце на гърдите ми, за да ме отблъсне, но не грубо, а деликатно, и да прекъсне целувката ни.
	— Не го прави, Теса. Не съм готов да видя края ни — умолявам я.
	— Хардин, не може да очакваш, че ще ме целунеш и всичко ще е наред. Не и този път — прошепва тя. И тогава падам на колене пред нея.
	— Наясно съм. Не знам защо ти позволих да си тръгнеш от мен, съжалявам. Толкова съжалявам, бебо.
	Надявам се това обръщение да не я подразни, а да ми помогне. Увивам ръка около краката й, ръцете й се вплитат в косата ми, гали ме.
	— Знам, че винаги прецаквам всичко. Знам, че не бива да се отнасям с теб така, както съм го правил досега. Просто те обичам толкова много и това е по-силно от мен. Не знам какво друго да правя, освен да те обичам, затова казвам нещата ей така, съвсем импулсивно и не мисля, че думите ми могат да те засегнат. Знам, че постоянно разбивам сърцето ти, но моля те, моля те, моля те… нека го излекувам. Ще събера всички парченца и никога няма да посмея да го счупя пак. Съжалявам. Да, знам, че винаги съжалявам. Ще тръгна на психотерапевт, ако искаш… или нещо такова. Не ми пука само… — плача в нозете й.
	Заканвам ръце на ластика на боксерките и ги плъзвам надолу.
	— Какво пра… — веднага спира ръката ми.
	— Моля те, само ги махни. Не мога да издържам да те гледам в тези дрехи. Моля те…
	Тя пуска ръката ми и пак заравя пръсти в косата ми. Плъзгам боксерките по краката й и те падат на пода. Тя ги прескача. Ръката й се премества под брадичката ми, вдига главата ми нагоре. Малките й пръсти галят бузата ми и бършат сълзите по лицето ми. Изглежда объркана. Наблюдава ме внимателно, изучава ме.
	— Не те разбирам — казва и продължава да гали мокрите ми бузи.
	— И аз не се разбирам — отвръщам и тя веднага се намръщва.
	Оставам паднал на колене пред нея и я моля за един последен шанс, при положение че съм пропилял толкова много други. Повече, отколкото заслужавам. Банята се е изпълнила с пара, косата й е залепнала по лицето, влагата започва да се стича по кожата й. Господи, колко е красива!
	— Не можем да продължаваме така напред-назад, Хардин. Не е добре и за двама ни.
	— Няма да е така повече, можем да го преодолеем. Можем да се справим с това. Минавали сме и през по-лошо, а и сега вече знам колко бързо мога да те загубя. Мислех, че си даденост, че си нещо, което винаги ще е там, но сега вече знам всичко. Просто искам един последен шанс — казвам и взимам ръцете й в дланите си.
	— Не е толкова просто — отвръща тя и долната й устна започва да трепери, а аз все още се опитвам да преглътна сълзите си.
	— Не би следвало да е толкова просто.
	— Не би следвало да е и толкова трудно — плаче с мен.
	— Да, да, така е с нас. Никога няма да е лесно при нас. Ние просто сме такива, но и никога няма да е чак толкова трудно. Просто трябва да се научим да разговаряме един с друг, без да се караме повече. Ако изобщо знаехме как да говорим, можеше да проведем този разговор за бъдещето и нямаше да се окаже такъв огромен и непреодолим проблем.
	— Опитах се, но ти не искаше да чуеш — напомня ми тя.
	— Знам — въздъхвам. — И това е нещо, което трябва да науча. Без теб е истински ужас, Теса. Аз съм едно пълно нищо. Не мога да се храня, не мога да спя, не мога дори да дишам. Просто… имам нужда от теб. — Гласът ми се прекършва, звуча като малоумен идиот.
	— Стани — слага ръка под лакътя ми и се опитва да ме вдигне.
	Изправям се, тялото ми е до нейното. Дишам накъсано. Трудно е, защото парата е запълнила всеки кубически милиметър. Ако не плачех, знам, че не би ми повярвала. Виждам, че се бори със себе си, виждам го в очите й. Виждал съм го и преди.
	— Не знам дали ще мога. Това се повтаря и пак, и пак. Не знам дали мога да се настроя да започна отначало. — Свежда поглед в земята. — Съжалявам.
	— Хей, погледни ме — умолявам я и вдигам главата й, за да ме погледне в очите. Тя вдига глава, но не иска да срещне погледа ми.
	— Не, Хардин, трябва да се изкъпя. Ще закъснея.
	Виждам една-единствена сълза в ъгълчето на окото й и кимам бавно с глава. Знам, че я подложих на истински ад. Никоя нормална жена не би ме приела обратно след облога, след лъжите и след вечната ми болна потребност да прецаквам всичко. Но тя не е като другите. Тя обича безусловно и влага всичко, което има, в любовта си към мен. Дори когато ми казва да си ида, тя пак ме обича, знам го.
	— Просто си помисли. Става ли? — питам. Ще й дам време и въздух да си помисли, но няма да се откажа от нея. Прекалено много се нуждая от нея. — Моля те? — казвам пак, когато не ми отговаря.
	— Добре — прошепва накрая и сърцето ми подскача от радост.
	— Ще ти покажа. Ще ти покажа колко много те обичам и че тази връзка може да работи. Обичам те. Просто не се отказвай още от мен — настоявам и слагам ръце на дръжката на банята. Тя захапва долната си устна, аз пускам дръжката и пак правя крачка към нея. Когато заставам пред Тес, тя вдига очи и ме поглежда предпазливо. Искам да усетя устните й, ръката й около тялото ми, но се навеждам и леко целувам бузата й, след което правя крачка назад.
	— Добре — повтаря тя и аз тръгвам към вратата.
	Нужен ми е всеки грам самодисциплина и воля, за да изляза.
	Особено когато се обръщам и виждам как издърпва тениската над главата си. Имам чувството, че не съм виждал меката й, бяла като крем, кожа от години. Затварям вратата след себе си и се облягам на рамката, затварям очи и се боря със себе си, за да не се разплача. Пак. Мамка му. Поне каза, че ще си помисли, но имам чувството, че я болеше при самата мисъл да бъде отново с мен.
	Налага се да се съвзема, защото вратата на Ландън се отваря и той се появява в коридора: в бяло поло и спортни панталони.
	— Здрасти — казва и мята чантата си през рамо.
	— Здрасти.
	— Добре ли е?
	— Не, но се надявам, че ще бъде добре.
	— И аз. Тя изобщо не осъзнава колко е силна.
	— Знам. — Избърсвам очи в ризата си. — Обичам я.
	— Знам, че я обичаш — казва, което силно ме изненадва.
	— Как да й покажа? Какво се прави? — питам.
	За секунди в погледа му виждам остра болка, но тя бързо изчезва.
	— Просто трябва да й покажеш, че ще се промениш заради нея, да се отнасяш с нея така, както заслужава. Но трябва да й дадеш нужното пространство и време.
	— Не е много лесно да й дам пространство — казвам. Не мога да повярвам, че пак говоря с Ландън за тези неща.
	— Налага се. Тя ще се бори с теб, но ти трябва да й покажеш с присъствието си и вниманието си, че си готов да воюваш за нея, но без да я задушаваш и притискаш. Това е всичко, от което има нужда. Тя иска да направиш усилие.
	— Да направя усилие, което да не я задушава? — Не, аз не я задушавам. Добре, може би е така. Няма средно положение за мен. Или я отвращавам, така че да избяга от мен, или я стискам до себе си. Не знам как да балансирам.
	— Да — казва, сякаш бе уловил сарказма във въпроса ми, но понеже се нуждая от съвета му, не го правя на проблем.
	— Би ли ми обяснил какво означава това, по дяволите? Дай ми простичък пример.
	— Ами… можеш да я поканиш на среща. Всъщност вие някога излизали ли сте на истинска среща?
	— Да, разбира се — отговарям бързо.
	Не сме ли излизали на среща?
	— Кога? — пита Ландън недоверчиво.
	— Ами… ходихме… на… и един път имаше… — И не знам какво да кажа. — Добре, значи може да не сме излизали точно на среща.
	Тревър би я извеждал на срещи. Дали Зед я е водил? Кълна се, ако само е посмял…
	— Добре. Покани я. Не днес. Днес е прекалено рано дори за теб.
	— Какво означава това? — отвръщам рязко.
	— Нищо, просто казвам, че ти също имаш нужда от време да се успокоиш. На нея й е необходимо повече време, защото ти ще започнеш да я притискаш още повече, защото предполагам, че вече си я притиснал.
	— Колко време да чакам?
	— Поне няколко дни. Постарай се да се държиш, сякаш сега сте започнали да излизате, като че се опитваш сега да я накараш да излезе с теб за първи път. Като цяло, накарай я да се влюби в теб отново.
	— Искаш да кажеш, че не ме обича вече? — питам рязко.
	— Не. За бога! Ще спреш ли с този песимизъм. Не ти ли писва?
	— Не съм песимист — излайвам и се опитвам да се защитя. — Ако някога съм бил оптимист, сега съм в пика си.
	— Добре…
	— Ти си пълен задник — заявявам на доведения си брат.
	— Да, аз съм задникът, когото постоянно питаш за съвет — хвали се с дразнещата си усмивка.
	— Само защото си единственият ми приятел, който има истинска връзка с Теса и я познава по-добре от всеки друг. Освен мен, разбира се.
	Усмивката му става още по-голяма.
	— Току-що каза, че съм ти приятел.
	— Какво? Не, не съм.
	— Напротив, точно това каза — заявява Ландън, очевидно крайно доволен.
	— Нямах предвид приятел в смисъл на… приятел.
	За бога, не знам какво съм имал предвид, но със сигурност не съм искал да кажа „приятел“.
	— Разбира се — смее се той и чувам как водата на душа в банята спира.
	Ландън… не е чак толкова зле, но никога не бих казал, че ми е приятел.
	— Дали да я помоля да я закарам до колежа днес? — питам, докато слизаме на долния етаж. Той клати глава:
	— Коя част от „не я задушавай“ не разбра?
	— Повече те харесвах, когато си държеше устата затворена.
	— А аз те харесвах повече… е, аз май никога не съм те харесвал — отговаря той, но знам, че се шегува. Всъщност никога не съм смятал, че ме харесва. Мислех, че ме мрази заради ужасните неща, които причиних на Теса. Но сега той се оказва единственият път, който може да ме изведе от безизходицата, в която се оказах заради собствените си грешки.
	Подбутвам го леко с ръка, а той се смее. За малко и аз да се засмея с него, когато забелязвам баща си до стълбите на първия етаж. Гледа ни, сякаш сме редки зоологически експонати.
	— Какво правиш тук? — пита и отпива от кафето си.
	— Само я докарах у дома…
	Това всъщност неин дом ли е, или…? Надявам се, че не.
	— О, така ли? — пита баща ми и поглежда Ландън доста изпитателно. Може би прекалено изпитателно, сякаш да се увери дали не лъжа.
	— Няма проблем, татко. Мога да я докарам, когато си искам. А ти можеш да спреш да се правиш на великия защитник и да вземеш да се сетиш кой всъщност е твое дете.
	Ландън ме гледа с неодобрение. Тримата влизаме в кухнята и аз си сипвам малко кафе. Знам, че Ландън не откъсва очи от мен. Баща ми взима една ябълка от фруктиерата и подхваща дълга бащинска лекция.
	— Хардин, Теса е част от това семейство. Това е единственото място, където може да отиде, когато ти… — Карен влиза в кухнята и той веднага млъква.
	— Когато аз какво? — питам.
	— Когато направиш грешка.
	— Ти дори не знаеш какво се е случило.
	— Не е нужно да знам всички подробности. Знам само, че тя е най-хубавото, което ти се е случило, и наблюдавам грешките ти, същите грешки, които аз допуснах с майка ти.
	Тоя сериозно ли ми говори?
	— Не съм като теб! Обичам я и не бих й причинил нищо лошо. Бих направил всичко за нея. Тя е всичко за мен и изобщо не е като при теб и мама. — Блъскам чашата на плота и разливам кафе около нея.
	— Хардин… — чувам гласа на Теса зад гърба си.
	Мамка му. Но за моя огромна изненада, Карен скача в моя защита:
	— Кен, остави момчето на мира. Не виждаш ли, че прави всичко по силите си!
	Очите на баща ми автоматично омекват, когато чува думите на жена си. Поглежда я, после пак се обръща към мен.
	— Извинявай, Хардин. Просто се тревожа за теб — казва той, а Карен потърква гърба му с длан.
	— Няма проблем — отвръщам и поглеждам Теса, която е облечена в суитшърт с емблемата на колежа и джинси. Изглежда толкова невинна, толкова красива с мократа коса, падаща около лицето й, което, слава богу, не е гримирано… все още. Ако Теса не се бе появила в кухнята, бих му казал какъв задник е и как трябва да започне да се учи да си гледа своята собствена работа. Взимам една кърпа и избърсвам кафето от супер скъпия им, гъзарски гранитен плот.
	— Готова ли си? — пита Ландън и Теса кима, но все така не откъсва очи от мен.
	Наистина искам да я закарам, но трябва да се прибера, да се изкъпя, да спя или да гледам тавана, да почистя… мамка му, всичко бих направил само да не се налага да стоя тук и да си говоря с баща ми. Очите й се откъсват от моите, излиза от кухнята и чувам как входната врата се затваря. Въздъхвам и моментално излитам от кухнята. В мига, в който остават сами, баща ми и Карен започват ожесточен разговор. Разбира се, отнасящ се за мен.


>	Глава деветдесет и осем
>	Теса

	Знам какво трябваше да направя: да кажа на Хардин да си върви. Но не можах. Той толкова рядко показва емоция, а когато падна на колене пред мен, сърцето ми се раздроби на още по-малки, нищожно малки парченца. Казах му, че ще си помисля дали да му дам последна възможност, но нямам идея как ще стане това. Буквално се разкъсвам и се дразня повече на себе си, отколкото на него. Дразня се, че почти се подлъгах пак и за малко да отстъпя. Но от друга страна, гордея се със себе си, че спрях нещата, преди да стигнат прекалено далеч. Сега вече е време да мисля само за себе си, поне един път да помисля за себе си, а не за него.
	Докато Ландън кара към колежа, телефонът ми вибрира. Съобщение от Зед.
C>
	Добре ли си?
C$
	Поемам си дълбоко дъх и отговарям:
C>
	Да, добре съм. Пътувам с Ландън за колежа. Извинявай за снощи. Аз съм виновна, че дойде в апартамента ти.
C$
	Изпращам съобщението и се обръщам към Ландън.
	— Какво според теб ще стане сега? — пита той.
	— Нямам никаква представа. Все още съм твърдо решена да говоря с Крисчън за Сиатъл.
	Зед ми връща отговор:
C>
	Не, не си виновна ти. Вината е изцяло негова. Радвам се, че си добре. Остава ли уговорката за обяд днес?
C$
	Бях забравила за уговорката ни да се видим в сградата на неговия факултет за обяд. Искаше да ми покаже някакво цвете, което свети в тъмното. Зед бил помогнал да го създадат. Не искам да нарушавам уговорките си с него. Винаги е бил така мил с мен и ми е помагал в най-трудните ситуации. Но сега, след като целунах Хардин тази сутрин, не знам какво да правя. Какво ми става? Снощи в едно легло със Зед, сутринта целувам Хардин.
	Не искам да бъда такова момиче. Все още изпитвам вина заради това, което се случи, докато все още бях официално с Ноа. В своя защита мога да кажа, че Хардин нахлу в живота ми като гюле. Разруши ме, след което ме построи отново. И после пак ме разруши. Нямах никакъв избор, освен да гравитирам край него и да чакам ударите.
	Всичко, което се случи със Зед, е напълно различно. Хардин не се обади цели единадесет дни, а аз нямах никаква представа защо. Останах с впечатлението, че не ме иска. Точно тогава Зед беше до мен. Винаги е бил до мен в трудни мигове. От самото начало е толкова сладък. Опитал се е да спре облога с Хардин, но Хардин не му е позволил: просто е трябвало да докаже на всички, че може да ме закачи на колана си, въпреки протестите на Зед срещу тази гнусна игра.
	Откакто познавам и двамата, нещата между тях не са наред. Не знам защо. Доскоро смятах, че е заради облога, но сега започвам да мисля, че още от самото начало нещо между тях буксуваше. Хардин твърди, че Зед иска само да ми свали гащите, но считам, че е доста лицемерно от негова страна да говори така. А Зед не е направил нищо, с което да ми намекне, че иска да спи с мен. Дори и когато го целунах в апартамента му, преди да узная за облога, той ми даде да разбера, че никога не би ме накарал да направя нещо, което не искам. Мразя да се сещам за онова време. Нямах никаква идея за какво става дума. Но зад карамелените очи на Зед виждам само доброта, докато зад зелените очи на Хардин виждам гняв.
C>
	Да, добре, ще се видим за обяд.
C$
	Натискам копчето да изпратя съобщението.


>	Глава деветдесет и девет
>	Теса

	Не знам как се чувствам днес. Не съм щастлива, но не съм и нещастна. За сметка на това съм ужасно объркана. И Хардин вече ми липсва. Знам, жалка съм. Но не мога инак. Бях далеч от него толкова дълго, за малко да успея да го изкарам от системата си, но една целувка, една-единствена целувка… и пак загубих малкото си останал разум.
	С Ландън чакаме да светне зелено. Вятърът е леден. Слава богу, че си сложих суитшърта. Това време няма да омекне.
	— Е, май е време да се обадя в университета в Ню Йорк — казва той и вади дълъг списък с имена на хора, на които предстои да звъни.
	— Убедена съм, че там е страхотно. И ще се справиш брилянтно.
	— Благодаря. Само се притеснявам, че няма да ме приемат за летния семестър, а не искам да си взимам почивка през лятото.
	— Луд ли си? Разбира се, че ще те вземат за всеки един семестър. Имаш отлични оценки — казвам и се смея. — И доведеният ти баща е ректор.
	— Май трябва да оставя ти да им се обадиш — шегува се той.
	Разделяме се, защото имаме различни часове. Разбираме се да се чакаме след лекции направо при колата.
	На обяд тръгвам към голямата сграда на факултета на Зед. Отварям тежките метални врати. Зед е седнал на една дървена пейка в лобито пред големите дървета. Когато ме забелязва, лицето му грейва и веднага става да ме посрещне. Облечен е в джинси и бяла престилка с дълги ръкави. Материята на престилката е толкова тънка, че мога да видя контурите на татуировките му.
	— Здрасти — казва с усмивка.
	— Здрасти.
	— Поръчах пица, трябва да дойде всеки момент — съобщава, сядаме на пейката и говорим кой какво е правил сутринта. Когато пицата пристига, Зед ме води в стая с растения. Оказва се парник. Цели редици различни растения, които никой никога не е виждал, изпълват малкото пространство. Зед идва при мен до една от малките масички и сядаме.
	— Мирише толкова хубаво! — казвам и се настанявам срещу него.
	— Кое, цветята ли?
	— Не, пицата. Цветята също — смея се.
	Истината е, че умирам от глад. Не успях да хапна нищо за закуска, а съм будна, откакто Хардин нахлу в апартамента на Зед, за да ме извлече оттам.
	Зед взима едно огромно парче, подлага салфетката отдолу и ми го подава. После взима едно за себе си, сгъва го и преди да отхапе, пита:
	— Как мина снощи… искам да кажа, тази сутрин?
	Започвам да се чувствам доста некомфортно, докато го гледам, а миризмата на цветята ми напомня за часовете, които прекарвах в парника в дома на родителите ми, докато пияният ми баща крещеше на майка ми. Отмествам поглед встрани и бавно дъвча.
	— В началото беше пълна катастрофа. Както винаги, разбира се.
	— В началото? — Зед навежда глава настрани и облизва устни.
	— Да, карахме се. Както винаги, но сега като че е по-добре. — Нямам намерение да казвам на Зед как Хардин падна на колене пред мен, защото това са прекалено лични неща. Това е само между мен и Хардин.
	— Какво искаш да кажеш?
	— Той се извини.
	Зед ме поглежда по начин, който никак не ми харесва.
	— И ти се хвана?
	— Не, казах му, че все още не съм готова за нищо. Казах му, че ще си помисля.
	— Но няма да го направиш наистина, нали?
	Усещам разочарованието в гласа му.
	— Не, няма да се впускам в нищо веднага. Не мисля, че ще се преместя обратно в апартамента му.
	Зед оставя парчето си пица върху салфетката.
	— Не трябва да му отделяш и минута от времето си, Теса. Какво още искаш да ти причини, за да се убедиш, че трябва да стоиш настрана от него? — пита и ме гледа, сякаш наистина му дължа някакъв отговор.
	— Не е толкова елементарно. Не мога просто да го изхвърля от живота си. Не съм казала, че ще започна да излизам пак с него, но двамата минахме през безброй трудности, а и той наистина е преживял много тежки дни без мен.
	Зед върти очи.
	— О, да се напива и да се напушва с Джейс. Това ли е неговата версия за трудни дни? — казва и стомахът ми пада в петите.
	— Не, не е седял при Джейс, той беше в Англия.
	Нали наистина е бил в Англия? Или?
	— Бил е в апартамента на Джейс снощи. Точно преди да се появи при нас.
	— Така ли? — Никога не съм предполагала, че Хардин би потърсил отново Джейс. Точно Джейс!
	— Изглежда доста подозрително да отидеш при някого, който имаше такова активно участие във всичко, и то, при положение че мрази мен заради това, че съм около теб.
	— Да… но ти също имаше голямо участие в това, което се случи — напомням му.
	— Не и когато искаха да ти кажат, не и когато те унизиха пред всички. Това беше план на Моли и Джейс. Именно затова Хардин го преби от бой. И ти знаеш, че исках да ти кажа от самото начало. За мен винаги е било повече от облог, Теса. Но не и за него. Той ни показа чаршафите, за бога.
	Не искам да ям повече. Повдига ми се.
	— Не искам да говоря за това.
	Зед кима и вдига ръка.
	— Да, права си. Съжалявам, че изобщо го споменах. Просто ми се иска да ми беше дала половината от шансовете, които даваш на него. Ако бях на мястото на Хардин, никога не бих отишъл при Джейс и да вися там с часове. Освен това там винаги има случайни момичета…
	— Добре, стига. — Не искам да слушам повече за Джейс, нито за момичетата му и за апартамента му.
	— Да говорим за нещо друго. Съжалявам, ако съм наранил чувствата ти, наистина съжалявам. Няма никога да го спомена, освен ако ти самата не искаш да говориш по темата. Но просто не разбирам. Ти си прекалено добра за него и си му прощавала толкова много пъти. Но край на това.
	Той протяга ръка и я слага върху моята.
	— Няма проблем — казвам, но все още не мога да повярвам, че Хардин е отишъл при Джейс, след като се сби със Зед пред къщата на Ванс. Това е последното място, където съм очаквала да отиде.
	Зед става и тръгва към вратата.
	— Ела да ти покажа нещо — казва и аз тръгвам след него към средата на парника. — Изчакай тук.
	Светлините изгасват. Настройвам се да стане много тъмно, но вместо очаквания мрак пред очите ми грейват редици цветя в различни цветове: неоновозелено, розово, оранжево и червено. Всяка редица грее в различен цвят. Някои са по-ярки, други са по-приглушени.
	— О! — прошепвам с възхищение и изумление.
	— Хубаво е, нали? — пита.
	— Да, много.
	Бавно тръгвам между редиците и се наслаждавам на красотата.
	— Ние ги създадохме и после променихме малко семената, за да светят така.
	Изведнъж Зед се оказва зад мен.
	— Виж това — казва и насочва дланта ми към едно розово цвете, което не грее много ярко.
	Когато го докосвам, то пламва в яркорозово, сякаш се събужда за живот. Подскачам от изненада и отдръпвам ръката си назад. Зед се смее зад гърба ми.
	— Как е възможно? — питам изумено.
	Обичам цветя, особено лилии, но тези, създадени от човек цветя, веднага ми стават любимите.
	— Науката прави възможно и невъзможното — говори с огряно от неоновата светлина лице и с искряща усмивка.
	— Ученолюбив си ти, винаги съм подозирала — смея се тихо.
	— Точно ти ли ми го казваш? — шегува се той и аз се смея.
	— Вярно е.
	Докосвам листенцето на цветето и то пак грейва.
	— Това е невероятно. Изумително.
	— Знаех си, че ще ти хареса. Сега се опитваме да направим същото, но с дърво. Проблемът е, че дърветата растат много по-бавно, но пък живеят по-дълго. Цветята са прекалено крехки. Ако не им обръщаш внимание, те просто умират.
	Гласът му е толкова нежен. Не мога да не сравня себе си с някое от тези цветя. И защо ли имам чувството, че той прави същото: сравнява ме с цвете.
	— Ако можеше и дърветата да са така красиви като цветята — мечтая.
	Зед застава пред мен.
	— Могат да бъдат… ако някой ги накара да се чувстват красиви. Точно както можеш да превърнеш едно обикновено цвете в искрящо, същото може да се получи с дърветата. Ако на едно дърво му се отделят нужната грижа и внимание, то може да грее по същия начин, но с много по-силна светлина.
	Не казвам нищо, когато палецът му започва да гали бузата ми.
	— Ти заслужаваш точно такова внимание. Заслужаваш да бъдеш с човек, който да те накара да светиш, да сияеш, а не с такъв, който убива живота в теб.
	И тогава се навежда да ме целуне, но аз правя крачка назад и почти стъпквам едно от цветята.
	— Съжалявам, не мога.
	— Не можеш какво? — Гласът му е малко по-висок от нужното. — Позволи ми да бъда този, който ще ти покаже колко щастлива можеш да бъдеш.
	— Не… не мога да те целуна сега. Не мога да се мятам между двама ви. Снощи бях в твоето легло, сутринта целунах Хардин. И сега…
	— Целунала си го? — гледа ме с отворена от изумление уста. Добре че стаята е осветена само от сиянието на цветята.
	— Ами… той ме целуна, но аз му позволих… след което се отдръпнах. Объркана съм и докато не реша какво ще правя, не мога да ходя и да се целувам с всеки. Просто не е редно.
	Зед не казва нищо.
	— Съжалявам, ако съм те подвела или съм те накарала да си помислиш, че…
	— Няма нищо.
	— Не, не е така. Не биваше да те забърквам във всичко това, докато не започна да мисля разумно и не взема правилното решение.
	— Не си виновна ти. Аз съм този, който се натрапва. Нямам нищо против дори да ме заблуждаваш, стига да мога да бъда край теб. Знам, че можем да бъдем щастливи. Имам толкова много време да чакам… докато го разбереш и ти — казва и отива да включи осветлението.
	Как е възможно винаги да се държи толкова мило с мен? Винаги да ме разбира.
	— Бих те разбрала, ако ме намразиш — казвам и мятам чантата си през рамо.
	— Никога не бих те намразил.
	— Благодаря ти, че ми показа цветята. Изумителни са.
	— Благодаря, че дойде. Мога ли да те изпратя до лекцията ти поне? — предлага с усмивка.


	Пристигам за часа по йога само пет минути по-рано. Една висока брюнетка е заела мястото ми пред инструкторката и съм принудена да седна отзад, на последната редица до вратата.
	Бях планирала да кажа на Зед, че никога няма да мога да изпитам към него същите чувства, каквито изпитвам към Хардин; че съжалявам, че го целунах тогава на паркинга; че можем да бъдем само приятели. Но всеки път, когато исках да призная, той просто казваше възможно най-милите и сладки неща, правилните неща.
	Когато ми каза, че Хардин е бил в Джейс предната вечер, бях стъписана. Винаги си мисля, че знам какво да кажа, докато Зед не започне да говори. Тогава вече не знам нищо. Мекият му, галещ глас и добротата в очите му винаги са успявали напълно да ме объркат и дори да ме смутят. Трябва да се обадя на Хардин, когато се прибера в къщата на Ландън, и да му кажа за обяда си със Зед, да го питам какво е правил при Джейс… Какво ли прави Хардин? Дали изобщо е отишъл на лекции днес?
	Часът по йога ми дойде много добре. Точно каквото ми трябваше, за да започна да мисля по-разумно. Сега се чувствам значително по-добре. Навивам постелката си и излизам от залата, когато…
	— Теса?
	Обръщам се и виждам Хардин, който бяга към мен, прокарвайки ръце през косата си.
	— Исках… исках да говоря с теб за нещо… — звучи ми необичайно. Сякаш е… притеснен.
	— Сега ли точно? Не мисля, че това е мястото за такива разговори. — Нямам никакво намерение да го оставя да прави скандали тука и всички да слушат за проблемите ни.
	— Не, не… не е такъв разговор. — Гласът му е направо писклив, нервен е. Не, това не е на добре. Той никога не е нервен, никога не е притеснен. — Чудех се… Не знам… Не… Няма значение… — Изчервява се и се обръща да си ходи.
	Въздъхвам и се каня да вляза в съблекалнята.
	— Ще излезеш ли с мен? — провиква се изведнъж. Не, не се провиква, направо крещи истерично. Не мога да прикрия изненадата си.
	— Моля?
	— Като на среща… като… да излезем… като на среща. Само ако искаш, разбира се. Но пък може и да е забавно? Не знам, не съм сигурен дали ще ти е забавно, но бих…
	Решавам да сложа край на унижението му, защото бузите му са много червени.
	— Разбира се — отговарям.
	— Наистина ли? — Устните му се извиват в усмивка. В притеснена, нервна усмивка.
	— Да.
	Не знам дали идеята е добра, но той никога не ме е канил на среща. Най-близкото до среща преживяване беше, когато ме заведе на онзи поток и когато ходихме да ядем след това. Но този ден беше пълна лъжа, така че не се брои за среща. Това беше планът му да бръкне в гащите ми.
	— Добре… Кога искаш да излезем… Искам да кажа… може да излезем сега, веднага. Или утре? Или някой друг ден през седмицата?
	Не си спомням някога да съм го виждала толкова притеснен и толкова чаровен. Едва успявам да сдържа смеха си.
	— Утре? — предлагам.
	— Да, утре — усмихва се и захапва долната си устна. Енергията между нас е доста странна, но не мога да кажа, че е отрицателна… просто е различна… и дори е хубаво.
	— Добре…
	За мое изумление, изчервявам се, както беше всеки път в началото, когато бях с него… около него.
	— Добре — повтаря той, завърта се на пети и тръгва, като почти се препъва в един навит тепих за борба.
	Влизам в съблекалнята и избухвам в луд смях.


>	Глава сто
>	Хардин

	Ландън подскача от уплаха на стола си, когато нахлувам в офиса на баща ми.
	— Какво правиш тук? — пита.
	— Дойдох да говоря с теб.
	— За какво?
	Сядам на кожения стол зад нечовешки скъпото дъбово бюро.
	— Теса. За какво друго?
	— Тя сподели с мен, че вече си я поканил да излезете. Искам да кажа… много време си й дал.
	— Какво каза тя? — питам.
	— Няма да ти кажа — отговаря и слага един лист във факса.
	— Какво правиш? — питам го.
	— Подавам си документите за Нюйоркския университет. Следващия семестър се местя там.
	Следващият семестър? Какво, по дяволите?
	— Защо толкова скоро?
	— Защото не искам да си губя повече времето тук, когато мога да бъда с Дакота.
	— Теса знае ли?
	Знам, че няма да го приеме никак добре. Той е единственият й добър приятел. И на мен… не че не ми се иска да замине… но не ми е особено радостно.
	— Да, разбира се, че знае. Тя беше първият човек, на когото казах.
	— Добре, да караме по същество. Имам нужда от помощ за тая работа със срещата и тези лайна.
	— И тези лайна! — усмихва се Ландън. — Колко мило.
	— Ще ми помогнеш ли, или не?
	— Най-вероятно.
	— Къде е тя? — питам. Когато се качвах насам, минах покрай стаята, в която спи, но вратата беше затворена и аз така и не почуках. Исках да го направя, но полагам усилия да й дам време и пространство да мисли. Ако не бях видял колата й пред къщата, вече щях да съм изперкал, но сега съм спокоен, защото знам, че е тук.
	— Не знам. С онзи Зед май — отвръща Ландън и сърцето ми спира. На секундата съм на крака. — Шегувам се, шегувам се. Беше в парника с майка ми — казва той и ме гледа със закачливо… презрение? Какво ми пука. Няма нищо по-сигурно от това, че параноята ме е стиснала отвсякъде.
	— Не беше смешно. Гъз — казвам злобно, а той се смее. — Сега вече със сигурност ще ми помогнеш.


	Ландън ми дава някой и друг съвет, казва, че има работа, и ме изпраща до вратата. Преди да изляза, питам:
	— Сама ли ходи до „Ванс“?
	— Да, не беше на стаж няколко дни, когато… е, вече знаеш.
	— Мислиш ли, че е тук? — питам много тихо, когато минаваме покрай стаята, в която… живее Теса. Не искам точно сега да мисля каква болка й причиних.
	— Не знам. Може би.
	— Може би трябва да… — И преди да довърша, завъртам леко дръжката на вратата, която се отваря с леко скърцане. Надничам съвсем тихо. Лежи на леглото, затрупана под листа и учебници. Все още е по джинси и по суитшърт. Трябва да е била много изморена, за да заспи, докато учи.
	— Мисля, че започваш да ме плашиш с това преследване — съска Ландън в ухото ми.
	Изгасвам осветлението, правя крачка назад и затварям вратата.
	— Не я преследвам, а я обичам, ясно ли ти е?
	— Знам, но очевидно не разбираш в какво се състои концепцията да дадеш на някого време и пространство.
	— Не мога по друг начин. Толкова съм свикнал да е до мен, а и минах през истински ад през тези, почти две седмици без нея. Много ми е трудно да стоя настрани.
	Слизаме мълчаливо по стълбите. Надявам се да не съм прозвучал прекалено отчаяно. Но пък като се замисля, това е само Ландън, така че не ми пука.


	Не искам да се прибирам в апартамента сега, когато Теса не е там. Замислям се дали да не се обадя на Логан и да намина към къщата, но дълбоко в себе си знам, че е лоша идея. Не искам никакви проблеми, а когато отида там, винаги възникват такива.
	Не, наистина не ми се ходи в онзи празен апартамент. Въпреки това се насилвам. Толкова съм уморен. Не съм спал нормално от векове. Или поне така ми се струва. Лягам на леглото и се опитвам да си представя ръцете й около кръста ми, на гърдите ми. Не мога да си представя варианта животът ми да продължи по този начин. Ако никога не я докосна, ако никога не мога да усетя топлината на тялото й до моето.
	Трябва да направя нещо. Нещо, което да й покаже, да й докаже, че мога. Нещо, с което да докажа сам на себе си, че мога. Мога да се променя. Ще трябва да се променя. Проклет да съм, ако не го направя.


>	Глава сто и едно
>	Теса

	Докато си взема душ и си изсуша косата, вече е шест часът. Навън отдавна е тъмно. Чукам на вратата на Ландън, но го няма. И колата му я няма пред гаража, но напоследък паркира в гаража, така че може да е някъде из къщата. Нямам никаква представа какво да си облека, защото не знам къде ще ходим. През няколко секунди надничам през прозореца и чакам колата на Хардин. Когато виждам фаровете, стомахът ми се обръща от притеснение.
	Значителна част от страховете ми се изпаряват при следващата, заляла ме шокова вълна, когато Хардин излиза от колата по черна риза: тази, която бе облякъл на партито във Ванс. _И това какво е? Черни официални панталони? О, боже, да! И истински обувки. Лъскави, черни официални обувки. Майко мила! Хардин се е издокарал?_
	Чувствам се доста семпло облечена, но начинът, по който ме гледа, веднага стопява неловкото чувство. Той наистина е надминал себе си. Изглежда толкова красив. Дори си е направил прическа. Прибрал е косата си назад и ми се струва, че е сложил гел, за да я задържи така, защото докато върви, не пада както обикновено на челото му.
	— Здрасти — казва и се изчервява.
	— Здрасти. — Не мога да откъсна очи от него. Я чакай… — Къде ти е пиърсингът?
	Металните кръгчета са изчезнали. И от веждата, и от устната.
	— Махнах ги.
	— Защо?
	— Не знам… не мислиш ли, че изглеждам по-добре така? — Поглежда в очите ми.
	— Не! Обичах пиърсинга ти… и сега ми харесваш, но… не, трябва да ги сложиш обратно.
	— Не ги искам — казва и тръгва да ми отвори вратата.
	— Хардин… надявам се да не си ги махнал само защото си си помислил, че така ще ми харесаш повече. Защото не е вярно. Обичам те и с пиърсинг, и без пиърсинг. Моля те, сложи си ги.
	Когато чува думите ми, очите му грейват, а аз бързам да отместя поглед и се качвам в колата. Колкото и да съм му ядосана, никога не съм искала и не искам да си мисли, че трябва да променя външния си вид заради мен. Да, в началото, когато видях пиърсинга му, не ми хареса и побързах да го упрекна, да го квалифицирам, но с течение на времето обикнах металните кръгчета. Те са част от него самия.
	— Не е съвсем така, честно. От известно време си мисля, че трябва да ги махна. Нося ги от толкова години, имам чувството, че цяла вечност са на лицето ми. Започнаха да ме дразнят. А и кой, по дяволите, ще ме вземе на работа с тези лайна на лицето?
	Закопчава колана си и ме поглежда.
	— Разбира се, че ще те наемат. Живеем в двадесет и първи век. Ако си ги харесваш…
	— Не е кой знае какво. Харесва ми как изглеждам без тях. Сякаш вече не се крия… ако ме разбираш.
	Поглеждам го пак и се опитвам да го възприема в този му вид. Изглежда… изумително. Винаги е изглеждал така, но сега по лицето му няма неща, които да отвличат вниманието ти, за да забележиш колко е красив.
	— Е, аз мисля, че изглеждаш перфектно със или без тях. Хардин, само те моля да не си мислиш, че аз искам да изглеждаш по определен начин, защото това не е вярно.
	Това е самата истина. Когато ме поглежда и ми се усмихва срамежливо, аз просто забравям за какво исках да му крещя.
	— Къде ме водиш, ако мога да попитам?
	— На вечеря. Мястото е страхотно. — Гласът му трепери. Този притеснен Хардин се превръща в любимия ми Хардин.
	— Чувала ли съм за това място?
	— Не знам… може би.
	През останалия път не говорим. Аз пея с вокала на „Фрей“, които Хардин очевидно започва да харесва, а той гледа напред пътя. През цялото време потърква длан в бедрото си. Знам, че прави така, когато е притеснен.
	Ресторантът изглежда модерен и много скъп. Всяка кола на паркинга струва повече от къщата на майка ми. Сигурна съм.
	— Исках да ти отворя вратата — казва, когато отварям вратата да изляза.
	— Мога да я затворя и да я отвориш ти, ако…
	— Не, не мисля, че е същото, Тереза. — Усмихва се с онази зашеметяваща, съблазнителна усмивка и не мога да спра сърцето си да пърха, когато чувам как изговаря цялото ми име. Преди му казвах, че ме дразни до лудост, когато го изрича, но тайно обожавах начина, по който го произнася… само защото си мислеше, че ме ядосва. Обичам да ме нарича Тереза почти толкова, колкото обичам да ми казва Тес.
	— Пак сме минали на „Тереза“, забелязвам — отвръщам и му се усмихвам.
	— Да, да, пак сме минали на „Тереза“ — казва и поема ръката ми. Самочувствието и увереността му растат с всяка крачка към ресторанта.


>	Глава сто и две
>	Хардин

	— Сещаш ли се за някое друго място, където обичаш да ходиш? — питам, когато се връщаме в колата.
	Охраната в скъпия ресторант, където направих резервацията, каза, че името ми не било в списъка за тази вечер. Успях да запазя самообладание, за да не проваля цялата вечер, но мамка му… еба си задника. Пръстите ми започват да се впиват по-ожесточено във волана. Спокойно, трябва да се успокоя. Поглеждам към Теса и се усмихвам. Тя захапва устна и извръща поглед.
	— Е, това беше доста неловко — казвам. Гласът ми е нестабилен, странно писклив. — Искаш ли да отидем на някое специално място, понеже очевидно минаваме към план Б?
	Иска ми се да се сетя за някое място, където да я заведа и където… да ни пуснат.
	— Не, нищо специално. Просто да има храна — усмихва се тя.
	Радвам се, че се държа толкова спокойно и че не отреагира при тази ситуация. Беше унизително да ни върнат по този начин.
	— Добре, „Макдоналдс“? — шегувам се само за да я чуя как се смее.
	— Може да изглеждаме малко глупаво в „Макдоналдс“.
	— Да, съвсем малко глупаво.
	Нямам никаква идея къде да отидем. Трябваше да разполагам с резервен вариант. Как не се сетих да помисля предварително! Тази вечер отива по дяволите, а едва е започнала. Спираме пред един знак СТОП и се оглеждам. Забелязвам претъпкан паркинг, доста хора се мотаят наоколо.
	— Какво става тук? — пита Теса и се опитва да види от моята страна.
	— Не знам. Пързалка или нещо такова.
	— Пързалка? За кънки? — Гласът й звучи точно така, както когато започва да се вълнува.
	О, не…
	— Може ли…
	_Мамка му._
	— Да отидем да се пързаляме? — питам невинно, сякаш не знам, че точно това иска.
	Моля те, кажи не. Кажи не, моля те!
	— Да! — възкликва толкова ентусиазирано.
	Никога не съм се качвал на кънки през живота си. И никога не съм имал намерение да се качвам, но ако това иска, няма да ме убие… е, може би ще ме убие, но ще го направя.
	— Разбира се — казвам.
	Поглеждам я и по очите й разбирам, че изобщо не е очаквала да се съглася. Мамка му, аз самият не бях очаквал да се съглася на такова нещо.
	— Чакай… какво да си облека? Само по тази рокля съм и имам едни мокасини в чантата. Трябваше да си обуя джинси. Щеше да е толкова забавно — казва почти сърдито, като малко дете.
	— Можем да отидем до магазина и да ти купим. Аз имам дрехи в багажника. — Не мога да разбера как така минавам през целия този ад, за да отида да се пързалям на кънки.
	— Добре. — Лицето й грее. — Много е удобно да имаш дрехи в багажника. Всъщност… защо държиш всички тези неща там? Никога не си ми казвал.
	— Беше ми навик. Когато оставах с момичета… искам да кажа, когато не се прибирах по цяла нощ и имах нужда от чисти дрехи на сутринта, никога нямах. И така започнах да слагам дрехи в багажника си. И навикът си остана. Просто понякога е удобно да имаш дрехи.
	Устните й се свиват в права черта. Знам, че не биваше да споменавам другите момичета, макар и да са били преди нея. Иска ми се да знае, наистина да знае, как беше тогава, как чуках без никакво чувство. Винаги едно и също. Никога не съм ги докосвал така, както докосвам нея, не се загубвах в плиткото им, накъсано дишане, не се опитвах да синхронизирам своето дишане с тяхното, не се опитвах да запомня и да докосна всеки сантиметър от телата им, не чаках отчаяно да ми кажат, че ме обичат, не им позволявах да ме докосват в съня си, просто влизаш излизаш. Ако някога съм оставал в едно легло с някоя от тях, това е било, защото съм бил прекалено пиян да си тръгна. Никога нищо не е било, както е с нея. И ако тя самата го знаеше или се опиташе да го разбере, нямаше да има нищо против да споменавам и тази част от миналото си. Ако бях на нейно място… Да, повръща ми се от самата мисъл Теса да чука или да е чукала някой друг.
	— Хардин? — казва тихо тя и ме връща в реалността.
	— Да?
	— Чу ли ме?
	— Не, извинявай. Какво каза?
	— Подминахме „Таргет“.
	— Мамка му. Извинявай. Ще обърна.
	Обръщам на следващия паркинг. Теса има някаква необяснима за мен обсебеност от „Таргет“. Магазинът е точно като M&S в Лондон, само че е по-скъп, а продавачките изглеждат толкова тъпо в тези червени пуловери и спортни панталони. Но Теса винаги казва: В „Таргет“ качеството на стоките е страхотно и има много богат избор. Не твърдя, че не е права, но тези огромни молове… хем си като в кутийка, хем можеш да се загубиш. Това е едно от нещата, които ме карат да се чувствам не на мястото си в тази страна.
	— Ще изтичам да взема нещо набързо — казва тя, докато паркирам.
	— Сигурна ли си? Мога да дойда. — Искам да отида, но не мога да настоявам, ако не желае, не и тази вечер.
	— Ако искаш да…
	— Искам — казвам, преди да довърши изречението.


	За десет минути вече е успяла да напълни кошницата с боклуци. Взела е гигантски пуловер и някакви ластични панталонки, за които твърди, че били клин, но на мен ми изглеждат просто като ластични, лъскави панталони. Докато търси ръкавици, шал и шапка, аз стоически се опитвам да не си я представям в тези тесни панталони. Теса определено се готви за Антарктика, но пък от друга страна, навън е доста студено.
	— Мисля, че и ти трябва да си вземеш ръкавици. Ледът е студен и когато паднеш, ръцете ти ще замръзнат — предупреждава ме пак.
	— Няма да падна, но ако настояваш, ще си взема ръкавици — усмихвам се, тя също се усмихва и мята чифт черни ръкавици в кошницата.
	— Искаш ли шапка? — пита.
	— Не, имам в багажника.
	— Разбира се, че имаш. — Бърка в кошницата, вади шала и го връща.
	— Без шал? — питам.
	— Мисля, че това е достатъчно.
	— Да, определено — шегувам се, но тя ме игнорира и тръгва към щанда за чорапи. Сигурен съм, че ще изкараме цялата вечер в проклетия магазин. След около век Теса казва:
	— Добре, мисля, че съм готова.
	Както винаги, на касата тя се опитва да спори с мен кой ще плати, но това е среща, на която аз съм я поканил, така че няма начин да й позволя да плати. След като й заявявам това, тя само върти очи, вади последните си пари и ги подава на касиера.
	Няма пари? Защо не ми казва, ако няма пари? Дали да я попитам?
	Мамка му, прекалено много мисля за всичко.
	Когато се връщаме на пързалката, Теса е готова да скочи от колата още в движение, но първо трябва да се преоблечем. Докато се преобличам, тя гледа на другата страна през прозореца. Не се обръща нито за секунда.
	— Можем да намерим баня или тоалетна да се преоблечеш — казвам.
	— Мислех да го направя в колата, за да не се налага да се размотавам с роклята в ръка.
	— Не, има прекалено много хора. Някой може да те види как се събличаш. — Оглеждам се из паркинга — няма никого, няма пукнат човек, но все пак…
	— Хардин, няма проблем — казва леко раздразнено.
	Трябваше да гепя оная топка на баща ми, която мачкаш, когато преживяваш стрес.
	— Както кажеш.
	Тя къса етикетите на дрехите си и пита:
	— Би ли ми помогнал с ципа, преди да излезеш?
	— Мм… да…
	Тя вдига косата си, за да не ми пречи и за да мога да видя къде е ципът. Разкопчавал съм тази рокля десетки пъти, но за първи път няма да мога да докосна ръцете й, няма да мога да я сваля по тялото й.
	— Благодаря. Сега чакай вън — командва.
	— Моля? Не е като да не съм те…
	— Хардин…
	— Добре. Побързай. — Излизам от колата и чакам.
	Да, това, което казах, беше грубо. Веднага отварям вратата и добавям.
	— Моля.
	И пак затварям. Чувам как се смее в колата. След няколко минути излиза от нея, сресва косата си с пръсти и слага лилавата си плетена шапка. Изглежда… сладка. Винаги е изглеждала красива, но в този голям пуловер, с плетена шапка и ръкавички изглежда съвсем невинна и чиста.
	— Забрави си ръкавиците — казва и ми ги подава.
	— Супер. Как ли щях да се справя с кънките без ръкавици — шегувам се, а тя ме ръчка с лакът в ребрата. Толкова е сладка, толкова много неща искам да й кажа, но не смея, за да не разваля цялата вечер.
	— Знаеш ли, ако искаше да облечеш такъв огромен пуловер, можеше просто да сложиш някой от моите и да си спестиш двадесет кинта — казвам и тя хваща ръката ми, но веднага след това ме пуска като ужилена.
	— Извинявай — изрича тихо и се изчервява. Искам да хвана ръката й, но чувам гласа на разпоредителката:
	— Какъв размер кънки искате? — пита ниската жена с плътен глас.
	Поглеждам към Теса и тя отговаря и за двама ни. Жената се връща с два чифта кънки. Не, няма начин това да завърши щастливо за мен.
	Тръгвам след Теса към пейката и събувам обувките си. Едва съм пъхнал пръстите си в първата кънка, когато тя се изправя, готова за подвизи по пистите. Надявам се да й писне бързо и да каже, че иска да си ходим.
	— Наред ли е всичко? — пита с лека подигравка, докато се опитвам да завържа връзките на втората кънка.
	— Да. Къде да си оставя обувките?
	— Аз ще ги взема — казва ниската жена, която пак се е появила отнякъде. И двамата й подаваме обувките си.
	— Готов ли си? — пита Теса и аз ставам. И веднага се хващам за парапета. Как ще го направя, по дяволите? Никаква идея нямам.
	Теса се опитва да прикрие усмивката си.
	— Става по-лесно, когато започнеш да се движиш по леда.
	Безкрайно се надявам да се окаже права. Но не става по-лесно. Падам три пъти през първите пет минути, но Теса определено се забавлява и се смее всеки път, когато се приземя на задника си. Трябва да призная обаче, че ако не бяха ръкавиците, ръцете ми щяха да са станали ледени.
	Тя се смее след поредното ми падане и ми подава ръка, помагайки ми да стана.
	— Помниш ли как преди по-малко от половин час каза, че никога няма да паднеш?
	— А ти да не би да си професионална кънкьорка? — питам и бавно се изправям на крака.
	В момента мразя кънките, мразя ги така, както никога не съм мразил нищо друго, но тя се забавлява.
	— Не, от известно време не съм професионална, но с моята приятелка Джоузи бяхме достигнали много добро ниво. Карахме доста.
	— Джоузи? Никога не си говорила за приятелите си от училище. Не си я споменавала.
	— Нямах много приятели. През по-голямата част от времето бях с Ноа, бях заета да израствам с него. Джоузи се премести преди последната година в гимназията.
	Не знам защо не е имала приятели, защо и сега не иска да има много приятели. И какво като има обсесивно-компулсивно разстройство, какво като е прекалено срамежлива и се придържа към някакъв остарял морал, какво като се вживява прекалено много в това, което пише в книгите… тя е мила, понякога дяволски мила, към всички, без изключение. Не, с едно изключение — не е мила с мен. През цялото време ме замерва с лайна, но може би именно затова я обичам.
	Тридесет минути по-късно не сме направили и една обиколка, което се дължи на изумителните движения, с които успявам да се помръдвам милиметър по милиметър.
	— Гладна съм — обявява най-сетне и поглежда към щанда с храна, украсен с разноцветни лампички.
	— Но още не си паднала и не си ме повлякла със себе си, така че да лежиш върху мен и да ме гледаш в очите, както е във филмите — казвам с усмивка.
	— Това не е кино, не е и филм — напомня ми тя и бавно тръгва към изхода.
	Иска ми се да ме бе хванала за ръката, докато карахме кънки… в случай че бях успял да се задържа на краката си. Всички останали щастливи двойки ни се смееха.
	Излизам от пързалката, веднага махам ужасните кънки и си взимам проклетите обувки от ниската дама.
	— Определено имаш бъдеще в спорта — подкача ме Теса за милионен път, когато отивам при нея на щанда за храна. Тя вече яде мекичка и бърше пудрата захар от пуловера и устните си.
	— Ха-ха. — Въртя очи. Коленете все още ме болят от тая глупост. — Можехме да отидем да ядем някъде другаде. Мекиците не са най-добрата храна за вечеря — казвам и свеждам поглед.
	— Няма проблем, не съм яла мекици от толкова много време.
	Изяде си цялата мекица и половината от моята. Хванах я да ме гледа пак. Лицето й е замислено. Изучава ме.
	— Защо ме гледаш така? — питам накрая и тя веднага извръща поглед.
	— Извинявай… просто не съм свикнала да те виждам без пиърсинг — отвръща и пак ме гледа.
	— Не е кой знае колко по-различно.
	Без да се усещам, вече съм вдигнал ръка към устната си и търся металното кръгче.
	— Знам… Просто е странно. Бях свикнала с тях.
	Дали да си ги сложа пак? Не ги махнах само заради нея. Това, което й казах, беше самата истина. Имах чувството, че се крия зад тях, че използвам две малки метални кръгчета, за да блокирам хората, да ги накарам да стоят далеч от мен. Някои хора се притесняват, когато видят човек с пиърсинг. Така знаех, че ще се страхуват да се доближат до мен. Но сега мисля, че този етап от живота ми си отива.
	Не искам да държа хората далеч от себе си, особено Теса. Искам да я привлека. Направих си ги като тийнейджър, фалшифицирах подписа на мама, напих се и влязох в салона, олюлявайки се. Оня тъпак със сигурност е усетил, че воня на алкохол, но все пак ми ги направи. Никога не съм съжалявал, че ги имам, но сега като че им минава времето. Обичам си ги, винаги ще ги обичам. Ще продължа да правя татуировки по тялото си и да казвам чрез тях неща, които нямам смелост да изрека на глас. Е, може би и това не е така, защото се касае за обикновени неща, които не означават нищо за никого, но изглеждат точно както се чувствам, затова не ми пука.
	— Не искам да се променяш — казва Теса. — Не и физически. Искам само да ми покажеш, че можеш да се отнасяш с мен добре и че няма да опитваш да ме контролираш през цялото време. Не искам да променяш характера си, личността си, възгледите си. Искам само да се бориш за мен, а не да се превръщаш в такъв, какъвто си мислиш, че искам да бъдеш.
	Думите й стрелят право в сърцето ми и го правят на парчета. Опитвам се да се променя, но не само заради нея, а и заради самия себе си.
	— Когато махнах пиърсинга, това беше само една крачка… към по-добрия човек, който искам да бъда. Пиърсингът ми напомня за лошите времена в живота ми, а аз искам да продължа да живея, без да се обръщам назад.
	— О! — прошепва тя.
	— Значи наистина са ти харесвали? — усмихвам се.
	— Да, много — признава.
	— Мога да ги сложа пак? — предлагам, но тя клати глава.
	Сега съм много по-спокоен, отколкото преди два часа. Това е Теса, моята Теса и няма от какво да се притеснявам.
	— Само ако искаш…
	— Мога да си сложа пак, когато… — спирам навреме.
	— Когато какво? — навежда глава на една страна.
	— Убеден съм, че не искаш да чуеш края на изречението.
	— Искам. Какво щеше да кажеш?
	— Добре, както искаш. Щях да кажа, че винаги мога да ги слагам, когато те чукам, ако толкова те възбуждат.
	Ужасеният й поглед ме кара да се смея, а тя се оглежда, за да се увери, че никой не ни гледа и чува.
	— Хардин! — скарва ми се веднага, изчервява се и се смее.
	— Предупредих те… Освен това не съм направил нито един перверзен коментар цяла вечер, така че поне един ми се полага… според мен.
	— Така е — признава тя и отпива от лимонадата си.
	Ще ми се да я попитам дали може да си представи, че някога пак ще правим секс, понеже тя не възрази и не ме поправи, но май не му е сега времето. Не само защото искам да й кажа пак, да й напомня, че ми липсва ужасно много. Дяволски много. И сега се разбираме толкова добре, само ние двамата. Знам, че това се дължи до голяма степен на факта, че за първи път не се държа като идиот. Честно казано, не е кой знае колко трудно. Просто трябва да се замислям, преди да кажа каквото и да е, за да не изтърся някоя глупост.
	— Рожденият ти ден е утре. Какво си планирал? — пита след няколко минути пълна тишина.
	_Мамка му._
	— Ами… хм… Логан и Нейт ми организират някакво парти. Нямаше да ходя, но Стеф ми каза, че са пръснали маса пари, така че може да намина за малко. Освен ако ти не искаш да правим нещо заедно — казвам.
	— Не, няма проблем, убедена съм, че на партито ще е много по-весело.
	— Можеш да дойдеш. — Знам какво ще ми каже, затова бързам да добавя: — Никой не знае какво става между нас… Освен Зед, разбира се.
	Не бива да мисля изобщо по въпроса защо Зед знае какво става в шибания ми живот.
	— Не. Но благодаря за поканата — усмихва се, ала усмивката й не достига до очите й.
	— Не се налага да ходя, наистина, мога да остана с теб.
	Ако иска да бъде с мен на рождения ми ден, Логан и Нейт могат да си го начукат.
	— Не, наистина, няма никакъв проблем. Имам да върша доста неща — казва и поглежда встрани.


>	Глава сто и три
>	Теса

	— Имаш ли планове за останалата част от вечерта? — питам Хардин, когато спира пред къщата на баща си.
	— Не, ще уча и ще спя. Каква дива нощ ме чака само — отвръщам и се усмихвам.
	— Трябва да спя. — Лицето му помръква, прокарва показалеца си по волана.
	— Не можеш ли да спиш? — Разбира се, че не може да спи… — Имаш ли… случвало ли се е пак да имаш…
	— Да… абсолютно всяка вечер — казва и сърцето ми се свива от болка.
	— Съжалявам.
	Наистина съжалявам. Не искам тези кошмари да продължават да го измъчват. Не искам единственото му спасение да бъда аз, не искам да знам, че само аз мога да ги накарам да си идат.
	— Няма проблем, добре съм — казва, но черните кръгове под очите му говорят точно обратното.
	Не мога да го поканя, би било ужасно глупаво. Трябва да се кача и да помисля какво ще правя с живота си от този момент натам, а не да прекарвам нощта с Хардин. Толкова е неловко да ме оставя в къщата на собствения си баща, в неговата собствена къща. Ето защо трябва да си намеря апартамент.
	— Можеш да се качиш да поспиш. Рано е още — казвам и той рязко обръща глава.
	— И няма да имаш нищо против?
	Кимам, преди да съм позволила на мислите ми да ме спрат.
	— Разбира се… само за да се наспиш — напомням му и той кима.
	— Знам, Тес.
	— Не исках да прозвучи така… — Опитвам се да обясня.
	— Разбрах.
	Между нас има разстояние, което е неловко, но едновременно с това и задължително. Искам само да протегна ръка и да вдигна самотното кичурче коса над челото му, но би било прекалено много. Имам нужда от това разстояние. Точно така, както имам нужда от Хардин. Всичко е толкова объркано, а с поканата да спи горе няма да допринеса за изясняването на ситуацията. Но наистина искам да може да се наспи. Усмихвам му се лекичко, той ме гледа няколко секунди и после бавно поклаща глава.
	— Май е по-добре да си вървя. Имам да върша някои неща и…
	— Няма проблем. Наистина. — Отварям вратата, за да избегна унижението си. Не биваше да го каня. Трябва да се дистанцирам от него, а ето че пак се оказвам в позицията на отхвърлената.
	Стигайки до вратата, си спомням, че съм забравила роклята и обувките си в колата му, но когато се обръщам да си ги взема, колата вече се отдалечава.


	Докато почиствам грима от лицето си, преди да си легна, си спомням всяка подробност от срещата тази вечер. Хардин беше толкова… мил. Хардин беше мил. Беше облечен официално, не се сби с никого, не изпсува нито веднъж. Това е огромен прогрес. Започвам да се смея като идиот, когато си спомня как падаше по леда. Беше толкова ядосан, но се сдържа. Беше смешно да го гледам как не може да се изправи на краката си. Толкова е висок и силен, а краката му трепереха като желе. Беше едно от най-смешните неща, които някога съм виждала. Не знам какво да мисля и за това, че си е махнал пиърсинга. Но после той каза, че не го иска, няколко пъти го каза, така че не зависи от мен.
	Какво ли ще кажат приятелите му за това?
	Настроението ми определено се влоши, когато ми каза за рождения си ден. Не знам какво съм очаквала. Как съм си представяла да празнува рождения си ден? Но определено не бях си помислила за парти. Не мога да не призная, че е идиотско от моя страна: все пак е двадесет и първият му рожден ден, редно е да го отбележи по някакъв начин. Но винаги когато отиде в онази къща, се случва нещо лошо, а и не искам да бъда с него поради деликатната ситуация, в която сме в момента. Последното, от което имаме нужда, е да отида там, да се напия и да усложня положението. Искам да му купя нещо наистина хубаво, но толкова не ме бива в избора на подаръци. Все ще измисля нещо.
	Минавам край вратата на Ландън, чукам, но не ми отговаря. Отварям вратата и виждам, че спи, затова решавам да си легна. Влизайки в стаята си, едва не припадам от уплаха, когато виждам голямата фигура на леглото ми. Изпускам чантата с тоалетните принадлежности и едва тогава осъзнавам, че това е Хардин. Успокоявам се. Той изпъва краката си напред и ги премята един върху друг.
	— Съжалявам… че се държах така… долу. Исках да остана. — Прокарва ръце през косата си, която вече е много рошава и пада върху челото му.
	— Аз те поканих — напомням му и се приближавам към леглото. Той въздъхва:
	— Знам. И съжалявам. Моля те, може ли да остана? Прекарах толкова хубаво тази вечер, а съм така уморен…
	Замислям се над думите му. Искам да остане. Липсва ми спокойствието, когато е до мен в леглото, но той току-що каза, че има работа.
	— Ами работата ти? — питам предизвикателно.
	— Може да почака. — Изглежда смазан. Сядам до него, взимам възглавницата и я слагам върху скута си.
	— Благодаря — отвръща и аз се намествам до него. За мен той все още е един голям, мощен магнит. Не мога да остана на повече от метър от него. Той се усмихва и забива поглед в пода. Тялото ми обаче си има други планове. Облягам се на Хардин и увивам ръка около неговата. Ръцете му са ледени, диша тежко. Липсваш ми, искам да съм до теб, това искам да кажа, да призная. Той нежно стиска ръката ми и аз облягам глава на рамото му. Едната му ръка се плъзва по гърба ми и ме притиска към себе си.
	— Много ми хареса всичко тази вечер — казвам.
	— И на мен много ми хареса, бебо. И на мен.
	А като ми казва „бебо“ искам да съм още по-близо до него. Вдигам глава и виждам погледа му, който се е заковал в устните ми. Главата ми инстинктивно се обръща нагоре, приближавам устните си до неговите. Когато затварям пространството между нас и го целувам, той се обляга на лакти, а аз се катеря върху него. Едната му ръка е на кръста ми и ме притиска към себе си.
	— Липсваше ми — казва и прокарва език по моя.
	Липсва ми хладината на металното кръгче, но тялото ми е пламнало от глад за него, така че нищо друго няма значение.
	— И ти ми липсваше — признавам и прокарвам пръсти в косата му, целувам го по-настоятелно. Другата ми ръка се спуска надолу да докосне твърдите му мускули, но той ме спира.
	— Мисля, че това не е добра идея… засега.
	Бузите му са зачервени, диша тежко. Искам да му кажа, че идеята е страхотна, че имам нужда да ме докосне, но знам, че е прав. Въздъхвам, слизам от скута му и лягам на леглото.
	— Съжалявам, Теса, не исках да…
	— Не, прав си… Нека се наспим — предлагам и се усмихвам, но тялото ми все още се гърчи от сладката болка, породена от допира му. Той ляга срещу мен и се опитва да се разполага само в своята част на леглото. Между нас отново има възглавница като в началото.
	Заспива доста бързо и тихичко похърква, но когато се събуждам по някое време през нощта, Хардин си е тръгнал. Вместо главата му на възглавницата, виждам бележка:
C>
	Благодаря ти отново. Трябва да работя.
C$


	На следващата сутрин изпращам съобщение на Хардин да му честитя рождения ден и докато чакам отговора му, започвам да се обличам. Иска ми се да беше останал, но сега съм като че малко облекчена, защото щеше да е много конфузна сутрин след първата ни „официална среща“.
	Въздъхвам, слагам телефона в чантата си и отивам да кажа на Ландън, че няма да съм на половината лекции, за да мога да купя подарък за Хардин.


>	Глава сто и четири
>	Хардин

	— Ще бъде жестоко, човече — казва Нейт, докато прекрачва каменната ограда в края на паркинга.
	— Няма начин да не е — отвръщам и правя място на Логан, за да седне да пуши до Нейт.
	— Да, ще бъде. Силно се надявам да не изпортиш нещо, та да не се явиш, защото сме го планирали от месеци — казва Логан.
	Клатя крака и за секунда ми минава през ума да бутна Логан от стената заради всички лайна, които изядох заради него, и заради подигравките, че съм си махнал пиърсинга.
	— Ще дойда. Вече казах, нали?
	— Ще я водиш ли? — пита Нейт. Очевидно има предвид Тес.
	— Не, заета е.
	— Заета? Копеле, това е двадесет и първият ти рожден ден. Извади си пиърсинга заради нея. Трябва да дойде — отбелязва Логан.
	— Винаги когато идва, става нещо и всичко се проваля. И за последен път: не съм ги махнал заради нея — отсичам и въртя очи, опипвайки пукнатините в стената.
	— Може би трябва да й кажеш, че няма да е зле да дойде и пак да потроши задника на Моли. О, боже, това не може да се забрави — хили се Нейт.
	— Беше адски смешно. И е забавна, като вкара някое и друго питие. И е смешна, когато започне да псува. Все едно слушаш как псува монахиня — смее се Логан.
	— Няма ли да престанете да говорите за нея вече? Няма да идва, и толкова.
	— Добре, само спокойно — казва Нейт с усмивка.
	Иска ми се да не бяха организирали това парти заради мен. Предпочитах да прекарам рождения си ден с Теса. Не ми пука, никога не ми е пукало за рождения ми ден, но исках да я видя. Знам, че няма какво да прави, но не желае да бъде край приятелите ми. И не я виня.
	— Да не би нещо да става между теб и Зед? — пита Нейт, преди да тръгне за лекции.
	— Да, той е задник и не иска да разбере, че трябва да стои настрана от Теса. Защо?
	— Просто се чудех, защото видях Теса да отива към факултета по опазване, на каквото и да е там… зеленини и треви… и се учудих — казва Нейт.
	— Кога е било това?
	— Май преди два дни. В понеделник.
	— Ти сериоз…
	Не довършвам изречението, защото знам, че не се шегува.
	_Мамка му, Теса, коя част от изречението „Стой настрани от Зед“ не си разбрала?_
	— Но нямаш нищо против, ако Зед дойде, нали? Защото вече съобщихме на всички и не искам да се обаждам на хората и да им казвам, че не са поканени — обяснява Нейт. Винаги е бил най-възпитаният от групата.
	— Не ми пука, Нейт. Не я чука той, а аз — казвам и той пак се смее.
	Ако Нейт знаеше какво всъщност става…
	Нейт и Логан ме оставят пред сградата по спорт. Нямам търпение да видя Теса. Питам се каква е косата й днес и дали е обула онези панталонки за йога, които харесвам толкова много.
	_Какво, за бога?_ Все още не мога да повярвам как това момиче ми взривява мозъка. Ако преди няколко месеца някой ми беше казал, че ще седя и ще си мечтая по цял ден да видя задника на някое момиче и да гадая с каква прическа ще дойде на лекции, бих му избил зъбите. И все пак: ето ме пред залата по спорт, седя и се надявам да си е прибрала косата, за да мога да видя лицето й.


	Няколко часа по-късно съм в къщата. Имам чувството, че съм напуснал това място преди векове. Не ми липсва, но не ми харесва да живея сам в онзи апартамент. Тази година беше пълна лудница. Сега съм на двадесет и една и след една година завършвам колежа. Майка ми не спря да плаче по време на целия ни разговор. Как съм бил пораснал много бързо… Наложи се да затворя. В своя защита мога да кажа, че се опитах да бъда вежлив, като не спирах да й повтарям, че батерията ми свършва.
	В къщата няма къде да се стъпи. На улицата има толкова много коли. Не мога да разбера дали всички тези хора наистина са дошли за рождения ми ден. Знам, че партито не е само за мен. Просто аз съм едно удобно извинение да се напият като свине, но все пак…
	Точно когато си мисля колко хубаво би било Теса да е тук, забелязвам отвратителната розова коса на Моли и веднага изпитвам облекчение, че не дойде.
	— Ето го и рожденика — заявява и влиза в къщата пред мен.
	— Скот — крещи Тристан от кухнята. Вече се е подкарал, усещам го.
	— Къде е Теса? — пита Стеф.
	Всички мои приятели се събират в кръг около мен и ме гледат, а аз се опитвам да измисля нещо. Последното, което бих им казал, е, че съм в процес да я убеждавам да се върне при мен.
	— Чакай… по-важният въпрос е… къде са ти халките, по дяволите? — Стеф слага пръст под брадичката ми и ме оглежда като шибан лабораторен плъх.
	— Остави ме — ръмжа и се дърпам от нея.
	— Мили боже, превръщаш се в сресан задръстеняк с приличен външен вид. Като онези там — казва Моли и сочи група наконтени гъзета.
	— Не, не се превръщам в нищо такова — режа я и я гледам лошо.
	Тя се кикоти и продължава да ме предизвиква:
	— Напротив. Тя те е накарала да ги махнеш, нали?
	— Не, не е. Махнах ги, защото не ги искам повече. И си гледай шибаната работа — излайвам.
	— Както кажеш. — Обръща се и ме оставя на мира.
	— Не й обръщай внимание — казва Стеф. — Теса ще дойде ли по-късно? — Клатя глава. Не, няма да дойде. — Е, жалко, ще ми липсва. Иска ми се да можехме да се виждаме по-често.
	И на мен ми се иска същото — казвам си почти нечуто и си сипвам чаша вода.
	Музиката и шумът стават все по-силни с напредването на нощта.
	Преди осем всички са пияни. Не съм решил дали да пия, или не. Изкарах доста време, без да пия, до онази нощ в къщата на баща ми, когато изпотроших цялата кухня и съдовете на Карен. Обикновено изкарвах всички тези тъпи партита, без да пия… е, повечето от тях. Почти не си спомням първите дни в колежа, когато обръщах бутилка след бутилка, курва след курва. Всичко ми е като в мъгла. Слава богу, че не помня много.
	Нищо нямаше смисъл преди Теса.
	Намирам едно място на дивана до Тристан и си мисля за Теса, докато приятелите ми играят на поредната тъпа игра с напиване.


>	Глава сто и пет
>	Теса

C>
	Здрасти.
C$
	Чета съобщението от Хардин и сърцето ми пърха. Нелепо, нали?
C>
	Как е партито? Пращам съобщението и пъхам още една шепа пуканки в устата си. Вече два часа прекарвам с електронния четец и очите ми имат нужда от малко почивка.
C$
C>
	Тъпо, може ли да дойда?
C$
	Скачам от леглото. След като прекарах няколко часа да му търся хубав подарък, взех решение, че нужните ми време и пространство могат и да почакат до след рождения му ден. Не ми пука колко жалка изглеждам, но ако избере да празнува с мен, ако предпочете да бъде с мен, а не с приятелите си, няма да му откажа. Наистина се старае и е време да си го призная при условие че тепърва трябва да обсъдим бъдещето си, а ако не иска да бъде с мен в бъдеще, как това ще се отрази на кариерата ми. Но това може да почака до утре.
C>
	Да, след колко време?
C$
	Изпращам съобщението.
	Заравям се в гардероба и изваждам синята блуза без ръкави, която Хардин ми каза, че ми стои много добре. Ще трябва да обуя джинси, защото ще изглеждам като идиот, пременена в рокля и седнала в стаята. Какво ли е облякъл днес? Дали косата му ще е направена като вчера? Дали партито наистина е било скучно, или просто е искал да бъде с мен вместо с тях? Да, той наистина се променя и аз го обичам заради усилията му.
	_Защо съм в такова палаво настроение?_
C>
	Тридесет минути, отговаря.
C$
	Бягам към банята да измия старателно зъбите си от пуканките. Няма да се целуваме, нали? Или? В крайна сметка… това е рожденият му ден и една целувка не е кой знае какво. Пък и нека да бъдем честни: той заслужава целувка за усилията, които полага. Една целувка няма да попречи на плановете ми.
	Пооправям грима си и си сресвам косата, след което я връзвам на опашка. Да, определено нямам никаква правилна преценка, когато става дума за Хардин, но утре ще си дърпам речи заради палавото си поведение.
	Знам, че не обича да празнува рождения си ден, но искам този да е специален, искам да го запомни, да знае, че е важен ден. Изваждам подаръка, който му купих, и започвам да го опаковам в луксозната хартия. Красива е, на ноти. От нея ще излезе добра корица за книга. Започвам да се изнервям и да мисля за глупости, а не бива.
C>
	Добре, ще се видим скоро.
C$
	Изпращам съобщението, написвам името му на малката картичка върху подаръка и слизам на долния етаж.
	Карен танцува на някаква стара песен на Лутър Вандрос и не мога да не се засмея, когато се обръща, вижда ме и веднага се изчервява.
	— Извинявай, не знаех, че си тук — казва смутено.
	— Обичам тази песен. Баща ми си я пускаше всеки ден, по цял ден — отвръщам и тя се усмихва.
	— Има добър вкус за музика.
	— Имаше. — Усмихвам се и си спомням онзи мил момент, когато ме въртеше из стаята и танцуваше с мен… беше залез. И малко след това удари майка ми за първи път.
	— Какво ще правиш тази вечер? Ландън е пак в библиотеката — казва, но аз вече знам това.
	— Всъщност дойдох да те питам дали би ми помогнала да направим торта. Или нещо такова. За Хардин. Нали е рожденият му ден и каза, че ще дойде след половин час.
	Не мога да прикрия усмивката си.
	— Така ли? О, разбира се, можем да направим една бърза торта. Или… по-добре да направим торта с двоен блат. С шоколад или ванилия, как мислиш?
	— Обича шоколад. С шоколад и с шоколадова глазура.
	Колкото и да си мисля, че не го познавам, понякога ми се струва, че го познавам по-добре от себе си. Ако изобщо се познавам.
	— Добре, ще ми извадиш ли приборите? — пита Карен, а аз не чакам да ми напомнят, скачам веднага.
	След тридесет минути чакам тортата да изстине, за да можем да я охладим, преди Хардин да дойде. Карен се опитва да намери свещички, но открива само една единица и една тройка. Сигурна съм, че Хардин ще оцени хумора. Отивам до прозореца и надниквам да видя дали вече е тук. На улицата няма никого. Вероятно малко позакъснява. Минали са едва четиридесет и пет минути.
	— Кен ще се върне след около час и нещо, на вечеря е с колеги. И аз постъпих много зле, защото излъгах, че ме боли стомах. Просто мразя тези вечери.
	И двете се смеем, а аз се опитвам да загладя глазурата по краищата на тортата.
	— Напълно те разбирам — казвам и слагам свещичките върху тортата. Първо ги бодвам така, че да показват тридесет и едно, но после им разменям местата и вече показват тринадесет. И двете се смеем на глупавите свещички, а аз започвам да се боря със заледената глазура, за да напиша името му под свещите.
	— Изглежда много… хубаво — лъже тя.
	Да, глазурата не е едно от нещата, които ми се получават. Не умея и да пиша върху нея.
	— Е, жестът е важен. Дано се окаже така…
	— О, сигурна съм, че ще му хареса — твърди Карен и се качва горе, за да ни остави насаме.
	Когато Хардин дойде.
	Мина вече час от последното му съобщение. Седя сама в кухнята и чакам да се появи. Искам да му се обадя, но ако няма намерение да идва, той трябва да се обади или поне да пусне съобщение.
	Ще дойде. Все пак идеята беше негова.
	Ще дойде.


>	Глава сто и шест
>	Хардин

	За трети път Нейт се опитва да ми даде чаша с алкохол.
	— Хайде, човече. Само едно. Ставаш на двадесет и една, копеле. Вече ти е разрешено от закона дори. Незаконно е да не пиеш!
	— Добре, само едно, но после спираш да настояваш — казвам, защото знам, че така мога да се измъкна от партито по-бързо. Нейт се усмихва, взима бутилката от ръката на Тристан и долива чашата догоре.
	— В такъв случай… нека да е като хората — казва.
	Въртя очи и отпивам от уискито.
	— Това е всичко. Сега ще ме оставите ли на мира? — питам и той кима в съгласие.
	Отивам в кухнята да си взема чаша с вода и тогава Зед… — от всички възможни задници тук — ме спира.
	— Ето. Беше си оставил телефона на дивана — казва и ми го подава. Веднага след това изчезва в хола.


>	Глава сто и седем
>	Теса

	След два часа оставям тортата на плота. Качвам се да махна грима си и да си обуя пижамата. Това става всеки, абсолютно всеки път, когато му дам шанс. Реалността ми забива шамар. Наистина си помислих, че ще дойде. Каква глупачка. Да отида, че и да му правя торта.
	_Боже, какъв съм идиот!_
	Взимам слушалките си и си позволявам да поплача. Музиката се излива в ушите ми. Лежа и гледам в тавана и се опитвам да не съм прекалено строга със себе си. Снощи се държа толкова различно. Предимно добре, но ми липсват грубите му, перверзни закачки, които винаги се преструвам, че мразя и че ме дразнят, но които тайно обожавам.
	Радвам се, че Ландън не мина да ми се обади, когато се прибра. Чух го да влиза в стаята си. Все още таях малко надежда и щях да изглеждам още по-глупаво. Не че Ландън би направил коментар. Пресягам се и изключвам нощната лампа, намалявам музиката.
	Преди месец бих се качила на тъпата кола и бих отишла на шибаното парти. Бих го попитала защо ме излъга и ме накара да го чакам. Но това време мина. Сега вече не искам да се карам с него. Не искам нищо от него. Нищо повече. Никога.


	Будя се от звъна на телефона в ушите ми. Стряскам се. Хардин е. Почти полунощ.
	_Не му вдигай, Теса._ Буквално се налага да се насиля да му затворя и да изключа телефона си. Нагласявам будилника на нощното шкафче и затварям очи.
	Разбира се, че вече е пиян, щом ми звъни, след като ме излъга, че ще дойде. Трябваше да се сетя много по-рано.


>	Глава сто и осем
>	Хардин

	Теса не ми вдига. Започвам да побеснявам. След петнадесет минути рожденият ми ден свършва. И тя не ми вдига?
	Да, може би трябваше да й се обадя по-рано, но все пак… Пуснах й едно „здравей“ преди часове, а тя дори и на това съобщение не ми отговори. Мисля, че вчера прекарахме добре, тя дори се опита да ме съблече. Едва не умрях, когато с върховни усилия й отказах, но знаех какво щеше да се случи, ако бяхме тръгнали по този начин. Не искам да се възползвам от нея точно сега, колкото и да ми се иска да я чукам. Бог ми е свидетел, че много ми се иска.
	— Мисля да си тръгвам — казвам на Логан и се опитвам да го накарам да се отлепи от тъмнокожата мацка, която май доста му харесва.
	— Не, не става, копеле, не можеш да си тръгнеш, преди да… О, ето ги. Идват! — вика и сочи нещо зад гърба ми. Обръщам се и виждам две момичета в манта, които вървят към нас. Няма начин. Няма да стане. Всички започват да крещят като обезумели.
	— Не, не се занимавам със стриптийзьорки — казвам.
	— О, я стига. Как изобщо разбра, че са такива? — смее се Логан.
	— Манта и високи обувки.
	_Това е толкова тъпо!_
	— Хайде, човече, Теса няма да има нищо против — уверява ме Логан.
	— Не е заради това — изръмжавам, макар че проблемът е точно този. Не е единственият проблем, но е най-големият.
	— Това ли е порасналото момче? — пита едното от момичетата.
	От яркото й червило вече ме боли глава.
	— Не, не, не съм аз — лъжа и хуквам през вратата.
	— Стига, Хардин! — подвикват хората край мен.
	За нищо на света няма да се обърна. Ако Теса разбере, че край мен е имало стриптийзьорки, ще си изгуби ума. Вече я чувам как ми пищи и ми продънва ушите, макар че дори не останах.
	Защо не вдигна, когато й се обадих? Опитвам се да й се обадя пак, а Нейт звъни на другата линия.
	Няма да се върна там, за нищо на света няма да се върна. Достатъчно дълго се задържах на това… празненство. Обзалагам се, че вече ми е бясна, задето не й се обадих по-рано, но с Теса никога не знаеш кога е редно и кога не е редно да звъниш. Не желая да я притискам, но не искам и да й давам прекалено много време да мисли. С Теса е, сякаш ходиш по опънато въже, а на мен ми липсва баланс.
	Проверявам си телефона пак и виждам едно-единствено съобщение: това самотно Здравей, което й изпратих преди часове.
	Явно сме си пак ние двамата: самотният ми задник и самотният апартамент.
	Честит шибан рожден ден, Хардин.


>	Глава сто и девет
>	Теса

	Събуждам се от странна аларма. Минават няколко секунди, преди да се сетя, че използвах алармата на нощното шкафче, понеже бях изключила телефона заради Хардин. И веднага след това си спомних как седях до плота й чаках, как вълнението ми умираше с всяка изминала минута, как накрая той изобщо не се появи.
	Измивам се и се приготвям за дългия път до „Ванс“. Единственото, което ми липсва от предишния апартамент, е краткото разстояние. И Хардин. И библиотеката от пода до тавана. И малката, но уютна кухня. И лампата. И Хардин.
	Когато слизам долу, заварвам само Карен. Очите ми попадат директно върху тортата с числото тринадесет и с глупавия надпис „Хардин“, който сега се е размазал, защото глазурата се е разтопила през нощта. В момента се чете като „А и Д. Ад“.
	Може би надписът си е на място.
	— Не успя да дойде — казвам, без да я поглеждам в очите.
	— Да… досетих се. — Карен ми се усмихва състрадателно и избърсва очилата си в престилката. Тя е идеалната домакиня, винаги готви и чисти, но най-важното е, че обича съпруга си, сина си и дори доведения си зъл син. Обича ги повече от всичко на света.
	— Няма проблем — отвръщам, свивам рамене и си сипвам кафе.
	— Знаеш ли, невинаги е нужно да е съвсем добре, слънце.
	— Да, но е по-лесно да е добре — казвам и тя се съгласява.
	— Така е, но невинаги е лесно, не очаквай винаги да е лесно — повтаря и аз почти се засмивам. Каква ирония. Карен изрече думите, които Хардин винаги използва срещу мен.
	— Другата седмица мислим да отидем до брега. Много ще се радвам, ако дойдеш.
	Едно от нещата, които харесвам най-много у майката на Ландън, е, че тя никога не ме принуждава и не ме пристиска да говорим, за каквото и да е.
	— На брега? През февруари?
	— Имаме яхта. Искаше ми се да я изкараме малко в морето, преди да стане прекалено топло. Ходим да гледаме китовете. Страхотно е. Наистина трябва да дойдеш.
	— Сериозно? — Никога не съм се качвала на яхта и мисълта ме ужасява, но идеята да гледам китове ми се струва много интересна. — О, добре тогава.
	— Страхотно. Ще прекараме много хубаво — казва и тръгва към хола.
	Включвам телефона си чак когато влизам във „Ванс“. Трябва да престана да го изключвам. Следващия път, когато Хардин звънне, мога просто да му затворя. Ако нещо се случи с майка ми, няма да може да ми се обади и ще се чувствам ужасно.
	Излизам от асансьора и забелязвам Кимбърли и Крисчън, които са се облегнали на стената. Той шепне нещо в ухото й, тя се смее. После Крисчън прибира косата й зад ухото и я целува. Двамата се усмихват един на друг.
	Бързам към офиса си, за да се обадя на майка ми. Май е време да се опитам да говоря с нея, но тя не ми вдига. Започвам да чета някакъв текст, който на петата страница ме вбесява. Прехвърлям към края и забелязвам думите: „Съгласна ли сте да вземете този мъж за ваш законен…“ И после следва „Да“, после още едно „Да“. Въздъхвам. Писна ми от една и съща история, разказана по различен начин: момичето и момчето се срещат, обичат се, появява се проблем, преодоляват го, женят се, раждат им се деца, край. Направо мятам страниците в боклука, без да чета и ред повече. После ми става съвестно, че не дадох малко повече шанс на този писател, но историята му не става. Имам нужда от реална история, с реални проблеми, с повече от един скандал, дори с раздяла. Истинска. Хората се нараняват и пак се събират. В това число и аз… разбира се. Нараняват ме, а аз се връщам за още една доза унижение.
	Крисчън минава край офиса ми, поемам си дълбоко дъх и хуквам да го гоня. Изглаждам полата си и се опитвам да изрепетирам какво да му кажа за Сиатъл. Надявам се Хардин вече да не е провалил шанса ми да замина.
	— Господин Ванс? — почуквам на вратата и отварям.
	— Теса? Заповядай — казва с усмивка.
	— Извинявам се за безпокойството, но дали можеш да ми отделиш няколко минути да поговорим за нещо? — питам и той веднага ми посочва креслото да седна. — Питах се дали има някакъв шанс да се прехвърля в Сиатъл. Ако е прекалено късно, няма проблем, бих разбрала, но наистина ми се иска да отида. Тревър ми спомена… и си мислех, че за мен би била огромна възможност…
	Крисчън вдига ръка, изпружва пръст и ме спира.
	— Наистина ли искаш да заминеш? — пита усмихнато. — Сиатъл е много по-различен град…
	Зелените му очи са меки, но ми се струва, че се колебае.
	— Да, сигурна съм. Наистина много ми се иска… — Да, бих заминала без колебание, честно.
	Нали бих заминала?
	— А Хардин? Ще дойде ли? — започва да разхлабва възела на вратовръзката си. Дали да му кажа, че Хардин не иска да заминава? Че мястото му в моето бъдеще е несигурно и че е твърдоглав параноик? Решавам да излъжа:
	— Все още го обсъждаме.
	Ванс ме поглежда.
	— Много искам да те взема с нас в Сиатъл. — Спира, поколебава се и добавя. — И Хардин, разбира се. Може да започне да работи на предишната си позиция. Ако успее да си държи устата затворена, разбира се — смее се с пълно гърло.
	— Наистина ли?
	— Да, разбира се. Трябваше да ми кажеш по-рано.
	Крисчън продължава да си играе с вратовръзката, накрая я маха и я оставя на бюрото.
	— Много благодаря. Наистина ценя жеста — казвам и наистина го мисля.
	— Имаш ли идея кога можеш да си готова за преместването? Ким, Тревър и аз заминаваме след две седмици, но ти можеш да дойдеш, когато си готова. Знам, че трябва да сменяш и колежа. Ще се опитам да ти помогна с каквото мога.
	— Две седмици са напълно достатъчно време — отговарям, без да мисля.
	— Страхотно. Ким ще е безкрайно щастлива — казва и забелязвам как очите му се преместват към снимката на Ким и Смит, красяща бюрото му.
	— Отново благодаря. Това означава толкова много за мен — отвръщам и излизам от офиса му.
	Сиатъл? Две седмици? Заминавам за Сиатъл след две седмици? Готова съм.
	Нали?
	Нали?
	Разбира се, че съм готова. От години чакам този миг. Просто не очаквах да е толкова скоро.


>	Глава сто и десет
>	Теса

	Чакам пред апартамента на Зед и се надявам да не закъснее прекалено много. Наистина искам да говоря с него. Каза, че се прибира от работа. По пътя спрях да си купя кафе и да убия малко време.
	След петнадесет минути виждам как завива към паркинга. Джипът му е ужасно шумен. Когато излиза, моментално забравям защо съм дошла: изглежда толкова красив в черни джинси и червена тениска с изрязани ръкави.
	— Теса! — казва с огромна усмивка и ме кани да вляза.
	Прави ми още едно кафе и си отваря сода.
	— Зед, трябва да ти кажа нещо. Но преди това ще ти кажа нещо друго.
	Той слага ръце зад врата си и се обляга на дивана.
	— За партито ли е?
	— Ти ходи ли? — питам и се забавям малко с моите новини. Сядам на стола срещу дивана.
	— Да, за малко, но когато се появиха стриптийзьорките, веднага си тръгнах — казва и потърква врата си, а аз спирам да дишам.
	— Стриптийзьорки? — гласът ми излиза, сякаш ме душат. Оставям чашата с кафето, преди да го разлея в скута си.
	— Да, всички бяха толкова пияни, а на всичкото отгоре и стриптийзьорки. Не си падам по такива неща, така че си тръгнах веднага.
	Значи съм правила торта на Хардин, а той се е напивал със стриптийзьорки?
	— Нещо друго случи ли се на партито? — сменям темата, но не мога да забравя за стриптийзьорките. Как е могъл да ме замени за някакви боклуци? Да ме накара да го чакам!
	— Не. Обикновено парти. Говорила ли си с Хардин? — пита и отбягва да ме погледне. Играе си с кутията със сода.
	— Не. — Не искам да призная, че ме е вързал да го чакам.
	— Какво искаше да ми кажеш? — пита Зед.
	— Каза, че ще дойде, но ме излъга.
	— Това е гнусно. — Зед клати глава.
	— Знам. Но знаеш ли кое е най-лошото? Че снощи прекарахме толкова хубаво. Бяхме на истинска среща, реших, че ще започне да мисли първо за мен. — Очите на Зед са пълни със съчувствие.
	— Но той избира да отиде на парти, а не да остане с теб? — добавя той.
	— Да… — Не знам какво друго да кажа.
	— Мисля, че това трябва да ти покаже какъв човек е, че никога няма да се промени. Знаеш това, нали?
	Дали е прав?
	— Знам. Просто ми се иска да се беше обадил и да ми каже, че няма да идва, а не да ме кара да седя там с часове и да го чакам. — Пръстите ми обхождат края на масата и започват да белят лющещото се дърво.
	— Не мисля, че трябва да му казваш за това. Не го обсъждай с него, моля те. Ако той считаше, че си заслужаваш, щеше да дойде, нямаше да те остави да чакаш.
	— Знам, но точно това е проблемът във връзката ни: не говорим за нищо. И двамата правим бързи заключения, а това води до допълнително объркване и накрая някой от нас си заминава.
	Знам, че Зед се опитва да ми помогне, но наистина искам Хардин да ми обясни лице в лице защо за него е по-важно да прекарва времето си със стриптийзьорки, отколкото да бъде с мен.
	— Мислех… че нямате вече… връзка?
	— Имаме… не, нямаме… но… Не знам дори как да го обясня.
	Изтощена съм, а присъствието на Зед ме изтощава и обърква още повече.
	— Ти си знаеш. Просто ми се иска да не си губиш времето с него — въздъхва и става от дивана.
	— Знам — прошепвам и проверявам телефона си за съобщение от Хардин. Няма нищо.
	— Гладна ли си? — пита Зед от кухнята и чувам как празната кутия се удря със страшна сила в коша за боклук.


>	Глава сто и единадесет
>	Хардин

	Този апартамент е толкова празен. Мразя да стоя тук без нея. Липсват ми краката й, опънати в скута ми, докато учи, моментите, когато аз крадешком поглеждам към нея, докато се преструвам, че работя. Липсва ми как нагло ми боде ръката с химикала си, докато не й го взема и не го вдигна високо над главата й, как се дразни после, но знам, че го прави само за да привлече вниманието ми. Когато се катери по мен да си го вземе… и тогава винаги се приключва по един и същи начин, което очевидно ме устройваше.
	— Мамка му!
	Започвам да си говоря сам на себе си. Оставям папката. Не съм свършил нищо днес, нито вчера, нито онзи ден, нищо през последните две седмици. Все още съм ядосан, че не ми вдигна снощи, но искам да я видя. Почти съм сигурен, че е в къщата на баща ми. Трябва да отида и да поговоря с нея. Ако й се обадя и не ми вдигне, ще се побъркам допълнително, така че най-добре е да отида направо.
	Знам, че трябва да й дам време, не искам да я притискам, но… майната му и на това. Не ми е нужно време да мисля и се надявам и за нея да е така.
	Пристигам в къщата на баща ми в седем. Колата й я няма.
	_Какво, за бога!_
	Може да е до магазина или в библиотеката с Ландън, но секунди след това виждам Ландън на дивана, държащ книга в ръка.
	_Мамка му, къде е?_
	— Къде е? — питам Ландън от вратата. Почти сядам до него, но в последната секунда решавам да остана прав. Ще е ужасно неловко да отида и да седна с него, сякаш ми е дружка или нещо такова.
	— Не знам, не съм я виждал днес — казва, без да вдигне поглед от учебника си.
	— Говорил ли си с нея? — питам.
	— Не.
	— Защо не?
	— А защо да говоря? Не всички я преследваме — отвръща с усмивка.
	— Майната ти.
	— Наистина не знам къде е — казва Ландън.
	— Е, ще изчакам…
	Отивам в кухнята и сядам до плота. Само защото сега го харесвам малко повече отпреди, не означава, че ще му седя на главата и ще го гледам, докато учи. В чинията пред мен има купчина разтопен шоколад със свещи: числото тринадесет. Това прилича на торта за нечий рожден ден.
	— Чие е това лайняно подобие на торта? — питам силно, за да ме чуе. Не мога да разчета името, защото глазурата се е разтекла.
	— Това е твоето лайняно подобие на торта — отговаря Карен.
	Обръщам се и виждам саркастичната й усмивка. Дори не я чух да влиза.
	— Моето? Тук пише тринадесет…
	— Това бяха единствените свещи, които намерихме с Теса, а тя реши, че с тринадесет ще е забавно — казва, но нещо в гласа й звучи кофти, сякаш ми е ядосана?
	— Теса? Не разбирам.
	— Тя я направи за теб снощи, докато чакаше да дойдеш — обяснява Карен и се залавя за пилетата, които прави за вечеря.
	— Но аз не съм идвал.
	— Да, знам, но тя те чакаше.
	Гледам ужасната торта и започвам да се чувствам като истински задник. Но защо ми е направила торта, без дори да ме кани? Не, никога няма да го разбера това момиче. И колкото повече гледам шоколадовата каша, толкова по-чаровна ми се струва. Признавам, не е приятна гледка, но вероятно вчера, преди да престои тук цяла нощ, е била. Представям си я как се смее, докато слага свещите, знаейки, че ще разбера шегата. Представям си как облизва лъжицата, с която е слагала глазурата, как е бърчила носле, докато се е опитвала да напише името ми. Тя е направила торта, а аз отидох на шибаното парти. Мога ли да бъда по-голям задник?
	— Къде е тя сега?
	— Нямам идея. Не знам дали ще си идва за вечеря.
	— А аз мога ли да остана? За вечеря?
	— Разбира се, че можеш. Не е нужно да питаш — обръща се с усмивка.
	А усмивката й е точно отражение на характера й: вероятно ме мисли за пълен простак, но въпреки това се усмихва и е удоволствие ме кани на вечеря.


	Идва време за вечеря и аз съм напълно превъртял. Гледам през прозореца на всеки пет секунди. Решавам да й звъня, ако трябва хиляди пъти, докато накрая вдигне. Баща ми говори с Ландън за предстоящия бейзболен сезон. Иска ми се и двамата да млъкнат най-сетне. Къде е това момиче, по дяволите?
	Вадя телефона си, най-после съм събрал смелост да й пусна съобщение, но точно тогава чувам входната врата. Скачам.
	Всички ме гледат, но не ми пука.
	— Какво? — излайвам и тръгвам към хола.
	Тя ме вижда и едва не се препъва с учебниците и някакво табло. Изпуска всичко на земята, а аз се втурвам да й помогна.
	— Благодаря — казва и взима учебниците си от ръцете ми, след което тръгва нагоре по стълбите.
	— Къде отиваш?
	— Да си прибера нещата — отвръща. Почти се е обърнала да ме погледне в очите, но после сякаш нещо я спира и тя продължава да се катери нагоре. При нормални обстоятелства бих я навикал, но сега се надявам да разбера какво й има, без да се налага да й крещя.
	— Ще вечеряш ли? — викам след нея.
	— Да — отговаря, без да се обърне. Захапвам си езика, за да не й се разкрещя, и се връщам в трапезарията.
	— Ще слезе след минутка — казвам. С крайчето на окото си улавям, че Карен се усмихва, но усмивката й се стопява в мига, в който я поглеждам. Имам чувството, че минават часове, преди Теса да слезе и да седне до мен. Надявам се да е добър знак това, че все пак седна до мен. След малко осъзнавам, че не е добър знак, понеже ни ми е проговорила нито веднъж и едва докосва храната в чинията си.
	— Успях да изпратя всички документи в Нюйоркския университет и всички бяха одобрени. Все още не ми се вярва — признава Ландън, а майка му се усмихва гордо.
	— Е, там оценките ти вече не зависят от фамилното име на майка ти — казва баща ми в опит за кошмарна шега, на която се смее само жена му, а Ландън и Теса, каквито са възпитани и добрички, послушно надяват фалшивите усмивки, даже правят опит да се засмеят. Когато баща ми започва да говори за спорт, решавам да я заприказвам.
	— Видях тортата… Не знаех, че…
	— Не. Не сега, моля — мръщи се и сочи хората около масата.
	— След вечеря? — питам и тя кима.
	И естествено, започва да яде като мравка, едно парче картоф на осем хапки. Иде ми да хвана вилицата и да й навра храната в гърлото. Ето защо имаме проблеми: защото аз си мечтая да я храня насила с вилица.
	Столовата се изпълва от монотонния глас на баща ми, който се опитва да сплоти семейството с празни приказки, кошмарни опити за шеги и калпави вицове. Мъча се да не го слушам изобщо и си ям вечерята.
	— Много беше вкусно, любов моя — казва баща ми на Карен, когато тя става да разчисти масата. После поглежда към Теса, после пак към жена си и пита: — Искате ли да ви заведа до „Сладоледената кралица“. Не съм ходил там отдавна.
	Карен кима с фалшив ентусиазъм и Ландън скача да й помогне.
	— Може ли да поговорим? — изненадва ме Тереза и преди да отговоря, вече е станала.
	— Да, разбира се — отвръщам и тръгвам след нея към стаята, в която спи.
	Не мога да разбера дали се кани да ми крещи, или да плаче.
	— Видях… тортата — решавам да проговоря пръв.
	— Така ли? Браво — звучи почти незаинтересована. Сяда на ръба на леглото.
	— Да… много мило от твоя страна…
	— Да. Много мило от моя страна.
	— Съжалявам, че отидох на партито. Трябваше да те поканя да отпразнуваме заедно.
	Тя затваря очи за няколко секунди, поема си дълбоко дъх и казва:
	— Да, добре.
	Гласът й е монотонен. Празният й, вторачен през прозореца поглед ме плаши. Изглежда някой е изсмукал живота от нея… Някой я убива… И този някой съм аз.
	— Наистина съжалявам. Не знаех, че искаш да ме видиш. Каза, че си заета.
	— Как е възможно да си помислиш такова нещо? Чаках те да дойдеш след „тридесет минути“? И те се превърнаха в три часа — все още звучи без грам емоция в гласа. Косата ми се изправя, докато я слушам.
	— За какво говориш?
	— Каза, че идваш, но не дойде. Толкова е просто.
	Иска ми се да ми крещи. Не искам да слушам този равен глас.
	— Не съм казвал, че ще идвам. Поканих те на партито, ти отказа, после ти пуснах едно съобщение за здрасти и се обадих по-късно, но ти не ми вдигна.
	— Ясно. Бил си прекалено пиян, за да помниш — изрича бавно, аз заставам пред нея, но тя не ме поглежда. Гледа напред в нищото. Започвам адски да се притеснявам. Свикнал съм с виковете й, с пожара в нея, със сълзите й… но не и с това.
	— Какво искаш да кажеш? Обадих ти се…
	— Да, в полунощ.
	— Знам, че не съм умен като теб, но вече нищо не разбирам.
	— Защо промени намерението си? Защо се отказа да идваш? — пита тя.
	— Не знаех, че трябва да идвам. Писах ти едно съобщение: „Здрасти“, на което ти изобщо не отговори.
	— Напротив, отговорих. И ти ми отговори. Каза, че не ти е хубаво на партито и че идваш тук.
	— Не… не съм писал нищо такова.
	Да не би да се е напила снощи?
	— Напротив. — Вдига телефона си и аз го взимам от ръката й.
C>
	Тъпо. Мога ли да дойда?
C$
C>
	Да, след колко време?
C$
C>
	Тридесет минути.
C$
	_Какво е това, за бога?_
	— Не, не съм изпращал нищо такова. Не, това не съм бил аз — казвам и се опитвам да си спомня всеки детайл от цялата нощ. Тя мълчи и дърпа кожичките на ноктите си. — Теса, ако съм знаел, че ме чакаш, щях да дойда веднага, щях да съм с теб.
	— Ти сериозно ли ми казваш, че не си ми писал, след като ти показах доказателство, че си ми писал? — почти се изсмива в лицето ми. Искам да ми вика. Когато ми вика, знам, че й пука.
	— Точно това ти казвам. Не съм писал никакви съобщения — излайвам.
	Тя мълчи.
	— Кой ги е писал тогава?
	— Не знам… мамка му… Зед! Знам кой нещастник го е направил. Зед!
	Тоя изрод… нещастник… Той ми даде телефона в кухнята и вероятно е писал на Теса да ме чака, пък аз да не дойда.
	— Зед? Наистина ли ще се опиташ да обвиниш Зед и в това?
	— Да, точно това правя. Той седна на дивана веднага след мен. Телефонът ми беше паднал там и той дойде да ми го донесе. Знам, че е бил той, Теса.
	Очите й просветват за секунда и знам, че ми вярва, но е много объркана. Веднага след това клати глава.
	— Не знам… — сякаш говори на себе си.
	— Мислиш ли, че бих ти казал, че ще дойда, а после да не дойда?! Колко вероятно ти се струва? Толкова упорито се опитвах да ти покажа, че мога да се променя. И смяташ, че бих те вързал да ме чакаш? Партито беше скучно и бях нещастен без теб…
	— Така ли било? — пита и гласът й се покачва. Тя става от леглото.
	Започва се.
	— Беше ли нещастен, когато дойдоха стриптийзьорките? — крещи.
	Мамка му!
	— Да, бях и изобщо не съм стоял и половин минута след това. Чакай… откъде знаеш за стриптийзьорките?
	— Какво значение има? — пита предизвикателно.
	— Има значение! Той ти е казал, нали? Зед ти е казал. Напълнил ти е главата с всички тези глупости, за да се обърнеш срещу мен? — крещя на свой ред. Мамка му, знаех си, че е намислил нещо, но не предполагах, че ще падне толкова ниско. Писал й е от моя телефон и после е изтрил съобщенията. Толкова ли е тъп? Да си помисли, че може да прецака връзката ни? Отново? Ще намеря това малко лайно…
	— Не е бил той! — пищи в гнева си и тя.
	О, мамка му!
	— Добре, добре тогава. Дай да се обадим на скъпоценния ти Зед и да го попитаме.
	Грабвам телефона от ръцете й и намирам името му. В списъка с най-спешните й номера. Искам да запратя телефона в стената.
	— Не му се обаждай — ръмжи Теса срещу мен, но аз не й обръщам никакво внимание.
	Набирам, но той не отговаря. Разбира се, че няма да вдигне. Разбира се. Мамка му и мазното, гадно копеле.
	— Какво друго ти каза? — Ще гръмна от бяс.
	— Нищо — лъже ме в очите.
	— Не умееш да лъжеш, Теса. Какво друго ти каза?
	Тя скръства ръце и ме гледа заканително, но тези изобщо не ми минават. Чакам да ми отговори.
	— Мм? Какво ти каза?
	— Че през цялото време си с Джейс. Че си бил с него, когато аз бях в онзи апартамент при Зед.
	Имам чувството, че ми причернява, че няма да мога никога да се успокоя.
	— Искаш ли да знаеш кой виси постоянно при Джейс? Искаш ли? Зед, шибаният Зед е там през цялото време. А аз отидох там само онази вечер, за да питам Джейс дали знае как така изведнъж си решила да се шибаш със Зед.
	— Да се шибам? Не съм се шибала с никого. Останах при него през всички тези нощи, защото беше мил с мен и защото компанията му ми е приятна — отвръща и прави крачка напред.
	Исках да ми вика, ето ти. Сега пък не иска да спре. Но по-добре така, отколкото да седи като мумия, сякаш не й пука.
	— Зед не е толкова мил и сладък, Теса. Как може да не го видиш? Трови те с всички тези глупости, за да те изчука. Това е всичко, което иска. Слез малко на земята и не се ласкай чак толкова, че… — и тук се спирам. — Не исках да кажа последното — прекратявам навреме. Целя да предизвикам гнева й, не да я натъжа.
	— О, да, убедена съм, че не си искал да го кажеш — върти очи.
	Не мога да повярвам, че този скандал е заради Зед. Това вече е прекалено. Казах й да стои далеч от него, предупредих я, но тя е толкова твърдоглава и нарочно не ме слуша. Не чува нищо, което й казвам. Добре поне, че каза, че не го е чукала, когато е оставала всичките тези нощи. НОЩИ?
	— Колко пъти си оставала в апартамента му? — питам и се моля да не съм разбрал правилно.
	— Вече знаеш това — отвръща, но усещам как гневът й се покачва с всяка секунда. Както и моят.
	— Може ли да се опитаме да говорим спокойно за това? Защото съм на ръба да откача и, вярвай ми, това няма да свърши добре за никого.
	Кокалчетата ми пукат, притиснати в дланта ми.
	— Опитах, но ти…
	— Ще млъкнеш ли за две секунди и ще ме изслушаш ли накрая? — не спирам да крещя, прокарвайки пръсти през косата си. За мое учудване, тя отива до леглото, сяда и затваря проклетата си уста.


	Не знам какво да кажа, не знам откъде да започна, защото не очаквах, че наистина ще седне да ме чуе. Заставам пред нея, тя вдига очи и ме гледа с изражение, което не разбирам. Крача напред-назад, накрая спирам и започвам да говоря.
	— Благодаря — въздъхвам ядно и с леко облекчение. — Добре, всичко това е объркано, сбъркано, откачено. Ти си си помислила, че съм те помолил да дойда, а после съм те вързал и не съм се появил. Вече трябваше да знаеш, че никога не бих го направил.
	— Наистина ли трябваше да знам? — прекъсва ме веднага.
	Не знам защо се предполага, че е трябвало да знае, след като съм вършил такива безобразия.
	— Добре, права си, но за малко не се обаждай, моля те — казвам, а тя пак ми върти очи. — Партито беше тъпо. И нямаше да отида, ако ти не ме беше накарала. Помниш, нали? Не съм пил нищо. Добре, една глътка, но не повече. Не съм говорил с никакви момичета, не съм говорил с Моли, освен когато й казах да се разкара, и със сигурност не съм бил с никакви стриптийзьорки. Защо да се занимавам със стриптийзьорки, когато имам теб, по дяволите. — Очите й омекват леко. — Не, не че те имам… Но се опитвам да те имам пак. Не искам никоя друга. И което е по-важно в момента, не искам ти да искаш другиго. Не знам защо си отишла при Зед. Знам, че е сладък в приказките… ала-бала, но това са само лъжи. Момчето е торба лайна.
	— Не е направил нищо, което да ме наведе на тази мисъл, Хардин — продължава да упорства.
	— Той ти е писал от мое име, представил се е за мен, казал ти е за стриптийзьорките, за да те настрои срещу мен.
	Не знам дали той е писал. И всъщност се радвам, че разбрах за стриптийзьорките.
	— Щях да ти кажа, ако беше вдигнала телефона, когато се обадих. А аз нямах никаква представа какво става. Не съм знаел, че ме чакаш, че си направила торта. Не стига това, че ми е толкова трудно да ти покажа, че се старая, а сега той идва и застава между нас, напълва ти главата с всички тези неща.
	Тя мълчи.
	— Така че, Тес, накъде отиваме от този момент нататък? Трябва да знам, защото това клатушкане ме убива. Повече не мога да ти давам нито време, нито пространство да мислиш.
	Докато чакам отговора й, коленича в краката й и я гледам в очите.


>	Сто и дванадесет
>	Теса

	Не знам какво да му кажа. Наясно съм, че не ме лъже за съобщенията, но не мисля, че Зед би ми причинил такова нещо. Досега бях с него и говорихме за Хардин. Аз говорих, той слушаше. И беше така мил, разбираше ме. Но това тук е Хардин. Гласът му е нисък, бавен, настоява:
	— Можеш ли да ми дадеш отговор?
	— Не знам. Клатушкането уморява и мен, не мога повече така, наистина не мога — казвам.
	— Но аз не съм направил нищо лошо. Всичко вчера беше добре. И това сега не е по моя вина. Знам, че винаги е по моя, но не и този път. Съжалявам, че не прекарах рождения си ден с теб. Знам, че така беше редно. Съжалявам.
	Той сяда, слагайки длани на бедрата си. Не така, сякаш ме моли, а просто чака. Ако ми казва истината, а аз съм склонна да вярвам, че не ме лъже за съобщенията, значи е просто недоразумение.
	— Кога ще спре тогава? Това клатушкане. Писна ми. Толкова беше хубаво снощи, когато ме изведе на среща, а после остана. Впоследствие обаче аз се събуждам, а теб те няма. — Едва сега осъзнавам колко много ме е тревожела тази мисъл.
	— Не останах, защото според Ландън, с когото също съм се консултирал, трябва да ти дам време и пространство да си помислиш, да не те задушавам. Ето, това също не мога да правя. Но реших, че ако ти дам време, ще си помислиш и после всичко ще е по-лесно за теб — казва Хардин.
	— Не е по-лесно за мен, но тук не става дума само за мен, а и за теб, Хардин.
	— Моля? — пита с недоверие.
	— Не става дума само за мен. Предполагам, че е изтощително и за теб.
	— На кого му пука за мен? Искам ти да си добре и да знаеш, че наистина се опитвам.
	— На мен.
	— На теб какво? — пита.
	— На мен ми пука за теб — отвръщам.
	— И какво ще правим, Теса? Всичко наред ли е сега? Или поне ми кажи, че сме поели по правилния път.
	Той вдига ръка и ме поглежда за разрешение. Не го спирам.
	— И двамата сме луди — казвам, а палецът му минава по долната ми устна.
	— Аз не съм, но ти със сигурност си — усмихва се той.
	— Ти си по-луд и от мен — заявявам и той се доближава още малко, после още малко. Ядосана съм му, че ми крещя и че ме кара да чакам цяла нощ… но, добре де, това не е било по негова вина. Дразня се, че не можем да се разберем, но най-важното — че ми липсва. Липсва ми близостта ни, липсва ми промяната в очите му, когато ме гледа. И сега е време да призная своята вина, ролята, която аз самата, не някой друг, а аз изиграх в цялата тази каша. Знам, че съм твърдоглава, а и когато бързам да си помисля най-лошото за него… това никак не помага. Особено когато се опитва да се промени заради мен. Не съм готова за връзка с него, но няма причина да му се сърдя за снощи. Е, дано не ме лъже. Не знам какво да мисля, но сега не искам и да мисля.
	— Не — прошепва той. Устните му са на сантиметри от моите.
	— Да.
	— Млъкни — казва и с огромна предпазливост опира устни в моите.
	Едва ме докосва. Ръцете му са на лицето ми. Езикът му минава плавно по долната ми устна и аз спирам да дишам. Отварям леко уста и се боря за въздух, но там няма нищо друго, освен Хардин. Той е навсякъде. Дърпам ризата му и се опитвам да го вдигна, но той остава на колене и продължава да ме целува. Бавните му, изтезаващи ме движения ме подлудяват и аз слизам на пода при него. Двете му ръце веднага се заключват зад гърба ми. Опитвам се да го избутам назад, за да се покатеря върху него, но той не помръдва.
	— Какво има? — питам.
	— Нищо, просто не искам нещата да отиват прекалено далеч.
	— Защо не? — питам, без да откъсвам устни от неговите.
	— Защото имаме да говорим за толкова много неща. Не можем да скочим в леглото, без да сме решили нито един от проблемите си.
	_Моля?_
	— Но ние не сме на леглото, а на пода — звуча отчаяно.
	— Теса… — Той леко ме отблъсва и аз се предавам. Ставам и сядам на леглото, а той ме гледа с широко отворени очи.
	— Просто се опитвам да направя правилната крачка. Разбери ме. Искам да те чукам… господи, колко искам… Но…
	— Няма проблем. Спри да говориш за това — умолявам го. Знам, че не беше най-добрата идея, но не предлагах точно да спим заедно. Или да правим секс. Просто исках да съм по-близо до него.
	— Тес…
	— Просто спри. Разбрах.
	— Не, не си разбрала — отвръща раздразнено и става.
	— Това никога няма да се оправи, нали? Винаги ще е така с нас. Напред-назад. Нагоре-надолу. Искаш ме, но когато аз те искам, ме отблъскваш — казвам и се боря със сълзите.
	— Не… това не е вярно.
	— Очевидно е самата истина. Какво искаш от мен? Искаш да повярвам, че се опитваш да се промениш заради мен, но после? Какво следва после?
	— Какво имаш предвид?
	— Какво следва след това?
	— Не знам, не сме стигнали дотам. Искам да излизаме, да те карам да се смееш, а не да плачеш. Искам да ме обикнеш отново. — Очите му се насълзяват и започва да мига.
	— Обичам те, Хардин. Винаги ще те обичам. Но това не е достатъчно. Любовта не побеждава всичко, както е в романите. Има толкова много усложнения, толкова трудности, които са много силни и заливат любовта, която изпитвам към теб.
	— Знам, че нещата са сложни, но невинаги ще е така. Не минава ден, без да си викаме и да се караме, без да се държим един с друг като петгодишни деца. И после отиваме и правим нещо напук на другия. Точно тогава се поддаваме на грешните неща, но можем да поправим това. Можем да измислим начин.
	Не знам накъде вървим от този момент занапред. Радвам се, че с Хардин водим цивилизован разговор за всичко, което се случи, но не мога да пренебрегна факта, че не би подкрепил заминаването ми за Сиатъл. Канех се да му съобщя, но се страхувам, че ако го направя сега, може да каже нещо на Крисчън и да ми попречи. Честно казано, ако това се случи, няма да успеем да градим наново връзката си. Ще стане още по-объркано. Ако наистина можем да накараме нещата да тръгнат гладко, няма да има значение дали сме под един покрив, или на два часа път. Възпитана съм така, че да не позволявам на никого да ми диктува собственото ми бъдеще, без значение колко силно обичам този човек. Знам точно какво ще се случи, ако му кажа сега. Ще изскочи оттук и ще отиде да намери Крисчън. Или Зед. По-скоро Зед.
	— Ако забравя за всичко, което се случи през последните двадесет и четири часа, ще ми обещаеш ли нещо? — питам.
	— Каквото искаш — отговаря с готовност.
	— Не го наранявай.
	— Зед ли? — пита ядно.
	— Да, Зед.
	— Не, не, мамка му. Не мога да ти обещая.
	— Ти каза…
	— Не, дори не подхващай темата. Той е причината за много от проблемите ни и няма да седя и да бездействам, няма да чакам. Не. По дяволите, не.
	Не спира да крачи напред-назад.
	— Нямаш доказателство, че е направил това с телефона. Дори и да се сбиеш с него, това няма да разреши нищо. Нека поговоря с него и…
	— Не, Теса, вече ти казах, не искам да се доближаваш до него. Няма да повтарям пак — изръмжава.
	— Не си ти този, който ще ми казва с кого мога да говоря и с кого не, Хардин.
	— Какво доказателство ти трябва още? Не ти ли стига това, че ти е писал от телефона ми.
	— Не е бил той! Не би го направил!
	Не, не мисля, че би направил такова нещо. Защо да го прави. И без това ще го питам, но категорично не вярвам да е бил той, не мисля, че би ми причинил това.
	— Ти си буквално най-наивният човек, когото познавам, и можеш да изкараш всеки от кожата му.
	— Може ли да престанем да спорим? — сядам на леглото и слагам глава в дланите си.
	— Искам да ми дадеш дума, че ще стоиш далеч от него.
	— Ако се съгласиш да не се биеш с него — отвръщам на удара.
	— Ще стоиш настрана от него, ако не го бия?
	Не искам да се съгласявам, но не искам и Хардин да го бие. Заболява ме главата от този спор.
	— Добре.
	— Когато казвам да стоиш далеч от него, имам предвид никакъв контакт с него. Никакви съобщения, никакво ходене в сградата на факултета му.
	— Откъде знаеш, че съм ходила там? — Дали ме е видял?
	Сърцето ми ще се пръсне при мисълта, че Хардин може да ни е видял в парника със светещите цветя.
	— Нейт ми каза, че те е видял.
	— О!
	— Има ли нещо друго, което считаш, че трябва да ми кажеш, докато сме на темата за Зед? Защото когато този разговор свърши, не искам да чувам и дума за него — казва Хардин.
	— Не — лъжа.
	— Сигурна ли си? — пита пак.
	Не искам да му казвам, но трябва. Не мога да очаквам да е честен с мен, ако аз не мога да съм честна с него. Затварям очи.
	— Аз го целунах — прошепвам и се моля да не ме е чул. Но когато събаря всички учебници от бюрото ми, разбирам, че ме е чул много добре.


>	Глава сто и тринадесет
>	Теса

	Отварям очи и го поглеждам, но той не гледа към мен. Имам чувството, че изведнъж съм престанала да съществувам за него. Очите му са фокусирани върху учебниците, които е съборил на пода. Дланите му са свити в юмруци до тялото.
	Решавам, че е страхотна идея да го върна при себе си на земята, и повтарям:
	— Целунах го, Хардин.
	Но вместо да ме погледне, той започва да удря с пръсти по челото си. Мозъкът ми се гърчи и търси оправдание.
	— Аз… ти… защо? — пита тихо.
	— Мислех, че си забравил за мен… че не ме искаш повече… и теб те нямаше, а той беше там… и…
	Обяснението ми не отговаря на истината и не е честно спрямо Хардин, но не знам какво друго да кажа. Съзнанието ми иска да накара краката ми да тръгнат към него, но те отказват. Оставам на леглото.
	— Престани да говориш глупости. Кълна се, ако го кажеш още веднъж…
	— Добре! Няма. Съжалявам. Много съжалявам, Хардин. Бях толкова наранена и объркана. А той ми каза всичко онова, което копнеех да чуя от теб, и…
	И какво ти каза?
	Не искам да повтарям всичко, което каза Зед, не и пред Хардин. Стискам възглавницата, сякаш е котва.
	— Хардин…
	— Сега. Кажи ми сега!
	— Просто ми каза какво би станало, ако той беше спечелил облога. Ако бях започнала да излизам с него, а не с теб.
	— И? И как беше?
	— Кое?
	— Да чуеш всичките му глупости? Това ли искаш? Искаш да си с него, а не с мен? — Гневът ми се надига. Знам, че полага върховни усилия да не гръмне, но започва да изпуска парата. Като тенджера под налягане.
	— Не, не искам това. — Ставам от леглото и правя предпазлива стъпка към него.
	— Не. Не се приближавай до мен. — Думите му ме пробождат. Заковават ме на място.
	— Какво още си правила с него? Чука ли го? Прави ли му свирки?
	Боже, добре че къщата е празна, за да не чуе никой в какво ме обвинява.
	— О, господи! Не! Знаеш, че не съм направила нищо такова. Не знам какво ми стана, не знам какво съм мислила, когато го целунах. Просто беше глупаво и беше толкова болезнено, когато ти ме изостави.
	— Аз? Аз ли съм те изоставил? Ти беше тази, която си събра багажа и ме заряза, а сега разбирам, че си се размотавала из колежа като шибана курва — крещи той.
	Искам да плача, но за първи път не за себе си, а за него, защото сега разбирам колко е наранен и ядосан.
	— Не исках да стане така. Моля те, не ме обиждай.
	Хващам се за облегалката на стола. Хардин ми обръща гръб и ме оставя сама с вината ми. Не мога дори да си представя как бих се чувствала, ако той беше направил нещо такова, докато аз съм се гърчила от болка и съм чакала да се обади. Когато го направих, не помислих как би се почувствал той.
	Както винаги, просто си помислих, че прави същото, което се опитвах да направя аз.
	Не искам да го притискам, знам, че е прекалено разгорещен, знам, че ще гръмне. А така се стараеше да контролира гнева си.
	— Искаш ли да те оставя сам сега? — едва питам.
	— Да.
	Не исках да се съгласява да го оставя, но нямам избор. Излизам от спалнята. Той не се обръща. Не знам какво да правя и къде да отида. Облягам се на стената в коридора.
	Не знам дали не е извратено от моя страна, но ми се иска да ми крещи, да ми вика, да ме обижда, само и само да не виждам празния му поглед, забит в нищото зад прозореца, и да не ме отпраща от стаята.
	Може би точно в това ни е проблемът: и двамата търсим драмата и конфликтите. Но все пак не ми се вярва да е точно така. Изминахме толкова дълъг път от началото на връзката ни, независимо че времето, в което сме се карали, е било повече от времето, в което е имало мир. Повечето от книгите, които съм чела, ме накараха да повярвам, че кавгите идват и си заминават за секунди, че всичко утихва някак бързо. Едно елементарно извинение ще превърже раната и ще я излекува за броени мигове. Но романите лъжат. Може би затова харесвам толкова много Брулени хълмове и Гордост и предразсъдъци — защото разкриват истината зад слепите обещания за „завинаги“. Това е истината. Живеем в свят, в който всеки прави грешки. Дори и наивното момиче, пленено от чара на едно грубо и безчувствено момче, превръщайки се в жертва на лошия му нрав. Никой не е невинен в този свят. Никой. А тези, които се мислят за съвършени, са най-лошите от всички.
	От стаята на Хардин се чува ужасен трясък. Слагам ръка на устата си, за да спра вика. Следва още един, още един. Хардин руши стаята. Знаех си. Трябва да го спра, преди да е унищожил цялата собственост на баща си, но ме е страх. Не се страхувам, че ще ме нарани физически. Страхувам се от думите, които е способен да ми каже, когато е в това състояние.
	Но не мога да си позволя да се страхувам. Мога да се справя.
	— Мамка му — крещи и аз влизам в стаята. Благодарна съм на Кен, че изведе Карен и Ландън за сладолед, но сега ми се иска да имаше някой, за да ми помогне да го спрем. В ръката му има парче дърво. Крак от стол. Тогава забелязвам и счупения стол, легнал на килима. Той мята счупения крак на стола и когато ме поглежда, зелените му очи светят яростно.
	— Коя част от изречението Остави не на мира! Не разбра, Теса?
	Поемам си дъх и усещам как думите му отскачат от тялото му.
	— Няма да те оставя сам. — Гласът ми звучи много плах, а исках да съм категорична и смела.
	— Ако знаеш кое е в твоя полза, ще излезеш — заплашва ме.
	Правя няколко крачки към него и спирам на метър. Опитва се да се отдалечи от мен, но стената е зад него и не може да ме избегне.
	— Няма да ме нараниш — казвам вече по-смело.
	— Правил съм го вече, не помниш ли?
	— Не и нарочно. Нямаше да можеш да живееш със себе си, ако го беше направил. Знам това. Сигурна съм.
	— Нищо не знаеш — крещи.
	— Говори с мен — казвам спокойно. Сърцето ми е в устата. Той затваря очи за секунди и пак ги отваря.
	— Нямам какво да ти кажа. Не те искам. — Гласът му е натежал.
	— Искаш ме.
	— Не, Теса. Не искам да имам нищо общо с теб. Бъди негова. Може да те има.
	— Но аз не го искам. — Опитвам се да не позволявам на ужасните му думи да ме промушат.
	— О, да, очевидно това искаш.
	— Не, искам само теб.
	— Глупости! — Ръката му се стоварва върху стената. Подскачам. — Излизай, Тес.
	— Не, Хардин, няма да изляза.
	— Нямаш ли си друга работа? Отиди и намери Зед. Иди и го чукай. Изобщо не ми пука. И аз ще направя същото. Повярвай ми, Теса. Ще изляза оттук и ще чукам всяко момиче, което ми попадне.
	Очите ми се пълнят със сълзи, но на него не му пука.
	— Казваш го само защото си ядосан, не го мислиш наистина.
	Очите му обхождат стаята, търси какво още може да счупи. Не е останало много. За щастие, повечето от нещата, които е изпочупил, са мои. Таблото, което донесох за презентацията на Ландън по биология, е строшено, куфарът ми е разбит и книгите ми са навсякъде по пода. Някои от дрехите ми са извадени от гардероба, столът е счупен и лежи накриво на килима.
	— Не искам да те гледам… отивай си. — Този път не крещи.
	— Съжалявам, че го целунах, Хардин. Знам, че те боли. Съжалявам и за това. — Опитвам се да го погледна в очите.
	Той мълчаливо изучава лицето ми и после иска с палец да избърше сълзите от бузите ми, но аз отскачам назад.
	— Не се страхувай — прошепва.
	— Не се страхувам — казвам тихо.
	— Не знам дали мога да забравя някога за това. — Диша тежко.
	Краката ми се подкосяват при мисълта, че това може и да се окаже самата истина. Не мисля, че от мига, в който си казахме, че се обичаме, някога ми е минавало през ума, че не аз, а той ще иска да сложи край. Истински, окончателен край заради изневяра. Винаги съм смятала, че аз бих го оставила, ако ми изневери. Когато целунах онзи непознатия на Нова година… това беше нищо в сравнение със събитията сега. Да, беше ядосан, знаех, че ще ми вика и ще беснее, но дълбоко в себе си бях уверена, че ще ми прости и няма да го държи дълго. Но този път беше със Зед, с когото си развали приятелството заради мен. Биха се няколко пъти и знам, че Хардин откача само когато ме види да говоря с него.
	Не, не мисля, че е добра идея да се хвърляме безразсъдно в тази връзка точно сега, но как така проблемът се прехвърли от несигурността ми в бъдещето до… това? Горещи сълзи се изливат върху лицето ми, както от очите на каеща се грешница. Лицето му помръква още повече.
	— Не плачи — казва задавено. Пръстите му са на бузата ми.
	— Съжалявам. — Една-единствена сълза пада върху устната ми. Облизвам я. — Обичаш ли ме все още? — Знам, че ме обича, но така отчаяно се нуждая да чуя думите от устата му.
	— Разбира се. Винаги ще те обичам. — Опитва се да се успокои и май успява. Колко умерен и мек е гласът му, докато в същото време дишането му е тежко, уморено и тягостно. Странно красива комбинация: като рева на разбиващите се гневни вълни в спокойния и тих бряг.
	— Кога ще знаеш какво искаш да правиш? — питам, но се страхувам от отговора.
	Той въздъхва и опира чело в моето. Сега диша по-спокойно.
	— Не знам. Но не мога да съществувам без теб.
	— И аз не мога — прошепвам. — Не мога без теб.
	— Значи някъде бъркаме и двамата, нали?
	— Да — почти се усмихвам на спокойния разговор след истеричните викове преди минута. — Но можем да опитаме? — предлагам предпазливо. Опитвам се да се облегна на него, но със страх, защото очаквам, че ще ме спре.
	— Ела тук. — Пръстите му се забиват в кожата на ръката ми и той ме притиска към гърдите си.
	И е като рай. Като да се прибереш у дома, след като те е нямало прекалено дълго време. Ароматът на тялото му, когато заравям лице в тениската му, веднага успокоява сърцето ми.
	— Никога няма да се доближаваш до него.
	— Знам — съгласявам се, без да мисля.
	— Това не значи, че ми е минало и че съм забравил. Просто ми липсваш.
	— Знам. — Притискам се по-силно към него. Сърцето му бие стабилно под ухото ми.
	— Не можеш да целуваш, когото ти скимне всеки път, когато си ядосана. Това е ненормално и няма да го търпя. Ако аз го бях направил? Как щеше да реагираш?
	Вдигам глава от гърдите му и поглеждам враждебното му лице. Пръстите ми бавно пускат тениската му и се увиват около меките му къдрици. Очите му ме гледат сурово, но от начина, по който са разтворени устните му, знам, че няма да ме спре. Придърпвам косата му и се опитвам да наведа лицето му към своето. Ако не беше толкова висок, щеше да е по-лесно. Хардин ме целува и едновременно с това въздиша в устните ми, притискайки ме по-силно. Пръстите му се спускат към таза ми и пак нагоре по гърба. Сълзите ми се смесват с грубото му дишане. Това е най-опасната, убиваща комбинация от любов и страст. Обичам го хиляди пъти повече, отколкото го желая физически, но любовта и желанието ми се преплитат. Устните му се плъзгат по челюстта ми и после по шията. Коленете му се свиват, за да получи по-лесен достъп до кожата ми. Аз едва не падам в ръцете му, когато леко я захапва точно под вдлъбнатинката под шията ми, която би била по-видима, ако бях от онези слаби жени, които харесват мъжете.
	Тръгвам назад към леглото и го дърпам за тениската. Той протестира, но след малко въздъхва и ме целува по шията. Спираме пред леглото и се поглеждаме. Не искам никой от нас да говори, не искам да развалим мига. Затова смело събличам тениската си. Дишането му пак е учестено, но този път от желание. Няма гняв.
	Тениската ми пада на пода и протягам ръце да го съблека. Той сам съблича тениската си, а ръцете ми треперят и се борят с колана и ципа на джинсите му. Успявам да ги плъзна по краката му и той ги изритва настрани.
	Катеря се на леглото, той бързо ме следва. Пръстите му не се откъсват от кожата ми, постоянно се плъзгат по нея. Езикът му разтваря устните ми, после бавно обръща тялото си върху мен и се опира на длани. Усещам как се възбужда от целувката. Повдигам бедрата си и се притискам към слабините му. Той простенва и с една ръка сваля боксерките си до коленете. Пръстите ми моментално се увиват около дължината на пениса му. Бавно движа ръка. Навеждам се и прокарвам език по главичката на пениса му. Искам да го чуя как стене. Вдигам глава и пак увивам ръка около него, продължавайки да я движа.
	— Обичам те — казвам и той простенва в шията ми. Ръката му се плъзва по гърдите ми и грубо дърпа надолу чашките на сутиена, за да оголи гръдта ми.
	— Обичам те — отвръща най-сетне. — Сигурна ли си, че го искаш? При положение че се случват толкова много неща и че в момента дори не сме заедно… — пита.
	— Да, моля те.
	Устните му опират в гърдите ми. Ръцете му бавно тръгват по гръбнака ми и разкопчават сутиена ми, за да го махне. Усещам студените му пръсти върху горещата си кожа, но езикът му е топъл. Завърта го бавно около зърното ми, засмуква го, захапва го леко със зъби. Дърпам косата му и за награда най-накрая ме удостоява с дълбок, гърлен стон, който попива в кожата на гърдите ми.


>	Глава сто и четиринадесет
>	Хардин

	Само докато я гледам как се съблича, съм готов да се заровя в нея. Знам, че не сме решили нито един проблем, но имам нужда от това, ние имаме нужда от това. Качвам се на леглото при това влудяващо, изнервящо, невярно момиче, което открадна всеки грам от мен, от тялото и от душата ми, и ме накара никога да не си го поискам обратно. Принадлежат на нея. Аз принадлежа на нея.
	Вече имам болезнена ерекция. Откъсвам устни от красивите й гърди колкото да взема презерватива от шкафчето. Тя лежи по гръб с разтворени крака.
	— Искам да те виждам — казвам.
	Тя навежда глава настрани, леко объркана от думите ми, хващам я за ръцете и я слагам върху себе си. Това момиче е създадено за мен. Бедрата й се разтварят, отърква влагата си по пениса ми. Толкова съм нетърпелив, готов, но начинът, по който се плъзга по мен, ме побърква и искам да продължава да ме мъчи. Пускам ръка между нас и притискам палец към клитора й. Тя простенва, увива ръце около врата ми и бавно се плъзга по пениса ми. В мига, в който влизам в нея, и двамата вдишваме рязко, през зъби. Мамка му, колко ми липсваше. И толкова обичам да я гледам как ме язди.
	Става все по-добра „ездачка“. Помня, когато го направи за първи път. Не беше зле, но през цялото време беше толкова нервна и притеснена. В момента е поела пълен контрол върху нещата. Става все по-уверена в уменията си, има самочувствие, чувства се добре в тялото си. Щастлив съм да я видя такава. Толкова е сексуална, но никога няма да си признае.
	Поиздигам таза си, за да посрещна движенията на бедрата й. Тя стене. Очите й са широко отворени.
	— Хубаво е, нали бебо? Изумителна си — окуражавам я.
	Дърпам леко ръката й, за да я накарам да се доближи до мен.
	Искам да гледам как тялото й подчинява моето, но искам и да я целувам. Устата ми намира нейната. Обичам, когато стене в устните ми.
	— Кажи ми какво изпитваш? — питам, хващам дупето й и рязко влизам в нея. Много по-дълбоко отпреди малко.
	— Хубаво… много… хубаво, Хардин.
	Ръцете й са на гърдите ми, за да поемат теглото й и да балансира.
	— По-бързо, бебо! — казвам и ръката ми обхваща едната й гърда.
	— М-хм… — съгласява се и започва да се движи по-бързо, но секунда след това застива и на лицето й виждам… болка? Поглежда ме в очите.
	— Какво има? — питам и сядам срещу нея, без да излизам.
	— Нищо… просто го усетих много дълбоко… или нещо такова.
	Разбира се, веднага се изчервява, а гласът й е мек и изпълнен с почуда.
	— Хубаво ли беше, или заболя? — Прибирам косата й зад ухото.
	— О, добре. — Очите й се обръщат от удоволствие.
	Чукал съм я толкова много пъти и все още няма никаква представа за секса, като не броим, че се научи да прави свирки, в които е много добра. Изключително добра. Започвам да мърдам бедрата й и се опитвам да намеря онази точка. Ако я докосна пак, след секунди ще пищи името ми. Обичам, когато върти таза си, бедрата й имат изумителна форма. Ноктите й се забиват в голите ми гърди и знам, че съм намерил точката. Тя слага длан на устата си и захапва дланта си, за да заглуши вика си, когато повдигам таза си да посрещна движенията й, да я чукам по-бързо, да влизам и излизам от нея.
	— Ще те накарам да свършиш така — казвам задъхано. Господи, това момиче е перфектно.
	Очите й бавно се затварят, движенията и стават по-бавни.
	— Сега свършваш, нали? Ще го направиш за мен, бебо, нали?
	— Хардин… — името ми прозвучава като стон и знам, че това е отговорът.
	— Мамка му.
	Гърбът й се извива и сиво-сините й очи се затварят. Ноктите й пак се забиват в гърдите ми, другата й ръка е на устата й. Усещам как мускулите й се стягат около мен. Мамка му, божествена е.
	Променям темпото. Сега се движа по-бавно, но знам, че я докосвам дълбоко, че с всеки тласък на таза си удрям чувствителната точка. Знам колко обича да чува гласа ми, когато я чукам, и когато с вик започвам да пълня презерватива, тя изпищява от екстаз.
	— Хардин — проскимтява и слага глава на гърдите ми. Диша задъхано, сърцето й бие лудо.
	— Бебо…
	Тя обръща сънен поглед към мен и ми се усмихва. Дишам с нея, издишвам с нея. Прокарвам пръсти през русата й, рошава коса. Все още съм й бесен. И на Зед. Но я обичам. И се опитвам да й докажа, че мога да се променя. Заради нея. Не мога да отрека, че отношенията ни са хиляди пъти по-добри, отколкото бяха преди. Но знам, че ще ми бъде ядосана поне още веднъж. Заради Зед. Но той трябва да знае, че Теса е моя и че ако я докосне пак, ще го убия.


>	Глава сто и петнадесет
>	Теса

	Лежа върху гърдите на Хардин и се опитвам да успокоя дишането си. Гърдите му се движат бавно и стабилно в блаженството на отшумяващия оргазъм. Не ми се струва странно и чуждо, както предполагах, че ще бъде. Толкова отчаяно се нуждаех от интимния контакт с него. Знам, може би не беше добра идея да се любим точно сега, когато нищо не е решено, но когато пръстите му се движат бавно по гърба ми, ми се струва, че едва ли бихме могли да намерим по-добро решение.
	Постоянно си представям как изглеждаше тялото му под моето, когато повдигаше таза си, за да ме изпълни докрай. Били сме заедно много пъти, но сега като че беше един от най-прекрасните ни моменти. Беше толкова интензивно и открито, изпълнено с желание, с потребност, глад един за друг.
	Мина толкова малко време, откакто гневът го бе обладал, но сега лежи спокоен, със затворени очи, а устните му са леко извити нагоре.
	— Знам, че ме гледаш. Трябва да стана да пикая — казва след време и не мога да не се засмея. — Хайде да те поразмърдаме малко. — Вдига тялото ми и ме слага да легна до него. После прибира косата от челото си и се навежда да търси дрехите си по пода. Обува само джинсите и излиза в коридора. Очите ми попадат на износената му тениска и по навик се навеждам да я взема, но веднага след това я пускам на пода. Не искам да натискам, не искам да прибързвам, не искам да го ядосвам, затова ще се придържам към моите си дрехи… засега. Почти осем е. Ставам и обличам обикновена тениска и широк анцуг. Останките от разрушенията след изблика на Хардин са навсякъде по пода, така че се захващам да прибирам. Дрехите ми са първата задача. Хардин влиза в стаята точно когато закопчавам ципа на куфара си с книги.
	— Какво правиш? — пита. Носи кексче и чаша вода.
	— Пооправям — казвам тихо.
	Изпитвам леко безпокойство, че можем пак да се изпокараме, и не съм сигурна как да се държа.
	— Добре… — отвръща, оставя чашата и кексчето на тоалетката и идва при мен.
	— Ще ти помогна.
	Вдига счупения стол от пода и двамата оправяме стаята в пълно мълчание. Хардин взима куфара с книгите и тръгва към дрешника. Едва не се препъва в една декоративна възглавничка, паднала от леглото. Не знам дали да проговоря първа, а и не съм сигурна какво да кажа. Все още ми е ядосан, но забелязвам, че ме гледа, следователно не би трябвало да е чак толкова ядосан. Когато излиза от дрешника, носи малка торбичка и една кутия.
	— Какво е това? — пита.
	О, не!
	— Нищо — бързам към него и се опитвам да взема нещата от ръцете му.
	— За мен ли са? — пита с крайно учудено изражение.


>	Глава сто и шестнадесет
>	Хардин

	— Не — бърза да излъже и се изправя на пръсти, опитвайки се да вземе кутията от лявата ми ръка, но аз я вдигам по-високо.
	— Тук е написано моето име — казвам и тя свежда поглед. Защо се срамува толкова много?
	— Просто… бях ти купила някои неща, но сега ми се струват толкова глупави. Не го отваряй.
	— Искам да го отворя — настоявам и сядам на ръба на леглото.
	Не трябваше да чупя грозния стол. Тя въздъхва и не помръдва, остава в другия край на стаята. Започвам да разопаковам. Дразня се колко много тиксо е сложила за едно опаковане, но трябва да призная, че съм леко… развълнуван.
	Не, не съм развълнуван, а щастлив. Не си спомням кога за последно съм получавал подарък за рождения си ден. Дори и от майка си. Още когато бях малък, дадох да се разбере, че мразя рождените си дни. Държах се като истински задник с майка си и се подигравах на всеки подарък, който ми купуваше, и така я отказах да ми прави подаръци, когато станах на шестнадесет. Баща ми пращаше някакви лайняни картички с чек, но аз винаги ги горях. Даже се изпиках на тази, която пристигна на седемнадесетия ми рожден ден.
	Най-сетне отварям кутията. В нея има много неща.
	Старо, почти разпадащо се копие на Гордост и предразсъдъци, което тя иска да изскубне от ръцете ми.
	— Това е глупаво. Дай ми го. Не му обръщай внимание — казва и го издърпва от ръцете ми, но очевидно никога няма да изпълня молбата й.
	— Защо? Искам си го — казвам и протягам ръка напред. Когато ставам от леглото, тя усеща, че няма да спечели тази битка, така че слага книгата обратно в ръцете ми. Докато прехвърлям страниците, забелязвам подчертано с жълт маркер. В цялата книга.
	— Нали си спомняш, когато ми каза да си подчертавам важните моменти, докато чета Толстой — пита и бузите й поруменяват.
	— Да?
	— Ами… направих нещо такова с тази книга — признава и ме поглежда в очите.
	— Наистина ли? — питам и отварям на една страница, на която няма неподчертан ред.
	— Да. Не е нужно да четеш какво съм подчертавала. Никак не ме бива в избора на подаръци. Ужасно се срамувам.
	Всъщност не е така, защото подаръкът е изключителен. Искам да видя думите в любимата й книга, които й напомнят за мен. Това е най-хубавият подарък в живота ми. Това са простите неща, обикновените неща, които ми дават надежда, че можем да се справим, че можем да оправим всичко. Дори намирам утеха в простичкия факт, че и двамата сме чели Джейн Остин много преди всеки от нас да е подозирал за съществуването на другия.
	— Не си права — казвам и сядам на леглото.
	Слагам романа под крака си, за да не се опита да ми го вземе. Когато виждам следващия предмет, не мога да не се засмея.
	— Какво е това? — питам и изваждам кожената папка.
	— За работата ти. Папката ти се е разпаднала, скъсана е по краищата и изглежда толкова неорганизирана. Виж, в тази можеш да си разделиш нещата по седмици или според вида на задачата. Сам си реши — обяснява с усмивка. Този подарък наистина ме кара да се смея, защото знам как гледаше с погнуса папката ми. Отказвах да й позволя да ми я подреди, въпреки че едва не ми извади душата. Знам, че се побърква, когато нещо не е според нейния стандарт. Но определено не искам да види какво има в папката ми.
	— Благодаря — смея се.
	— Това не беше точно подарък за рожден ден. Купих я преди време и мислех просто да изхвърля старата, но така и не ми се отвори възможност — признава с усмивка.
	— Защото си я пазя и знаех какво си намислила — шегувам се.
	Отварям малката торбичка и не мога да не се засмея и на този й избор. На малкия билет забелязвам думата кикбокс.
	— Това е билет за една седмица кикбокс в спортната зала до апартамента ни… апартамента ти — казва особено горда от находчивия си избор.
	— И защо си решила, че искам да ходя на кикбокс?
	— Знаеш защо.
	Очевидният отговор е: да изпусна малко от натрупалия се гняв.
	— Никога не съм ходил на такова нещо.
	— Може да се окаже забавно.
	— Не е така забавно, както да напердашиш някого с голи ръце — отвръщам и лицето й повяхва. — Шегувам се — добавям и взимам диска, който е последното нещо в торбата.
	Негодникът в мен иска да й каже, че няма нужда да купува дискове, при положение че мога да сваля целия албум от интернет. Бих се радвал да я чуя как си тананика, докато го слуша с мен. Предполагам, че това е вторият албум на „Фрей“. Убеден съм, че знае дословно всяка песен и че с най-голямо удоволствие ще седне да ми обясни смисъла на всяка дума.


>	Глава сто и седемнадесет
>	Теса

	— Ще останеш ли с мен тази вечер? — пита Хардин и очите му изучават лицето ми. Аз веднага кимам с нетърпение. И сега, когато се съблича за втори път, грабвам тениската му и алчно я притискам до гърдите си. Той ме гледа, докато се преобличам, но не казва нищо.
	Връзката ни е толкова объркана и объркваща. Винаги е била такава, но сега всичко е някак различно. В момента не съм сигурна у кого е силата. Преди часове му бях бясна, че не се появи, когато му направих торта, но сега съм повече от сигурна, че Хардин няма нищо общо с това. Така че сме пак в началото… второто начало, когато той беше така сладък да ме заведе на кънки. После беше толкова бесен заради Зед, а сега не мога да разбера какво се случва, защото не спира да се шегува и да прави саркастични коментари. Може би по-силното чувство в момента е щастието да съм с него, защото съм му липсвала и се радва, че вече не му се сърдя?
	Нямам представа какво става в него, но си знам урока: по-добре е да не питам. Иска ми се да ми позволи да говоря за Сиатъл. Как ли ще реагира? Дори не ми се ще да му казвам, но знам, че ще се наложи. Дали ще се радва за мен? Не, не мисля. Знам, че няма да е щастлив.
	— Ела тук — казва с дрезгав глас и ме притегля върху гърдите си.
	Лежим на леглото. Ръката му слепешката търси дистанционното и след това започва да прехвърля каналите. Накрая спира на някакъв документален исторически филм.
	— Как е майка ти? — питам след няколко минути. Той не ми отговаря веднага и когато го поглеждам, забелязвам, че спи.


	Горещо е. Ужасно е горещо. Изплувам от съня и виждам Хардин, легнал върху мен с цялото си тегло, така че ме е заковал върху матрака. Главата му е на гърдите ми. Едната му ръка е около кръста ми, а другата е преметната зад гърба му. Липсваше ми да спя така, дори ми липсваше да се събуждам, обляна в пот, покрита от горещото му тяло. Когато поглеждам часовника, вече е седем и половина. Алармата ми ще звънне след десет минути. Не искам да го будя. На устните му танцува лека усмивка. Обикновено дори в съня си е намръщен. Опитвам се да се измъкна изпод ръката му и леко я развивам от кръста си. Той промърморва нещо, клепачите му мигат и се размърдва колкото да ме стисне по-силно. Гледам тавана и се чудя дали да се опитам да го преместя.
	— Колко е часът? — пита със сънлив, плътен глас.
	— Почти седем и половина — отговарям тихо.
	— По дяволите. Не може ли да се чупим от даскало днес? Да го пишем дъждовен?
	— Не, аз не мога, но ти можеш — усмихвам се, нежно прокарвам ръка през косата му и масажирам скалпа му.
	— Можем да отидем на закуска?
	— Това е много изкусителна оферта, но не мога.
	Така ми се иска… После плъзга тялото си по моето и опира брадичка в гърдите ми.
	— Добре ли спа? — питам.
	— Да, много добре. Не съм спал така добре от…
	Изведнъж ми става толкова хубаво, чувствам се истински щастлива.
	— Радвам се, че си успял да поспиш.
	— Може ли да ти кажа нещо? — Мисля, че все още не се е разбудил. Очите му са влажни, гласът му е по-дрезгав от обичайното.
	— Разбира се. — Продължавам да галя косата му.
	— Когато бях в Англия при мама, сънувах… имах един кошмар…
	О, не. Сърцето ми потъва. Знаех, че кошмарите са се върнали, но така боли, когато разказва за тях.
	— Съжалявам, че пак са се върнали.
	— Не, те не само се върнаха, Теса. Станаха много по-зле.
	Тялото му потреперва, но на лицето му няма никаква емоция.
	— По-зле?
	Как е възможно да станат по-зле?
	— В кошмара ми… беше ти… и те правиха тези неща с теб.
	Ледена вода се стича във вените ми.
	— О! — гласът ми е слаб и жалък.
	— Да… Беше… толкова объркано и откачено. Беше много по-зле от предишните, защото някак бях свикнал да виждам мама в тях.
	Кимам и галя ръката му.
	— След това дори не се опитвах да спя. Нарочно лежах буден, защото не исках да го видя пак. Не можех да изтърпя болката. Мисълта някой да те нарани ме води до лудост.
	— Талкова съжалявам.
	Очите му са тъмни, призрачни, а моите са пълни със сълзи.
	— Не ме съжалявай — казва и улавя сълзите ми с пръстите си, преди да са се стекли по бузите ми.
	— Не те съжалявам. Плача, защото не искам да те боли.
	Това е самата истина. Не го съжалявам. Чувствам такава болка заради това объркано момче, което в кошмарите си трябва да вижда как изнасилват майка му, а сега лицето й е заменено с моето. Мисълта за страданието му ме убива. Не искам тези мисли да обсебват и бездруго изтерзаната му психика.
	— Знаеш, че няма да позволя на никого да те нарани, нали?
	— Знам, Хардин.
	— Дори сега, ако никога не успеем да изградим това, което имахме, бих убил човека, който ти причини болка — казва стегнато, но някак меко.
	— Знам — уверявам го с усмивка. Не искам да изглеждам прекалено обезпокоена от заплахите му. Разбирам, че го казва, защото ме обича.
	— Беше хубаво да поспя.
	Думите му са леки и изведнъж настроението ми се разведрява.
	— Къде искаш да отидем да закусим? — питам.
	— Ти ми отказа вече. Каза, че…
	— Е, промених решението си. Мисля, че съм гладна.
	След всичко, което ми разказа, искам да прекарам сутринта с него. Може би това ще ни помогне да държим комуникацията между нас отворена. Обикновено трябва да се боря с него, за да извлека каквато и да е информация, но този път ми призна съвсем доброволно, което означава много за мен.
	— Колко беше лесно да те убедя само с жалката история за кошмарите ми — казва с въпросително изражение.
	— Не говори така.
	— Защо не?
	— Защото не е вярно. Не промених решението си заради това, което ми каза, а защото изобщо ми каза. И не се наричай жалък, защото това също не е вярно.
	Той става и обува джинсите си, сядам в леглото. Хардин мълчи.
	— Хардин…
	— Теса… — имитира ме с тънък, писклив глас.
	— Не трябва да мислиш така за себе си.
	— Знам — казва с тон, който следва да ми покаже, че това е краят на разговора ни. Знам, че Хардин не е съвършен, че има много недостатъци. Но кой ги няма? Аз също ги имам в изобилие. Иска ми се да се види зад недостатъците си, защото така ще може да се справи с проблемите и начина си на мислене за бъдещето.
	— И така, цял ден ли ще те имам, или само за закуска? — пита и се навежда да си обуе гуменките.
	— Тези гуменки ми харесват. Все се канех да ти кажа.
	— Благодаря. — Връзва ги и се изправя. За човек с такова огромно его, Хардин не знае как да приеме комплимент.
	— Не си ми отговорила.
	— Само за закуска. Не мога да пропусна всичките си лекции.
	Събличам тениската му и обличам една от моите.
	— Добре.
	— Искам само да си прибера косата и да се измия.
	Точно започвам да мия старателно езика си, когато Хардин чука на вратата на банята.
	— Отключено е — казвам с четка в устата.
	— Отдавна не сме го правили.
	— Кое? Секс в банята ли? — Боже, как успях да кажа такава простотия?
	— Нее… щях да кажа… че отдавна не сме си мили зъбите заедно — смее се той и изважда една нова четка от шкафа с тоалетните принадлежности. — Но ако искаш да правим секс в банята… — подхваща закачливо, а аз веднага въртя очи.
	— Не знам защо го казах. Просто това беше първото нещо, което ми дойде на ума. — Сега вече и аз се смея на глупостта си и на великата си дарба да говоря, преди да помисля.
	— Винаги е полезно да се знаят такива неща.
	Той пъха четката под водата и не казва нищо повече. След като си измиваме зъбите и прибирам косата си на опашка, слизаме долу. Карен и Ландън са в кухнята и закусват овесени ядки. Ландън ми се усмихва топло и изобщо не е изненадан, че ни вижда заедно. Карен също не е изненадана. Дори ми се струва, че изглежда… доволна? Не мога да разбера, защото тя вдига чашата с кафе до устните си и крие усмивката си.
	— Тази сутрин аз ще закарам Теса в колежа — казва Хардин на Ландън.
	— Добре.
	— Готова ли си?
	— Ще се видим за часа по религия — казвам на Ландън и Хардин ме извлича навън.
	— Защо бързаме толкова много? — питам, когато излизаме от къщата. Той взима чантата ми, мята я през рамо и отвръща.
	— Не бързаме, но като ви знам вас двамата, ако се заприказвате, няма млъкване, а ако прибавим и Карен към разговора, ще умра от глад.
	Отключва ми вратата, минава от другата страна и сяда зад волана.
	— Вярно е — усмихвам се.
	Поне двадесет минути се чудим къде да ядем: IHOP или Денис. Хардин казва, че в IHOP правят най-вкусния френски тост, но аз отказвам да повярвам, докато не го опитам.
	— Ще трябва да изчакате десет-петнадесет минути, за да ви настаним — казва една ниска жена със синьо шалче.
	— Добре — отвръщам, но за Хардин не е добре.
	— Защо? — пита веднага.
	— Защото в момента няма никакви свободни места — обявява мило жената. Той започва да върти очи, а аз го дърпам да седнем на пейката до входа и да чакаме.
	— Радвам се да видя, че си се върнал — започвам.
	— Какво искаш да кажеш?
	— Искам да кажа, че не си загубил милото си отношение към хората.
	— Че кога съм имал такова?
	— Не знам… когато излязохме на среща онази вечер.
	— Но след това изпочупих всичко в спалнята ти и ти крещях — напомня ми той.
	— Знам. Просто се пошегувах.
	— Е, дано следващият ти опит с шегите е по-удачен — казва, но виждам усмивката му.
	Когато най-сетне сядаме, даваме поръчката си на едно момче, чиято брада ми се струва прекалено дълга за сервитьор. След като се отдалечава, Хардин псува и заплашва, че ако намери и един косъм в храната си, ще му падне пердето.
	— Просто трябваше да ти покажа, че не съм загубил чара си — напомня ми и ме кара да се усмихна.
	Обожавам начина, по който се старае да бъде по-мил, но още повече ми харесва начинът, по който демонстрира пълната липса на зачитане на мнението на другите хора. Не го интересува какво си мислят за него. Иска ми се да мога да прихвана някои от неговите качества.
	След това прави пълен списък с нещата, които не му харесват в заведението, и така храната ни идва.
	— Защо не можеш да пропуснеш целия ден? — пита Хардин с пълна уста.
	— Защото… — започвам, но не мога да довърша. О, да, сега се сетих: защото се местя в нов колеж и не искам усложнения преди това, не искам да си губя и точките, преди да се прехвърля в средата на семестъра. — Не искам да развалям отличните си оценки — лъжа.
	— Това е колеж, следователно никой не ходи на лекции — казва ми за хиляден път, откакто го познавам.
	— Не се ли вълнуваш за часа по йога? — питам.
	— Не, никак дори.
	Приключваме със закуската и настроението в колата е леко и бодро. Телефонът му вибрира на таблото, но той не му обръща внимание. Искам да вдигна вместо него, но не бива: засега се разбираме добре. Когато започва да звъни за трети път, не се стърпявам:
	— Няма ли да вдигнеш?
	— Не, вероятно е майка ми. Има гласова поща за тая работа. Ето, виж, оставила е съобщение. Искаш ли да го чуеш?
	Естествено, че любопитството ми вече се е разгоряло и аз грабвам телефона от ръцете му.
	— На говорител, ако може — напомня ми.
	Имате седем нови съобщения…
	Той вече паркира колата и мърмори:
	— Ето защо никога не ги слушам.
	Аз обаче изгарям от любопитство да чуя кой му е оставил съобщение и какво му казват, затова ги пускам отначало.
	— Хардин… Хардин… Аз съм… Теса… — Опитвам се да го спра веднага, но той изтръгва телефона от ръката ми.
	О, боже!
	— Трябва да говоря с теб. В колата съм и съм толкова объркана…
	Гласът ми е истеричен. Искам да побягна от колата.
	— Моля те, изключи го.
	Но Хардин само го мести в другата си ръка, за да не мога да го взема.
	— Какво е това? — пита и гледа телефона.
C>
	Защо дори не се опита да ми се обадиш, да се свържеш с мен? Просто ме остави да те… напусна. И ето докъде стигнах. До такова жалко състояние да седя и да плача в колата, и то на някаква гласова поща. Искам да знам какво се случи с нас. Защо този път стана така? Защо сега не се опита дори да се бориш за мен. Заслужавам да бъда щастлива.
C$
	Идиотският ми глас пълни колата. Как попаднах в собствения си капан. Седя и мълчаливо гледам дланите си. Това е унизително. Бях забравила за това съобщение, не искам да го слушам. Особено сега.
	— Кога е било това?
	— Когато те нямаше.
	Той въздъхва и затваря телефона.
	— Защо и за какво си объркана?
	— Не мисля, че ще искаш да чуеш това отвръщам и захапвам устна.
	— Искам — настоява, разкопчава колана си и се обръща към мен.
	Поглеждам го и се опитвам да измисля начин да му обясня.
	— Това съобщение е от онази нощ… онази нощ… когато го целунах.
	Той отвръща поглед от мен.
	Толкова беше хубаво на закуска, а сега всичко се провали заради тъпото ми съобщение. Но не може да ме вини за случилото се. Бях просто прекалено емоционална. Като в емоционално цунами.
	— Преди или след като го целуна?
	— След.
	— Колко пъти го целуна?
	— Един път.
	— Къде?
	— В колата ми.
	— И после? Какво направи, след като ми остави това съобщение? — пита и държи телефона между нас.
	— Върнах се в апартамента му.
	В мига, в който чува думите ми, Хардин опира чело във волана.
	— Аз… аз…
	Той вдига пръст, за да ме накара да млъкна.
	— Какво се случи в апартамента му? — пита и затваря очи.
	— Нищо! Аз плаках и гледахме телевизия.
	— Лъжеш.
	— Не, не лъжа. Спах на дивана. Спах в неговата стая само веднъж, когато ти се появи. Не съм правила нищо друго. Само тази целувка и когато се опита да ме целуне преди няколко дни, когато се видяхме за обед, аз се отдръпнах.
	— Опитал се е да те целуне пак?
	_Мамка му!_
	— Да, но той разбира какви са чувствата ми към теб. Знам, че забърках ужасна каша. Сега съжалявам, че изобщо прекарах толкова време с него. Нямам никакво оправдание, но наистина съжалявам.
	— Помниш какво ми обеща снощи, нали? — казва спокойно. Дишането му е някак контролирано. Прекалено равномерно. Вдига глава от волана.
	— Да, помня.
	Никак не ми харесва да ми казва с кого да се виждам и с кого не, но предполагам, че аз бих очаквала същото от него, ако бях на негово място… което напоследък започва да се случва прекалено често.
	— Сега, след като знам подробностите, не искам никога вече да говорим на тази тема. Казвам ти го съвсем сериозно. Не искам да чувам шибаното му име от устата ти. — Опитва се да звучи спокоен.
	— Добре — съгласявам се веднага и хващам ръката му.
	И аз не искам да говорим за това. И двамата казахме каквото трябваше да се каже по въпроса, и няма смисъл да продължаваме да го дъвчем, защото това ще доведе до нови проблеми за нас и за вече достатъчно пострадалата ни връзка. От друга страна, изпитвам известно облекчение, че причината за всичко този път е в мен, защото не искам Хардин да мрази себе си за случилото се.
	— Да тръгваме за лекции — казва той след доста време.
	Сърцето ми потъва при студения му тон, но този път успявам да държа устата си затворена. Дори и когато измъква ръката си от моята, не казвам нищо.
	Хардин ме изпраща до залата по философия. Оглеждам се за Ландън, но не го виждам. Вероятно вече е влязъл.
	— Благодаря за закуската — казвам и взимам чантата си.
	— Няма защо — отвръща, опитва се да се усмихне, но не успява. Обръща се да тръгне, но тогава ръката му стиска моята, устните му се притискат в моите. Това е неговият начин да ми покаже, да си докаже, да докаже на всички, че съм негова.
	— Ще се видим след лекции. Обичам те — казва задъхано и ме оставя да гледам като усмихнат идиот как се отдалечава от мен.


>	Глава сто и осемнадесет
>	Хардин

	Докато вървя за лекции, слушам съобщението й за пети път. Звучи толкова нещастна и разстроена. Може би е болно и перверзно да го призная, но се радвам да я чуя такава, да чуя страданието и тъгата в гласа й. Исках да знам как се е чувствала без мен. И ето, вече има доказателство. Простих й прекалено бързо това, че е целунала оня задник, но какво ми оставаше да направя? Не мога да живея без нея. И сега не само аз, а и тя е гафила, и то няколко пъти вече. Но всичко това е по негова вина. Знаел е колко ще е податлива и колко лесно е можел да се добере до нея, когато е без мен. Сто процента е знаел. Видял я е да плаче и веднага отива и я целува, едва седмица след като ме остави? Трябва да си напълно ненормален, да си извратен и болен, за да направиш такова нещо, да се възползваш по този начин. От моята Теса. Не, няма да търпя. Не става. Прави се на мил и на много състрадателен и тя му вярва, но аз знам много добре какво лайно е.
	— Къде е Зед Еванс? — питам една ниска блондинка, седнала до голямото дърво в лобито на факултета им. И защо са сложили това дърво в средата на сграда? Не навън, а в сградата? Що за конски задници?
	— В лабораторията, двеста и осемнадесета стая — казва тя с разтреперан глас.
	Стигам до стаята, отварям вратата и влизам, преди да се замисля за обещанието си към Теса. И бездруго нямаше да го спазя, но след като чух колко е била разстроена вечерта, когато е била с него, това не прави нещата по-лесни, напротив — стават все по-зле за него.


	В парника има цели редици цветя. Кой идиот иска да се занимава с такова нещо цял живот? И то да му плащат, за да се бърка в работата на природата.
	— Какво правиш тук? — чувам гласа на Зед зад гърба си. Обръщам се и го виждам до някаква голяма кутия с лайна или нещо такова.
	— Не се прави на глупак. Много добре знаеш защо съм тук.
	— Не, съжалявам, но не знам — усмихва се и прави крачка към мен. — Изучаването на ботаника не изисква умения да четеш мислите на хората — казва подигравателно. И какви са тези смешни очила на главата му?
	— И имаш наглостта да се правиш на остроумен след всичко?
	— След кое?
	— След Теса?
	— Не се държа като задник с Теса. Ти си този, който се държи с нея като с лайно. Така че не се ядосвай, когато дотърчи при мен заради нещо, което си направил ти.
	— Наистина ли си такъв глупак, че да пипаш нещо, което е мое?
	Той прави няколко крачки назад.
	— Не е твоя. Не я притежаваш — казва предизвикателно.
	Пресягам се през кутиите с растения, слагам ръце около врата му и блъскам лицето му в металната летва между нас. Чувам как нещо се пука, така че вече знам какво е станало.
	— Счупи ми носа — крещи той и се мъчи да се изскубне от ръцете ми. Трябва да призная, че количеството кръв, което се стича по лицето му, малко ме стряска.
	— Колко пъти те предупредих! Още преди месеци! Казах ти да стоиш далеч от Теса, а ти какво правиш? Отиваш и я целуваш, караш я да спи в шибаното ти легло.
	Тръгвам по алеята, за да мога да се докопам до него от другата страна. Сложил е ръка върху счупения си нос. Тече кръв.
	— А аз вече ти казах, че не ми пука какво говориш — изревава насреща ми и прави крачка към мен. — Счупи ми шибания нос! — крещи.
	_Теса ще ме убие._
	Трябва да си тръгвам вече. Заслужава да му сритам задника като хората, но знам, че Теса ще се ядоса.
	— Може да съм ти счупил носа, но ти ми причини по-лошо: заиграваш се с приятелката ми — крещя.
	— Не ти е приятелка. И дори не съм започнал да си играя с нея.
	— Опитваш се да ме уплашиш ли?
	— Не знам. Опитвам ли се?
	Правя още една крачка към него и той ме изненадва с първи удар в челюстта. Олюлявам се назад. Събарям някакви дървени кутии с цветя. Всичко се разпилява по пода. Съвземам се бързо и той замахва пак, но този път успявам да го блокирам.
	— Мислеше, че съм една лигава кучка, нали? — хили се и се приближава към мен, плюе кръв. Пръстите ми се увиват около престилката му. Блъскам го върху други кутии с растения. Всичко пада на земята, ние също. Катеря се върху него, за да му попреча да има контрол над положението. С крайчеца на окото виждам как вдига ръка и преди да разбера какво става, той разбива една саксия в главата ми. Мигам бързо, за да възстановя зрението си. Оказва се, че Зед може да се бие, но няма начин да ме победи.
	— И бездруго вече я чуках — грачи.
	Хващам го за косата и блъскам главата му в пода. На този етап не ми пука дали ще го убия, или не.
	— Не, не си — крещя.
	— Чуках я. Беше толкова… сладка… и… т… тясна.
	Гласът му се дави в собствената му отрова и злоба. Ръцете ми са все още върху лицето му. Юмруците ми го удрят по главата. За секунда се чудя дали да не хвана счупения му нос между пръстите си и да го дотроша. Той блъска под мен с юмруци и се опитва да ме махне от себе си. Представям си Зед и Теса, как я докосва. Това ме взривява още повече. Дланите му се увиват около ръцете ми и се опитва да вдигне тялото ми от своето.
	— Никога повече няма да я докоснеш — казвам и слагам ръка около гърлото му. — Ако си мислиш, че можеш да ми я вземеш, много грешиш.
	Той се опитва да говори, но вече не му стига въздух.
	— Какво става тук, по дяволите? — чувам мъжки глас зад гърба си.
	Когато се обръщам да видя кой е, ръцете на Зед стискат гърлото ми. Няма да се случи така, както си го е намислил. Още един удар в челюстта му и главата му се отпуска до цветята.
	Нечия ръка ме стиска и аз се опитвам да се изскубна.
	— Извикайте охраната — казва гласът и аз ставам от тялото на Зед.
	_Мамка му._
	— Не, не викайте охраната — казвам и скачам на крака.
	— Какво става тук? Махай се оттук. Отивай и чакай в другата стая — казва мъж на средна възраст, но аз не помръдвам. Предполагам, че е професор.
	Мамка му.
	— Той дойде тук и ме нападна — казва Зед и започва да плаче. Наистина плаче, със сълзи.
	Притиска с ръка подутия си, изкривен нос. Изправя се на крака. Лицето му е в кръв. Има кръв и по престилката. Наглата усмивка, с която ми се хилеше преди минути, сега е изчезнала.
	Мъжът авторитетно вдига ръка и заповядва:
	— Застани до стената и чакай, докато дойде полицията. Не мърдай. Внимавай какво правиш! Да не си помръднал!
	_Мамка му, полицията идва._ Сега вече съм напълно прецакан. Защо изобщо дойдох тук? Обещах да не се доближавам до него. И сега, когато аз наруших обещанието си, Теса също няма да спази своето.


>	Глава сто и деветнадесет
>	Теса

	Опирам върха на химикала върху листа. Вече съм решила да пиша за баба си, за това как тя посвети целия си живот на християнството, но не знам как така името на Хардин е първото нещо, което се появява на листа ми.
	— Госпожице Янг? — казва тихо професор Сото, но все пак достатъчно силно, за да чуят всички на предните редици.
	— Да? — вдигам поглед и забелязвам Кен. Кен? Какво прави Кен тук?
	— Теса, моля те да дойдеш с мен — изрича тихо, а тая дразнеща блондинка зад гърба ми издава някакъв многозначителен звук, сякаш сме в шести клас. Вероятно не знае, че Кен е ректор на колежа.
	— Какво става? — пита Ландън, когато се изправям и започвам да събирам нещата си.
	— Ще говорим навън. — Гласът му трепери.
	— Идвам — казва Ландън.
	— Има ли проблем и момчето да дойде? — пита професор Сото.
	— Той ми е син — разбира се, че няма проблем.
	— О, съжалявам — отвръща професор Сото и очите му се разширяват от изумление. — Не знаех. А тя дъщеря ли ви е?
	— Не — отговаря Кен.
	Изглежда ми изплашен, в тотална паника. Започвам да се страхувам само като го гледам такъв.
	— Хардин… — питам, но Кен ме извежда от стаята. Ландън затваря вратата зад нас.
	— Хардин е арестуван — казва Кен.
	— Какво? Кой? Защо?
	— Арестуван е за побой и за разрушаване на обществена собственост.
	— О, боже! — Това е единственото, което ми минава през ума.
	— Кога? Как? — пита Ландън.
	— Преди двадесет минути. Опитвам се да запазя случая в юрисдикцията на колежа, но той никак не ми помага — говори Кен и бърза по улицата. Трябва да бягам, за да мога да го стигна.
	_Хардин арестуван? О, боже! Как така? Защо? С кого се е сбил?_
	Но вече знам отговора на въпроса. Защо не може поне веднъж да запази хладнокръвие? Дали е добре? Дали ще отиде в затвора? Истински затвор? Дали Зед е добре?
	Кен отключва колата си и тримата се качваме.
	— Къде отиваме? — пита Ландън.
	— При охраната на колежа.
	— Добре ли е? — питам.
	— Има разрез на бузата и още един на ухото. Така ми казаха.
	— Така са ти казали? Не си ли бил още при него? — пита Ландън.
	— Не. В истерия е и реших, че е по-добре първо Теса да влезе.
	— Да, идеята е добра — съгласява се Ландън, а аз мълча.
	Лицето му е разрязано? Боже, дано не го боли. Каква е тази лудост? Трябваше да се съглася да остана с него целия ден и да не допускам да идва в колежа.


	Кен кара през задните улички и след пет минути паркираме пред малката тухлена сграда на охраната. Точно до нас има знак Паркирането забранено, но предполагам, че той не важи за Кен. Тримата хукваме към сградата, влизаме, веднага се оглеждам за Хардин, но го чувам, преди да го видя.
	— Не ми пука! Ти си измислено ченге с фалшива значка! Задник! Сплескан чеп!
	Тръгвам по посока на гласа. Кен и Ландън са след мен. Искам само да стигна при него. Влизам в малка стая. Няколко души са се събрали около… килия! Хардин е в малката килия и крачи като заключено животно. Мили боже! Ръцете му са зад гърба. В белезници!
	— Да ви го начукам! На всички вас! — крещи той.
	— Хардин — гласът на баща му гърми зад мен. Главата на моето ядосано момче рязко се обръща към нас. Вижда ме и очите му се разширяват от ужас. Лицето му е разцепено точно под скулата. Има разрез от ухото до врата. Цялата му коса е в кръв.
	— Опитвам се да успокоя нещата, но ти не ми помагаш — лае Кен към сина си.
	— Затвориха ме тук като някакъв шибан престъпник. Това са глупости! Обади се, на когото трябва и им кажи да ме извадят оттук — крещи Хардин и се опитва да измъкне ръцете си от белезниците.
	— Престани! — казвам ядосано и чертите му веднага се променят. Като че малко се успокоява, но гневът му все така бушува.
	— Теса, не трябваше да си тук. Чия беше гениалната идея да я доведете тук? — съска Хардин и гледа баща си и Ландън.
	— Хардин, спри. Той се опитва да ти помогне. Трябва да се успокоиш — казвам през решетките.
	_Това не е истина. Да говоря с него през решетки. Заключен в килия. С белезници. Не, не е истина._
	Но това е истината. Точно това се случва, ако нападнеш някого на територията на колежа, независимо кой е баща ти. Това се случва, когато нападнеш някого, където и да е.
	Хардин поглежда в очите ми и знам, че вижда колко ме боли за него. Иска ми се да вярвам, че именно затова започва да се успокоява.
	— Добре.
	— Благодаря, Теса — казва Кен. После се обръща към сина си: — Дай ми няколко минути да видя какво мога да направя. През това време не крещи и се успокой, защото правиш нещата много по-зле, а вече си достатъчно загазил.
	Ландън ме поглежда и тръгва след Кен. Мразя това място. Малко е, всичко е в бяло и черно, мирише на белина. Охранителите са седнали зад бюрата и си говорят нещо. Или поне се преструват, че си говорят, след като видяха как Кен се опитва да се справи със сина си.
	— Какво се случи? — питам Хардин.
	— Арестуваха ме.
	— Добре ли си? — Така отчаяно искам да протегна ръка и да докосна разраненото му лице.
	— Аз ли? Да, добре съм. Не е толкова зле, както изглежда.
	Оглеждам лицето му и мисля, че е прав. Раните не са дълбоки. По ръцете има следи от одраскване, които личат дори и върху мастилото на татуировките. Меко казано, гледката е страшна.
	— Сърдиш ли ми се? — гласът му е около хиляда градуса по-мек, отколкото беше преди няколко минути, когато крещеше на полицаите.
	— Не знам — отговарям честно.
	Разбира се, че съм му ядосана, защото съм наясно с кого се е бил… Не е кой знае колко трудно да се досетя. Но от друга страна, тревожа се за него и искам да знам какво го е накарало да направи това и да загази с полицията.
	— Не можах да се сдържа — казва, сякаш това може да оправдае постъпката му.
	— Преди ти казах, че ако те арестуват, никога няма да дойда да те видя. Помниш ли?
	— Това не е истинска килия и не се брои.
	— На мен ми изглежда доста истинска.
	— Това не е истински затвор. Държат ме тук, докато решат дали да извикат истинската полиция — казва достатъчно високо, за да го чуят мъжете от охраната.
	— Престани! Това не е шега. Може да се окаже голяма беля!
	Хардин само върти очи. Разбира се! Проблемът при него е, че не осъзнава, че всяко негово действие си има последици.


>	Глава сто и двадесет
>	Теса

	— Кой започна пръв? — питам и полагам усилия да не си правя грешни заключения, което по принцип ми е някак в кръвта.
	Хардин иска да ме погледне в очите, но аз отмествам поглед.
	— След като те оставих на лекции, отидох да го търся.
	— Ти обеща, че няма да го закачаш повече.
	— Знам.
	— Защо тогава?
	— Той ме провокира. Каза, че те е чукал. — Поглежда ме с лудо отчаяние. — Не ме лъжеш за това, нали?
	Едва не ми пада пердето, когато ме пита пак за това.
	— Няма да отговарям на този въпрос повече. Вече ти казах, че нищо не се е случило между нас, а ти си в затвора и продължаваш да питаш за същото! — едва сдържам гнева си.
	Той върти очи и сяда на малката метална пейка. Колко ме вбесява, не е истина направо!
	— Защо си тръгнал да го търсиш? Искам да знам.
	— Защото си просеше боя, Теса. Той трябва да знае, че никога повече не бива да се приближава до теб. Писна ми от болните му игрички. Не искам да си въобразява, че има някакъв шанс с теб. Направих го заради теб.
	Скръствам ръце пред гърдите си.
	— Как би се почувствал, ако аз бях отишла там да го търся днес, след като обещах да не го правя? Мислех, че вече се опитваме да накараме тази връзка да проработи, а излиза, че ти пак ме лъжеш в лицето. Знаел си, че няма да спазиш обещанието си, нали?
	— Да, знаех. Добре, признавам. Но сега няма значение. Станалото е станало — казва като ядосано дете.
	— За мен има значение, Хардин. Забъркваш се в каша след каша, а не е необходимо. Беше излишно.
	— Напротив, не е било излишно, Тес.
	— Къде е Зед сега. И той ли е в затвора?
	— Това не е затвор.
	— Хардин…
	— Не знам къде е и изобщо не ми пука. Няма да припарваш до него.
	— Престани да се държиш така. Престани да ми казваш какво мога и какво не мога да правя. Как се вбесявам, мамка му.
	— Псуваш ли? — пита с усмивка. Защо му се струва смешно? Ситуацията е трагична, а на него му се струва смешно. Отдалечавам се и усмивката му веднага изчезва. — Теса, върни се.
	— Отивам да намеря баща ти, за да видя какво става.
	— Кажи му да побърза.
	Буквално изръмжавам от бяс и се отдалечавам от килията.
	Мисли си, че понеже баща му е ректорът тук, може да се измъкне лесно от всяка ситуация. Честно казано, наистина се надявам да стане точно така. Но просто ме вбесява, когато си помисля колко леко приема всичко.
	— Какво гледаш? — чувам Хардин да казва на едно от ченгетата и потърквам слепоочията си.
	Намирам Кен и Ландън до един по-възрастен мъж със сива коса и мустак. Облечен е в костюм с вратовръзка и от начина, по който се държи с тях, оставам с впечатлението, че е някой важен човек. Когато Ландън ме забелязва, се отдалечава от тях и идва при мен.
	— Кой е този? — питам тихо.
	— Заместникът на Кен — казва тревожно Ландън.
	— Какво става? Какво казват? — Опитвам се да чуя какво си говорят, но не разбирам нищо.
	— Не… не се очертава много добре… Има доста разрушения в лабораторията. Искам да кажа… щетите възлизат на хиляди долари. На всичкото отгоре, Зед е със счупен нос и сътресение на мозъка. Някой го е закарал в болницата.
	Кръвта ми кипва. Хардин никак не си е играл този път. Той наистина го е пребил.
	— Освен това е бутнал един професор на земята. Вече има показания на едно от момичетата в групата на Зед, което твърди, че Хардин е влязъл и е питал за него. Положението е много, много зле. Кен прави всичко по силите си да не го вкарат в затвора, но не знам дали е възможно. — Ландън въздъхва и прокарва пръсти през косата си. — Единственото, което може да го спаси, е, ако Зед не подаде жалба срещу него. Но дори и тогава не се знае какво може да стане.
	Вие ми се свят.
	— Изключване — чувам да казва по-възрастният мъж. Кен прокарва длани по лицето си.
	_Изключване?_ Не могат да го изключат! О, Господи, каква каша!
	— Той ми е син — казва тихо Кен. Правя крачка към тях.
	— Знам, но бутането на професора и цялата тази унищожена собственост… не можем да си затворим очите за такова нещо — добавя другият мъж.
	Проклет да е Хардин и този негов нрав.
	— Това е пълна катастрофа — казвам тихо и Ландън кима мълчаливо. Искам да се просна на пода и да плача. Или по-добре би било да отида при Хардин и да му забия един в лицето. Но нито едното, нито другото ще помогне.
	— Може би трябва да говориш със Зед и да го помолиш да не повдига обвинения — предлага Ландън.
	— Хардин ще откачи, ако разбере, че съм ходила при него.
	Не че изобщо съм длъжна да го слушам, при положение че той не чува и дума от това, което му се казва.
	— Знам, но нямам идея какво друго да предложа на този етап — казва Ландън.
	— Мисля, че си прав.
	Поглеждам към Кен и после към дъното на коридора, където е килията на Хардин. Разбира се, Хардин е моята първа грижа, но се чувствам ужасно заради това, което е причинил на Зед. Да се надяваме, че Зед ще се оправи. Ако отида и поговоря с него, може би няма да предяви обвинения и ще отстраним един проблем.
	— Къде е той? Знаеш ли? — питам.
	— Май подочух, че е в болница „Грандвю“.
	— Добре, ще отида първо там.
	— Искаш ли да те закарам до колата ти?
	— Мамка му, аз не съм с колата.
	Ландън бърка в джоба си и ми дава ключовете от своята кола.
	— Ето, но карай внимателно.
	— Благодаря — усмихвам се на най-добрия си приятел.
	Нямам никаква идея какво бих правила без него, но предполагам, че и това ще се разбере, понеже заминава доста скоро. Мисълта ме натъжава, но се опитвам засега да я избутам от съзнанието си.
	— Ще отида да говоря с Хардин и да му кажа какво става — обажда се Ландън.
	— Благодаря ти — увивам ръце около врата на Ландън и го прегръщам силно.
	Точно когато стигам до вратата на сградата, гласът на Хардин гърми из целия коридор:
	— Теса, да не си посмяла да се приближиш до него!
	Не му обръщам внимание и излизам.
	— Не се шегувам, Теса. Върни се.
	Студеният въздух дави гласа му. Как смее да ми казва какво имам право да правя и какво нямам! Не може да контролира гнева и ревността си. Има късмет, че не му забих един шамар, задето не спази обещанието си. Боже, как ме вбесява!


	Пристигам в болницата. Главната медицинска сестра отказва да ми даде информация за състоянието на Зед. Дори не иска да потвърди дали е тук и идвал ли е изобщо в тази болница.
	— Става дума за приятеля ми и наистина искам да знам какво се случва. — Искам да го видя — казвам на младата руса медицинска сестра.
	Тя дъвче насреща ми, прави балонче, завърта един кичур между пръстите си и пита:
	— Приятел? Онзи с многото татуировки?
	Смее се, сякаш не ми вярва.
	— Да, същият — отвръщам хладно, дори заканително. Плаша се от начина, по който звуча. Може би съм успяла да докарам тона или пък наистина си ми е в природата, защото тя свива рамене и казва:
	— По коридора и вдясно. После първата врата вляво.
	Следвам инструкциите й и намирам стаята на Зед. Затворено е, затова чукам и отварям. Дано ме е упътила към правилната стая.
	Зед е седнал на ръба на болничното легло без тениска. Само по джинси и чорапи. И тогава виждам лицето му.
	— О, мили боже!
	Носът му е счупен. Знаех, но не очаквах, че ще изглежда така зле. Подут е, цялото му лице е в кръвоизливи. На гърдите има превръзки. Само татуираните под шията му звезди не са превързани. Това е единственото място, което е останало незасегнато при боя.
	— Добре ли си? — питам и вървя към леглото. Надявам се да не ми се ядоса, че съм дошла. В крайна сметка, време е да си призная, че вината за всичко това е единствено и само моя.
	— Не съвсем — отговаря тихо Зед. Роши косата си и бавно отваря очи. После потупва леглото до себе си, а аз отивам и сядам при него.
	— Съжалявам за всичко. Ще ми кажеш ли какво се случи?
	Карамелените му очи гледат в моите.
	— Бях в лабораторията, не в онази, която ти показах, а в другата, за тъкани за цветя. Той влезе и започна да ме заплашва да стоя далеч от теб.
	— И после?
	— Казах му, че не те притежава, а той блъсна главата ми в металната преграда.
	Тялото ми се сгърчва от болка. Гледам носа му.
	— Казал ли си му, че си спал с мен? — питам колебливо, защото все още не мога да повярвам на думите на Хардин.
	— Да, казах. Съжалявам, че го сторих, но те моля да ме разбереш. Той ме нападаше и единственият начин да стигна до него беше, като му кажа нещо, което ще го стресне и ще го спре поне за секунда. Чувствам се задник, че казах такова нещо. Много съжалявам, Теса.
	— Той ми обеща, че няма да те доближава, ако и аз стоя настрани от теб.
	— Е, изглежда е нарушил още едно обещание, нали? — изрича многозначително.
	Не отговарям. Опитвам се да си представя как са се развили нещата. Ядосана съм на Зед, задето е казал на Хардин, че сме правили секс, но се радвам, че ми призна и се извини. Не знам на кого от двамата да се ядосвам повече. Трудно е да се ядосвам на Зед, когато седи до мен, целия в рани, и който въпреки всичко, което се случи, е мил и проявява разбиране.
	— Съжалявам за всичко. Знам, че тези неща се случват заради мен — казвам.
	— Не си виновна ти, а аз. И най-вече той. Гледа на теб като на някаква собственост, а това ме вбесява. Знаеш ли какво ми каза? Каза, че не мога да се заигравам с нещо, което е негово. Така говори за теб, когато не си с него, Теса.
	Гласът му е мек и спокоен, съвсем различен от този на Хардин. Не ми харесва, когато Хардин ме мисли за нещо, което му принадлежи, но определено ме притеснява, когато някой друг го изрече на глас. Хардин не знае как да контролира емоциите си, а и никога не е имал друга връзка.
	— Той просто си пази територията.
	— Не мога да повярвам, че го защитаваш. Точно сега.
	— Не, не го защитавам. Не знам какво да мисля. Той е в затвора… в килия при охраната… а ти си в болница. Това е прекалено много за мен. Знам, че не е редно да се оплаквам… но така ми писна от тази драма… Драма, и то през цялото време. Имам чувството, че когато се опитам да си поема въздух, нещо веднага започва да ме дави.
	— Той те дави — поправя ме Зед.
	Не само Хардин ме дави. Всичко ме дави. Този колеж, така наречените ми приятели, които ме предадоха, Ландън, който заминава, майка ми, Зед…
	— Аз съм си виновна.
	— Престани да се обвиняваш за неговите грешки — казва раздразнено Зед. — Постоянно се забърква в такива неща, защото не му пука за никого другиго, освен за него самия. Ако те обичаше, щеше да стои настрани от мен, нали? Нямаше да те накара да го чакаш на рождения му ден… Мога да продължавам да изреждам цял ден.
	— Ти ли пусна съобщенията от телефона му?
	— Моля? — Той притиска длан към леглото, за да се премести към мен. — Мамка му — проскимтява от болка.
	— Имаш ли нужда от нещо? Да извикам ли медицинската сестра? — питам и забравям за въпроса си.
	— Не, вече ми оформят документите, ще ме изписват и се махам. Какво питаше за телефона му?
	— Хардин смята, че ти си писал съобщенията от телефона му, за да си помисля, че е той, и да го чакам, а той изобщо не е знаел, че е трябвало да дойде.
	— Лъже. Никога не бих направил такова нещо. Защо да го правя?
	— Не знам. Мисли си, че искаш да го намразя.
	Погледът на Зед е толкова проницателен, че се налага да отвърна очи.
	— Той сам си помага. Виждам как и без моя помощ ще го намразиш.
	— Не, изобщо не е така. — Колкото и да съм ядосана на Хардин и колкото и да съм объркана от думите на Зед, искам да защитя Хардин.
	— Казва всички тези неща, за да си помислиш, че съм някакъв изрод. А аз не съм. Винаги съм бил до теб, което не може да се каже за него. Не може да спази едно обещание. Идва, напада ме, напада и професора. През цялото време повтаряше, че ще ме убие, а и му повярвах, честно казано. Ако професор Сатън не беше влязъл, не знам какво щеше да стане. Щеше да ме убие. Знае, че може да ме пребие, правил го е няколко пъти. — Зед потръпва и става на крака, взима тениската си от стола и вдига ръце да я облече, но простенва от болка и я изпуска на пода. Бягам да му помогна да я вземе.
	— Вдигни си ръцете колкото ти е възможно — казвам и той бавно ги вдига, а аз му помагам да се облече.
	— Благодаря — отвръща и се опитва да се усмихне.
	— Кое те боли най-много? — питам и пак оглеждам лицето му.
	— Отхвърлянето — отговаря тихо.
	Поглеждам към дланите си и започвам да дърпам кожичките около ноктите си.
	— Носът — добавя, за да смекчи удара от отговора си. — Болеше, когато трябваше да наместят счупения хрущял.
	— Ще повдигаш ли обвинения срещу него? — питам най-накрая, защото… затова дойдох, нали?
	— Да.
	— Моля те, не го прави.
	— Теса, не можеш да постъпваш така, не е честно.
	— Знам. Съжалявам, но ако го направиш, той ще отиде в затвор. В истински затвор.
	Мисълта за подобна перспектива ми докарва поредната паническа атака.
	— Той счупи носа ми и имам сътресение. Ако беше ударил главата ми в земята още веднъж, щеше да ме убие.
	— Не казвам, че имам право, но те умолявам. Моля те, Зед. И бездруго заминаваме. Премествам се в Сиатъл. И Хардин няма да е тук. — Зед ме поглежда тревожно.
	— Хардин ще идва с теб?
	— Не… Да… да. Няма защо да се притесняваш за него повече. Ако не повдигнеш обвинения, никога няма да чуеш нищо за него.
	Зед ме гледа през подутите си клепачи и накрая казва с въздишка:
	— Добре, няма да повдигам обвинения, но ми обещай, че наистина ще си помислиш за това. За всичко. Помисли колко по-лесен би бил животът ти без него. Нападна ме без причина, а ти трябва да вървиш подире му и да му оправяш бакиите — казва с ужасно раздразнение. Не го виня. Не бих и могла, защото току-що се възползвах от чувствата му към мен, за да го принудя да не повдига обвинения срещу Хардин.
	— Ще ти бъда безкрайно задължена. Завинаги.
	— Иска ми се да се бях влюбил в момиче, което да може да ме обикне — казва толкова тихо, че едва го чувам.
	Да го обикне? Зед ме обича? Знам, че има чувства към мен, но… любов?
	Аз съм причината за битката му с Хардин и за това, че сега е в тази болница. Вината е само моя. Той има приятелка, а аз съм постоянно в раздели и събирания с Хардин.
	Поглеждам го и се моля това да са думи, предизвикани от успокоителните, с които е натъпкан.


>	Глава сто двадесет и едно
>	Хардин

	— Ще се видим у дома, Теса — казва Ландън, когато излизаме от колата на баща му и тръгваме към моята. Обръщам се към него и промърморвам едно мило: „Майната ти“.
	— Не го закачай — предупреждава ме Теса и се качва в колата ми. Пускам отоплението и я поглеждам с благодарност в очите.
	— Благодаря ти, че се съгласи да останеш у дома с мен. Макар и за една нощ.
	Теса само кима и обляга главата си на стъклото на колата.
	— Добре ли си? Съжалявам за днес… — започвам, но тя веднага ме прекъсва.
	— Само съм уморена.
	След два часа тя вече спи. Ръцете й са обгърнали възглавницата ми. Коленете й са свити до брадичката. Диша равномерно: винаги е така, когато е много изморена. Все още е прекалено рано да спя, затова вадя копието на Гордост и предразсъдъци, което тя ми подари.
	Подчертавала е с яркожълт маркер почти на всяка страница от книгата. Лягам пак до нея и започвам да чета подчертаните параграфи. Спирам се на един:
C>
	Има само неколцина души, които истински обичам. Още по-малко са тези, за които мисля с добро. Колкото повече опознавам света, толкова повече се разочаровам от него. Всеки изминал ден затвърждава убеждението ми, че хората са несъвършени и непостоянни и че все по-малко значение се отдава на добродетелта и разума.
C$
	Този трябва да го е подчертала някъде в началото, когато е била постоянно раздразнена и ядосана от поведението ми. Представям си я как е седяла на малкото легло в общежитието и с ярост е подчертавала. Поглеждам я и се смея. Преглеждам страниците напред и попадам на друг параграф, който веднага ми подсказва, че ме е презирала. Тогава го усещах, но не ми е приятно да ми се напомня за онези времена.
C>
	Пред теб стои една неприятна алтернатива, Елизабет. От този ден натам ще бъдеш чужда за единия си родител. Майка ти никога няма да пожелае да те погледне, ако не се омъжиш за господин Колинс, а аз никога няма да пожелая да те погледна, ако го направиш.
C$
	Майка й и Ноа.
	Невинаги ядосаните хора са мъдри.
	Това не е вярно.
	Нямам удоволствието да ви разбирам.
	Как е очаквала да ме разбере, като аз самият все още не се разбирам?
C>
	Лесно бих простила гордостта му, ако той не беше унищожил моята.
C$
	Това е подчертала в деня, в който й казах, че я обичам, а после си взех думите обратно. Сигурен съм.
C>
	Трябва да се науча как да приема и да съм доволна от факта, че съм по-щастлива, отколкото заслужавам.
C$
	По-лесно е да се каже, по-трудно е да се направи, Тес.
C>
	Когато танцуваш, правиш една сигурна крачка към любовта.
C$
	Сватбата. Знам. Помня, когато танцувахме и тя вдигна лице към мен, усмихна ми се така чаровно и се престори, че не я е заболяло, когато, без да искам, стъпих върху обувката й.
C>
	Всички го познавахме като горд, неприятен мъж, но това беше нищо в сравнение с всичко, което би могло да се случи на човек, който истински го хареса.
C$
	Това все още важи. Ландън би й казал нещо от сорта и вероятно й го е казвал и преди.
C>
	До този момент не познавах себе си.
C$
	Не знам за кого от двама ни важи с по-голяма сила.
C>
	— Вярвам, че у всеки човек има склонност към някакво зло, като природен дефект, който дори и най-доброто възпитание и образование не могат да маскират.
	— И Вашият дефект е да мразите всички?
	— А Вашият е умишлено да не разбирате хората.
	Във всеки подчертан ред има толкова много истина.
	Тя не е непоносима, но не е и достатъчно красива, за да ме привлече, а в момента не съм в настроение да отделям време за дами, които другите мъже подминават.
C$
	Веднъж й бях казал, че не е мой тип — какъв идиот съм бил. Погледни я само: та тя е типът на всеки един мъж, макар че повечето са прекалено прости, за да го забележат веднага. Ръцете ми бавно минават през страниците и виждам какво мисли за нас двамата, разбирам как гледа на връзката ни, какво изпитва към мен. Това е най-прекрасният подарък, който някога съм получавал.
C>
	Ти ме заплени. Тяло и душа.
C$
	Една от любимите ми реплики. Казах й я веднъж, когато се преместихме тук. Тя сви носле, недоволна от крайно неподходящия контекст, в който я употребих, а после се смя и ме замери с парче броколи. Защо винаги ме замерва с някакви неща?
C>
	Хората се променят толкова много — всеки ден има какво ново да наблюдаваш у тях.
C$
	Но аз съм се променил към по-добро заради нея. Не съм съвършен, мамка му, дори не съм на милион години от съвършенството, но може и да стана… един ден… кой знае.
C>
	Колко малко щастие се полага на двама души, които са се събрали по силата на страстта, а не на добродетелите им.
C$
	Това никак не ми харесва. Много добре знам какво й е минавало през главата тогава: да си отиде от мен.
	Въображението на жената се движи с много голяма скорост: от обожание към любов и оттам към брак и деца.
	Поне съм спокоен, че не само Теса полудява на тази тема.
C>
	Само най-дълбоката любов може да ме убеди да се омъжа…
C$
	Не е подчертала останалата част от изречението: „ето защо ще остана стара мома“.
	Само най-дълбоката любов може да ме убеди да се омъжа. Хм… не съм сигурен, че дори и най-дълбоката любов може да ме убеди в такова нещо. Не е възможно някой да изпитва по-дълбока любов от тази, която аз изпитвам към това момиче, но това едва ли ще промени възгледите ми за брака. Хората в наши дни не се женят от правилните съображения. Не че някога са го правили. Навремето са се женели за пари и социален статут, а сега само за да са сигурни, че няма да остареят сами и нещастни. Каква ирония. Всеки женен човек също умира самотен и нещастен.
	Оставям книгата на нощното шкафче и изключвам лампата. Нямам възглавница, но не мога и да си я взема, защото Теса я стиска, а не искам да я будя.
	— Кога ще престанеш да се инатиш? Моля те, ела в Англия с мен. Не мога да живея без теб — прошепвам в ухото й и погалвам с палец топлото й лице. Нямам търпение да се наспя… истински, без кошмари. С Теса до мен.


>	Глава сто двадесет и две
>	Теса

	Когато се събуждам, Хардин се е разпрострял върху цялото легло. Едната му ръка покрива лицето му, а другата е изпъната назад и виси от матрака. Тениската му е цялата мокра от пот. Чувствам се мръсна и ми е топло. Целувам го бързо по бузата и бягам към банята. Когато се връщам, той е буден, сякаш ме е чакал да се върна. Обляга се на лакът и казва:
	— Страхувам се, че ще ме изключат. — Гласът му ме стряска, а признанието му ме плаши.
	Сядам на леглото до него, а той дори не се опитва да махне кърпата от тялото ми, което е необичайно.
	— Наистина ли?
	— Да. Знам, че е глупаво… — започва.
	— Не, не е глупаво. Всеки би се страхувал. И аз бих се страхувала. И няма нищо лошо в това да се страхуваш.
	— Какво ще правя, ако ме изгонят от този колеж?
	— Ще се преместиш в друг.
	— Искам да си ида у дома — казва и сърцето ми потъва.
	— Моля те, не го прави.
	— Ще се наложи, Теса. Не мога да си позволя колеж, ако баща ми не е ректор там.
	— Можем да измислим начин.
	— Не, това не е твой проблем.
	— Как да не е? Ако заминеш за Англия, никога няма да се видим.
	— Теса, трябва да дойдеш с мен. Знам, че не искаш, но трябва. Не мога да съществувам без теб. Никога повече не искам да бъда далеч от теб. Моля те, ела.
	Гласът му е така пропит от емоция, че аз едва успявам да намеря своите собствени чувства.
	— Хардин, не е толкова лесно.
	— Лесно е. Можеш да си намериш същата работа, да вършиш същото и да печелиш повече пари, дори да отидеш в по-добър университет.
	— Хардин… — откъсвам поглед от очите му и се опитвам да се фокусирам върху голата му кожа.
	— Не е нужно да решаваш веднага — въздъхва той.
	На ръба съм да му кажа, че ще си опаковам багажа и че ще тръгна с него за Англия, но не мога да го направя. Засега решавам да си остана същата страхливка и да не му призная истината за Сиатъл. Може би някой друг ден. — За първи път му позволявам да ме задържи в леглото по-дълго време. Лягам до него. Най-важното сега е да го успокоя. Моите рутинни задължения не са толкова съществени.


	— Собственикът Дрю изглежда голям пън, но е доста печен — казва Хардин, когато наближаваме малката тухлена постройка. Отваряме вратата и над нас издрънчава звънче. Стеф и Тристан са вече тук. Стеф е седнала на някакво кожено легло и разглежда нещо като… книга с татуировки?
	— Забавихте се — отбелязва Стеф и се опитва да ме подритне, докато минавам край нея, но Хардин хваща крака й.
	— А ти с влизането започваш да ме дразниш — казва Хардин, който се мъчи да ме замъкне към Тристан, но аз изскубвам ръката си и заставам до Стеф.
	— Остави я тук, нищо няма да й стане.
	Хардин я поглежда сърдито, но не отговаря нищо и отива при Тристан, взима една черна книга… предполагам, че с татуировки. Започва да прелиства страниците.
	— Не съм те виждал тук — казва мъжът, който е седнал на стола до Стеф и бърше корема й с някаква бяла кърпа.
	— Защото никога не съм идвала — отговарям.
	— Казвам се Дрю. Собственик съм.
	— Приятно ми е да се запознаем. Аз съм Теса.
	— Ще ти правим ли нещо? — усмихва се Дрю.
	— Не, няма да й правим нищо — отговаря Хардин вместо мен, идва и ме прегръща през кръста.
	— С теб ли е, Скот?
	— С мен е — потвърждава той и ме притиска към себе си.
	Хардин каза, че Дрю бил пън, но не ми се струва лош човек.
	Напротив, доста е внимателен.
	— Браво. Браво. Време беше да си намериш момиче — смее се Дрю. Хардин се отпуска леко, но все така ме стиска през кръста. — Ти няма ли да си направиш нещо?
	Помещението се изпълва с дразнещ шум. Поглеждам към корема на Стеф и с изумление наблюдавам как уредът за вкарване на мастилото бавно се плъзга по кожата й. Дрю избърсва мястото от потеклото мастило и продължава да работи.
	— Всъщност може и да си направя нещо — обажда се Хардин.
	Поглеждам го в очите.
	— Наистина ли? Какво искаш да си направиш? — питам.
	— Не знам още. Нещо на гърба.
	Това е единственото място, където няма татуировки.
	— Наистина ли?
	— Да — казва и опира брадичка върху главата ми.
	— И като се заговорихме, къде са ти халките, по дяволите? — пита Дрю и потапя уреда в малка купичка с мастило.
	— Писнаха ми — отвръща безразлично Хардин.
	— Ако татуировката ми не стане хубава, понеже Дрю не е спрял да говори, ти ще платиш, така да знаеш — казва Стеф и гледа Хардин сърдито, а аз се смея.
	— Няма да плащам за такова нещо — казват Хардин и Дрю в един глас.
	Тристан придърпва един стол, сяда до Стеф и я хваща за ръката.
	Поглеждам новата татуировка на Стеф: ято птици. Красива е. Особено разположението им. Дрю й подава огледало, за да ги види по-добре.
	— Много е красива — усмихва се Стеф, връща му огледалото и става.
	— Хардин, какво ще си правиш? — питам тихо.
	— Името ти — усмихва се той. Ченето ми пада. Шокирана, правя крачка назад.
	— Не искаш ли? — пита той.
	— Не! За бога! Това е… това е… лудост — прошепвам.
	— Лудост? Не бих казал. Това е моят начин да ти покажа, че съм обвързан с теб и че не ми е нужна брачна халка или два подписа, за да остана обвързан с теб до края на живота си.
	Не, това вече не е шега. Как от шеги и закачки се стигна до обвързване и брак? Само за три минути. Така е било винаги с нас. Не знам защо все още се учудвам.
	— Готов ли си, Хардин?
	— Разбира се.
	Прави крачка напред и съблича тениската си.
	— Цитат? — пита Дрю вместо мен.
	— Искам да е на целия ми гръб. „Не искам да съм разделен от теб от този ден нататък“. Буквите да са високи около два-три сантиметра и го напиши с красивия си почерк — обяснява Хардин и обръща поглед към Дрю.
C>
	Не искам да съм разделен от теб от този ден нататък…
C$
	— Хардин, може ли да поговорим за минутка? — питам плахо.
	Сигурна съм, че знае за плановете ми за Сиатъл, и сега го прави нарочно, за да ме тормози, защото не съм му казала. И иска тази татуировка точно с тази цел! Да, избрал е красив цитат, но жестоката ирония… като се има предвид, че крия от него.
	— Не, Тес, искам да го направя.
	— Хардин, наистина не мисля, че…
	— Не е кой знае какво, Тес. Не ми е първата татуировка — шегува се той.
	— Аз просто…
	— Ако не млъкнеш, ще си татуирам осигурителния ти номер. На целия гръб — заплашва ме и избухва в смях, но знам, че наистина ще го направи, за да ми докаже, че е способен.
	Мълча и се чудя какво да отвърна. Дали да не му кажа сега, пред всички, че да се приключи, но трябва да е веднага, преди мастилото да е докоснало кожата му. Ако продължавам да чакам…
	И машинката започва да работи, а мастилото вече се излива под чистата му кожа.
	— Сега ела и ми дръж ръката — смее се Хардин и ми подава ръката си.


>	Глава сто двадесет и три
>	Хардин

	Теса хваща ръката ми срамежливо, но аз я придърпвам към себе си.
	— Престани да се мърдаш — скарва се Дрю.
	— Извинявай, пич.
	— Боли ли? — пита нежно тя.
	Невинността в очите й не спира да ме изумява. Снощи беше на колене пред мен, двадесет и четири часа по-късно ми говори като на наранено дете.
	— Да, адски боли — лъжа.
	— Наистина ли? — пита разтревожено.
	Обичам допира на игличката. Отдавна не боли. Дори е много успокоително.
	— Не, бебо, не боли — утешавам я, а Дрю, какъвто си е задник, започва да се прави, че ще повърне от разиграващата се пред очите му мелодрама. Теса се смее, а аз изпружвам среден пръст. Не исках да я нарека „бебо“ пред Дрю, но честно казано, изобщо не ми пука какво си мисли. Освен това точно от такава мелодрама преди няколко месеца му се роди бебе, така че нищо не може да ми каже.
	— Не мога да повярвам, че си татуираш това — говори Теса.
	— Докато повярваш, вече ще е готово — напомням й, а тя тревожно поглежда екрана на телефона си.
	Надявам се Теса да не ми пили на главата за тази татуировка. Имам толкова много. Тази е за нея и искам да се вълнува, както се вълнувам аз.
	— Къде са Тристан и Стеф, по дяволите? — питам и поглеждам през прозореца, търсейки с очи косата на Стеф с цвят на маймунски задник.
	— Може да опитаме да ги намерим в заведението до студиото — казва Теса.
	Плащам на Дрю и му обещавам, че ще дойда да си направя още нещо. Едва не му избивам зъбите, когато предлага на Теса да й направи пиърсинг на пъпа.
	— Мисля, че ще изглеждам добре с пиърсинг на носа — усмихва се тя и излизаме.
	Смея се само при мисълта за надупчения й нос. Прегръщам я през кръста, когато един мъж с голяма брада се спъва и почти пада върху нас. Джинсите и обувките му са мръсни, пуловерът му е целият в мазни петна. Вони на водка.
	Теса се спира до мъжа. Мъжът застива на място. Аз се опитвам да я придърпам зад гърба си. Ако тоя пиян бездомник си мисли, че може да се доближи до нея, ще…
	Тя отваря уста, наблюдавам как цялата кръв се оттича от лицето й и тогава произнася една-единствена нежна, нашепната дума:
	— Татко?
