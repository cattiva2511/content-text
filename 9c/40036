>	Въведение

	Уважаеми приятели на природата и природен парк „Врачански Балкан“.
	Настоящият фотоопределител на растенията ще ви запознае с част от интересния и разнообразен растителен свят на територията на парка.
	Определителят включва 141 вида дървета, храсти и тревисти растения от 48 семейства.
	Видовете са представени с 252 цветни снимки, подредени по цветовете на растенията и отразяващи характерните им особености, с което се улеснява разпознаването в природата и по-бързата ориентация при търсенето на вида във фотоопределителя. Информацията за всеки вид включва ботаническо описание и ключови белези за разпознаване, местообитание на вида, природозащитен статус и особености. Текстовите описания и снимките ще ви улеснят при опознаването на видовете, които ще срещнете при Вашето посещение в парка.
	Очакваме Вашите отзиви, препоръки и критични бележки по отношение на настоящото издание.
	Желаем Ви много вълнуващи преживявания при срещата Ви с едни от най-интересните растения в природата на Врачанския Балкан!


>	Природен парк „Врачански Балкан“

	Природен парк „Врачански Балкан“ е обявен за защитена територия през 1989 г. със Заповед на Комитета по опазване на околната среда при Министерски съвет. Основната цел на парка е опазване на карстов район с живописни пейзажи, множество уникални растителни и животински видове и богато културно-историческо наследство. Територията на парка заема площ от 28 803,9 ха.
	В настоящия момент Дирекция на Природен парк „Врачански Балкан“ — специализирано териториално поделение на Изпълнителна Агенция по горите управлява парка и е основен координиращ орган на територията.
	Основен приоритет в работата на дирекцията е прилагане на Плана за управление, законодателството и действащата нормативна уредба.
	Планът за управление на Природен парк „Врачански Балкан“ е приет с Решение №750 от 14.10.2011 г. на Министерски съвет.
	Основни направления в работата на Дирекцията са: устойчиво ползване и управление на природните ресурси — опазване, поддържане и възстановяване на биологичното разнообразие; координация на научни изследвания; комплексен дългосрочен мониторинг: на биологичното разнообразие, абиотичните и социално-икономическите фактори; подобряване на условията за туризъм и на инфраструктурата в парка; природозащитно обучение и образование и др.


>	Флората и растителността на природен парк „Врачански Балкан“

	Флората на ПП „Врачански Балкан“ включва около 1100 вида висши растения, което е 28% от българската флора. Географското положение, геоложките и климатичните особености, както и голямото разнообразие от местообитания предопределят значително видово богатство.
	На територията на ПП „Врачански Балкан“ са разпространени български и балкански ендемични видове, което дава основание да се приеме, че паркът има национално и международно значение, осигурявайки опазването на техните популации. Българските ендемити растат само в България и никъде другаде по света. Такива са йорданова камбанка _(Campanula jordanovii)_, келереров центрантус _(Centranthus kellereri)_, ковачев зановец _(Chamaecytisus kovacevii)_ и велчево плюскавиче _(Silene velcevif)._ Всички те са с ограничено разпространение в страната, а находищата на келереровият центрантус _(Centranthus kellereri)_ и велчевото плюскавиче _(Silene velcevii)_ на територията на парка са приблизително една втора от глобалната популация на тези видове. По-интересни от балканските ендемити са: балкански страшник _(Acanthus balcanicus)_, скален равнец _(Achillea ageratifolia)_, румелийско лъжичниче _(Armeria rumelica)_, златистолюспеста метличина _(Centaurea chrysolepis)_, жълта звездоглавка _(Cephalaria flava)_, мизийски рожец _(Cerastium moesiacum)_, планински минзухар _(Crocus veluchensis)_, осилест карамфил _(Dianthus cruentus)_, зеленоцветен напръстник _(Digitalis viridifiora)_, качулата боянка _(Erysimum comatum)_, българска тинтявка _(Gentianella bulgarica)_, райхенбахова перуника _(Iris reichenbachii)_, жълт планински крем _(Liiium jankae)_, гризебахово пропадниче _(Pedicularis grisebachii)_, благбъзова самодивска трева _(Peucedanum aegopodioides)_, широколистна гъжва _(Sesleria latifolia)_, сендтнерово плюскавиче _(Silene sendtneri)_, отсеченолистна глушина _(Vicio truncatuld)_.
	Много от растенията са редки и защитени. Защитени от Закона за биологично разнообразие са 35 вида. Такива са някои от видовете орхидеи — обикновената пърчовка _(Himantoglossum caprinum)_, пеперудоцветният салеп _(Orchis papilionacea)_, двурогата пчелица _(Ophrys cornuta)_ и др., а също така розовият божур. Розовият божур _(Paeonia mascula)_, люспестото изтравниче _(Asplenium lepidum)_, ковачевият зановец _(Chamaecytisus kovacevii)_, лавровото _(Daphne laureola)_ и маслиноподобното бясно дърво _(Daphne oleoides)_, както и гореспоменатите български ендемити.
	От растящите в парка видове в Червената книга на Р. България том 1, Растения и гъби (Пеев и др./ред./2011) са включени 13 вида: люспесто изтравниче _(Asplenium lepidum)_, розов божур _(Paeonia mascula)_, обикновен тис _(Taxus baccata)_, келереров центрантус _(Centranthus kellereri)_, ковачев зановец _(Chamaecytisus kovacevii)_ и др.
	Специфичните условия на абиотичната среда на територията на Парка предполагат високо разнообразие от растителни съобщества и свързаните с тях природни екосистеми.
	Растителността на Врачански Балкан се е обособила в два вертикални пояса — дъбов и буков. Първият се изкачва до 700–1000 m. надморска височина, а буковия от 700–1000 m. н.в. до 1300 m. н.в.
	На територията на Природен парк „Врачански Балкан“ са установени 36 формации, 118 асоциации и групи асоциации. Към тези асоциации (екосистеми) се отнасят 78 дървесни и храстови и 36 тревисти. Редица от съобществата в планината са редки или показват отклонения от описаните за други райони в страната, или се срещат при други условия. Особено специфични за Парка са откритите варовикови скални, стени и откоси, върху които освен богата флора, се формират растителни групировки с висока природоохранна стойност. Такива са екосистемите на маклена, ореха, бука, черния бор, келереровия центрантус, алпийското плюскавиче, велчевото плюскавиче и тези с участието на хиркански клен, сребролистна липа и др.
	Уникалното природно богатство на природния парк е част от международната мрежа НАТУРА 2000 по Директивата за местообитанията и Директивата за птиците, както и важно място за растения.


>	Използвани съкращения:

	__БК__ — Бернска конвенция (Конвенция за опазване на дивата европейска флора и фауна и природните местообитания) (актуална към ДБ. бр. 13/16.02.2010)
	__ЗБР__ — Закон за биологичното разнообразие (обн. ДВ. бр. 77/09.08.2002 г. последно изм. ДВ. бр. 66/26.07.2013 г.)
	__ПП__ — Природен парк (категория защитена територия, съгласно Закона за защитените територии, обн. ДВ. бр. 133/11.11.1998 г. последно изм. ДВ. бр. 66/26.07.2013 г.)
	__ЧК__ — Червена книга на Република България, том 1. Растения и гъби (Пеев и др./ред./2011)
	__IUCN__ — Международен съюз за опазване на природата (първата световна екологична организация, основана през 1948 г.)


>	Указания за ползване

	Всеки растителен вид има специфично име. Наименованието на вида се изписва като комбинация от две думи, от които първата обозначава рода, а втората — вида. Например _Fagus sylvatica (обикновен бук)_ е вид към род Fagus. За да има единство при научните изследвания, както и да се ползва специализираната литература от хора, говорещи на различни езици, имената на растенията се пишат на латински език. След името на вида се изписва съкратено името на автора, който пръв го е описал. За някои видове е изписано и синонимно название.
	За улеснение при ползване на книгата се представени някои най-важни характеристики, определящи външния вид на растенията, чрез които става тяхното разпознаване.


	__Стъбло__ — надземна част на растението, на която са прикрепени листата и репродуктивните органи; изпълнява проводяща, опорна, резервна и репродуктивна функции.
	В зависимост от размерите и дълговечността на стъблата, както и от характера на разклоняване, растенията се групират в следните __биологични типове:__ _дървета, храсти, полухрасти и треви._
	__Дървета.__ Многогодишни растения с главно неразклонено стъбло, върху което се развива короната. Стъблото и клоните са вдървенели.
	__Храсти.__ Многогодишни растения с разклонени от основата стъбла. Стъблото и клоните са вдървенели.
	__Полухрасти.__ Подобно на храстите стъблата се разклоняват от основата, но вдървенели са само при основните части на стъблата, а връхните ежегодно загиват, като се възобновяват отново през пролетта от пъпки, разположени върху дълговечните стъбла.
	__Тревисти растения.__ Стъблата са меки и се характеризират с малка плътност поради липсата на вдървеняване, загиват ежегодно. Според дълговечността им тревистите растения се делят на: _едногодишни_ — жизненият цикъл (от семе до семе) продължава само един вегетационен период; _двугодишни_ — жизненият цикъл се осъществява за два вегетационни периода; _многогодишни_ — надземната им част умира в края на вегетационния сезон, презимува подземната част, а понякога и част от листата. Между така очертаните категории съществуват и редица преходи.
	__Лиани.__ Растения с тънки и дълги стъбла, които се издигат нагоре чрез прикрепване или увиване около други растения, скали и други изправени предмети. Към тях се отнасят както дървесни, така и тревисти форми на растенията.
	Според положението, което заемат в пространството, стъблата се разделят на: _изправени_ — такива са стъблата при повечето дървесни и тревисти растения; _приповдигащи се_ — основата им лежи върху почвата, а само върхът им е приповдигнат нагоре; _пълзящи_ — развиват се върху почвата.


	__Лист__ — надземен орган на растенията, чрез който се осъществяват фотосинтеза и транспирация. Състои се от следните части:
	__Листна петура.__ Най-често е плоска, с две различни повърхности — горна и долна. Формата и размерите на листната петура биват най-разнообразни при различните видове растения и се използуват като белези за разпознаване. При това големината варира в по-широки граници дори в рамките на един и същ индивид и в зависимост от някои външни условия (светлина, влага, хранителни вещества и др.). Формата е относително по-постоянна. При описание на листата, освен формата и размерите на листната петура, диагностична стойност имат и нейната основа, върхът и характерът на ръба.
	{img:fig1.png|#Фиг. 1}
	__Листна дръжка.__ При повечето растения листата се прикрепват за стъблото с помощта на различно развита листна дръжка (фиг. 1 а-в). Когато листната дръжка не е развита, листата са известни като приседнали (фиг. 1 г). При повечето растения листната дръжка се свързва с основата на листната петура. При щитовидните листа обаче тя е разположена в средата на листната петура. При приседналите листа твърде често основата на листната петура обхваща стъблото, в други случаи се сраства с него — низбягващ лист (фиг. 1 ж), в трети случаи ръбовете на петурата се срастват и стъблото преминава през нея — прораснал лист (фиг. 1 д).
	__Прилистници.__ При много растения в основата на листната дръжка се развиват по-малки или по-големи листенца, наречени прилистници. Те са обикновено два и в едни случаи наподобяват обикновените листа, а в други представляват малки израстъци с разнообразна форма — триъгълни, шиловидни, люспести и др.
	__Листно влагалище.__ В резултат на силното разрастване на основата на листната петура при някои растения се образува листно влагалище (фиг. 1 з-и).
	По броя на петурите листата биват прости и сложни.
	__Прости листа.__ Имат само една петура, като по форма най-често се класифицират в следните групи (фиг. 2): _игловидни_ (фиг. 2–1) — тесни и твърди листа, със заострен или затъпен връх; _линейни_ (фиг. 2–2) — дължината им надвишава повече от 5 пъти ширината; _продълговати_ (фиг. 2–3) — дължината превишава 3–4 пъти ширината, върхът им е затъпен, като най-голямата им ширина е в средата на петурата; _ланцетни_ (фиг. 2–4) — наподобяват продълговатите, от които се различават със заострения си връх; _овални_ (фиг. 2–5) — дължината е 1,5–2 пъти по-голяма от ширината на петурата, като най-голямата ширина се намира в средата; _закръглени_ (фиг. 2–6) — дължината им е близка или незначително превишава ширината на листата; _яйцевидни_ (фиг. 2–7) — наподобяват овалните, но най-голямата ширина се намира в долната третина на петурата; _обратнояйцевидни_ (фиг. 2–8) — най-голямата ширина се намира в горната третина на петурата; _ромбични_ (фиг. 2–9) — с клиновидна основа и заострен връх на петурата; _лопатовидни_ (фиг. 2–10); _сърцевиднояцевидни_ (фиг. 2–11); бъбрековидни (фиг. 2–12); _стреловидни_ (фиг. 2–13); _копиевидни_ (фиг. 2–14).
	{img:fig2.png|#Фиг. 2}
	_Формата на основата_ на листната петура може да бъде клиновидна, права, сърцевидна, бъбрековидна, стреловидна — с ушички и заострени краища, копиевидна — ушичките се развиват настрани, и т.н. _Върхът на листната петура_ може да бъде тъп, остър, заострен, подострен, врязан.
	В _зависимост от характера на ръба_ на петурата простите листа могат да бъдат класифицирани в следните групи: целокрайни, напилени (фиг. 3 А-1), двойнонапилени (фиг. 3 А-2), назъбени (фиг. 3 А-3), бодливо назъбени (фиг. 3 А-4), вълновидни напилени (фиг. 3 А-5), леко вдлъбнати (фиг. 3 А-6), извити (фиг. 3 А-7), нарязани и др.
	В _зависимост от дълбочината на нарязване_, листата се класифицират в следните групи: _начленени_ — изрезите достигат до 1/4 от половината ширина на петурата; _нарязани_ — изрезите са по-дълбоки от 1/4 от половината ширина на петурата (фиг. 3 Б а-в); _насечени_ — изрезите достигат почти до средния нерв. Начленените и нарязаните листа са _длановидни_ или _перести_ (фиг. 3 Б-г). Когато дяловете намаляват постепенно от върха към основата, листът е известен като _лировиден_ (фиг. 3 Б-g).
	{img:fig3.png|#Фиг. 3}
	__Сложни листа.__ Съставени са от няколко петурки, разположени на обща листна дължина, и опадат поотделно. Петурките, от които е образуван сложният лист, се наричат листенца.
	{img:fig4.png|#Фиг. 4}
	Според начина на прикрепване на листенцата към общата листна дръжка сложните листа се делят на: _длановидни_ — отделните листенца са прикрепени на върха на една обща дръжка; в зависимост от броя на листенцата могат да бъдат _тройни, петорни_ и т.н. (фиг. 4–1, 2); _перести_ — формирани са от листенца, разположени срещуположно по цялата дължина на листната дръжка; в зависимост от броя на листенцата на върха те са _чифтоперести_ (фиг. 4–3, 4) и _нечифтоперести_ (фиг. 4–5). Нечифтоперестите завършват на върха с едно листенце, а чифтоперестите — с две. Ако между големите листенца се срещат и по-малки, листът се нарича прекъснатоперест (фиг. 4–6).
	Сложноперестите листа могат да бъдат: _двойноперести_ (фиг. 4–7) — главната дръжка развива разклонения от първи разред, върху които се разполагат листенцата; _тройноперести_ (фиг. 4–8) — листенцата са разположени върху листните дръжки от втори разред, и т.н.
	{img:fig5.png|#Фиг. 5}
	В зависимост от броя на листата, излизащи от един възел, е възможно следното __листоразположение:__ _последователно_ — листата са разположени поединично върху възлите във вид на спирала; _срещуположно_ — листата са разположени по два един срещу друг във всеки възел (фиг. 5 — I); _прешленовидно_ — във всеки възел се срещат повече от два листа (фиг. 5 — II).
	{img:fig6.png|#Фиг. 6}


	__Цвят__ — генеративен орган при семенните растения, в които се образуват продуктите за размножаване (фиг. 6 — I). Представлява силно видоизменена клонка (цветно легло) и разположени върху нея видоизменени листовидни части (фиг. 6 — II-1):
	__Чашка.__ Образува най-външния кръг на цвета. Предпазва, особено в младо състояние, вътрешните по-нежни негови части от механични повреди и неблагоприятни външни въздействия. Най-често е съставена от дребни листчета, оцветени в зелено (фиг. 6 — II-2).
	__Венче.__ Следващият кръг на цветното легло е образуван от венчелистчетата. В сравнение с чашелистчетата те са много по-силно видоизменени листа и са по-големи. Оцветени са яркочервено, синьо, жълто, виолетово, розово и др. Венчелистчетата могат да бъдат свободни до основата си или да се сраснат помежду си, като се получават различни по форма венчета — тръбести, фуниевидни, звънести и др. (фиг. 6 — II-3). Обикновено венчето е съставено от еднакви по форма и големина листа. При някои растения обаче, венчелистчетата са различни по форма и големина. В зависимост от това, както и от разположението им венчето може да бъде актиноморфноморфно (правилно), зигоморфно (неправилно) и асиметрично (несиметрично). _Правилно_ е венчето, когато през него може да се прекарат няколко равнини на симетрия (вишна, лале и др.). _Неправилно_ е венчето, когато венчелистчетата не са еднакви по големина и през него може да се прекара само една равнина на симетрия (теменуга). _Асиметрично_ е венчето, когато през него не може да се прекара нито една равнина на симетрия (дилянка). Когато венчето е правилно, е прието да се казва, че цветът е правилен.
	Чашката и венчето заедно съставляват __околоцветника__ на цвета. Когато цветът съдържа развита чашка и венче, околоцветникът е двоен, пълен. Когато е образуван само от чашка или само от венче, е прост.
	__Тичинки.__ Силно редуцирани и тясно специализирани листчета, на които се развиват прашниците с поленовите зърна (фиг. 6 — II-4).
	__Плодник.__ Заема централната част на цвета. В плодника се различават завръз, стълбче и близалце. __Завръзът__ е най-долната разширена част на плодника. В него се залагат семепъпките, от които след оплождането се развиват семената. На горния си край той се стеснява и удължава, като по този начин се образува __стълбчето__. Стълбчето завършва с __близалце__, което има най-различна форма (фиг. 6 II-5). Когато стълбчето липсва, близалцето е приседнало върху завръза.
	__Типове цветове в зависимост от пола.__ Тичинките определят мъжкия пол, а плодникът — женския. При повечето растения цветовете съдържат както тичинки така и плодник. Тези цветове се наричат двуполови. При някои растения едни цветове развиват само тичинки, а други — само плодник. Тези цветове се наричат еднополови или разделнополови. _Еднополовите_ цветове могат да бъдат еднодомни или двудомни. Еднодомни са, когато мъжките и женски цветове се развиват на един индивид (дъб, бреза, елша). _Двудомни_ са цветовете в случаите, когато върху едни индивиди се развиват само мъжки, а върху други — само женски цветове (върба, топола). В трети случаи върху един индивид на вида може да се развиват както еднополови цветове, така и двуполови. Такива растения се наричат _полигамни_ (ясен, явор, бряст).


	__Съцветия__ — групи от цветове, разположени на обща цветна (съцветна) ос.
	__Рацемозни (неопределени) съцветия.__ Главната им ос не завършва веднага с цвят, а продължава да нараства сравнително дълго време.
	__Прости рацемозни съцветия__ — отделните цветове излизат направо от главната ос:
	__Грозд.__ Главната ос е удължена, отделните цветове се захващат за нея с добре развита дръжчица (фиг. 7–1).
	__Клас.__ Отделните цветове са приседнали върху главната ос (фиг. 7–2).
	__Реса.__ Клас, при който главната ос е тънка и еластична, обикновено увиснала.
	__Кочан.__ Клас със силно надебелена месеста главна ос (фиг. 7–3).
	__Щит.__ Грозд, при който дръжките на цветовете отдолу нагоре постепенно се скъсяват, поради което всички цветове се разполагат в една плоскост (фиг. 7–7).
	__Сенник.__ Главната ос е силно скъсена, а дръжките на отделните цветове са еднакво дълги и излизат от една точка (фиг. 7–4).
	__Главица.__ Главната ос е скъсена, понякога надебелена, като отделните цветове се разполагат на къси дръжчици или са приседнали (фиг. 7–5).
	__Кошничка.__ Наподобява съцветието главица, но главната ос е силно разширена, плоска, вдлъбната или изпъкнала и върху нея са приседнали отделните цветове. Отвън кошничката е обхваната от гъсто наредени зелени листа, образуващи обвивка (инволукрум) (фиг. 7–6).
	__Сложни рацемозни съцветия__ — от главната ос излизат не отделни цветове, а съцветия:
	__Метлица.__ Сложен грозд — на главната ос вместо отделни цветове са разположени по-големи или по-малки гроздовидни съцветия (фиг. 7–9).
	__Сложен клас.__ Върху главната ос са приседнали по-големи или по-малки класове.
	__Сложен щит.__ Отличава се от простия щит по това, че дръжките вместо с отделни цветове завършват с щитовидни съцветия.
	__Сложен сенник.__ На главната ос вместо отделни цветове са разположени сенниковидни съцветия (фиг. 7–8).
	{img:fig7.png|#Фиг. 7}
	__Цимозни (определени съцветия).__ Главната ос завършва с цвят, а нарастването се осъществява чрез странични оси, разклоненията, на които също завършват с цвят, те образуват нови разклонения и т.н.
	__Монохазий.__ На всяка ос се развива само по едно разклонение като се образуват два типа — едностранно скорпионовидно съцветие (фиг. 8–1) и едностранно спираловидно съцветие (фиг. 8–2). При първия тип страничните оси се развиват в една посока. При втория тип страничните оси се развиват последователно в различни посоки.
	__Дихазии.__ Оста на съцветието завършва с един цвят. Под него се развиват две странични срещуположни разклонения, всяко от които завършва с един цвят и се разклонява по същия начин (фиг. 8–3).
	__Плейохазий.__ Отличава се от двустранното съцветие по това, че отстрани на главната ос, която завършва с един цвят, се образуват повече от две разклонения (фиг. 8–4).
	{img:fig8.png|#Фиг. 8}


	__Плод__ — характерен за цветните растения орган, чрез чиято обвивка семената са защитени.
	__Торбичка, мехунка.__ Едногнезден многосеменен плод, отварящ се надлъжно по коремния си шев (фиг. 9–1).
	__Боб, чушка.__ Многосеменен плод, образуван от един плодолист, отварящ се по двата шева (фиг. 9–2,14,15).
	__Шушулка.__ Многосеменен плод, образуван от срастването на два плодолиста, между които има лъжлива преграда, за която са прикрепени семената. Отваря се по двата шева отдолу нагоре (фиг. 9–3). Когато дължината и ширината на шушулката са почти еднакви се нарича __шушулчица__ (фиг. 9–4).
	{img:fig9.png|#Фиг. 9}
	__Кутийка.__ Образува се от срастването на два или повече плодолисти (фиг. 9–5, 6, 7, 8).
	__Орех, орехче.__ Обвивката е твърда и вдървеняла (фиг. 9–9). Плодовете на дъба и бука са известни като жълъд.
	__Зърно.__ Има кожеста обвивка, сраснала със семето (житни) (фиг. 9–10).
	__Семка.__ Обвивката е кожеста или слабо вдървеняла, образуван е от два плодолиста (фиг. 9–1). При много видове е снабден на единия край с власинки, които служат като летателен апарат.
	__Двойна семка.__ При узряване са разпада на части от плода, включващи по едно семе (мерикарпий) (фиг. 9–12).
	__Крилатка.__ Обвивката е кожеста или слабо вдървеняла. Средната й част се разраства в страни под формата на крилати израстъци за по-лесното разнасяне на плодовете от вятъра (фиг. 9–13).
	__Ягода.__ Многосеменен плод. Обвивката е образувана от два слоя: външен ципест и вътрешен сочен (фиг. 9–16).
	__Костилков плод.__ Има месеста, обикновено сочна обвивка и твърда вътрешна част — костилка (фиг. 9–17).
	__Лъжливи плодове.__ Обвивката е сочна и се образува не само от разрастването на завръза, но и на останалите цветни части (цветно легло, чашка и др.) (фиг. 9–18).
	__Сборни (сложни) плодове.__ Формират се от несраснал плодник, при който всеки плодолист развива самостоятелно плодник и плод. Всички плодчета се нареждат върху цветното легло, което обикновено се разраства и образува един общ, сборен плод (фиг. 9–19). Могат да бъдат сухи и сочни.
	__Съплодие.__ Външно наподобява сборен плод, но произхожда не от един плодник, а от съцветие. При съплодията отделните плодчета се срастват помежду си и след узряването си падат заедно (фиг. 9–20).


	__Семе__ — разммножителен орган при семенните растения. При различните цветни растения е с различно устройство, но винаги е съставено от семенна обвивка, зародиш и резервни хранителни вещества. Семената имат най-разнообразна форма, цвят и размери и са част от така наречените диференциращи (чрез които се разпознават) белези.


>	Азбучник
T>
!	|Латинско име|Българско име| |
	|Acer campestre L.|Полски клен|102|
	|Acer pseudoplatanus L.|Явор|103|
	|Ajuga chamaepytis (L.) Schreb./A. chia Schreb.|Обикновено (хиоско) срещниче|69|
	|Allium flavum L.|Жълт лук|70|
	|Antennaria dioica (L.) Gaertn.|Витошки еделвайс|140|
	|Anthemls tinctoria L.|Жълто подрумиче|71|
	|Anthericum ramosum L.|Разклонен венечник|33|
	|Anthyllls vulneraria L.|Целебна раменка|74|
	|Arabis turrita L.|Дългоплодна гъшарка|34|
	|Aremonia agrimonoides (L.) DC.|Обикновена матруня|72|
	|Asparagus officinalis L.|Лечебна зайча сянка|35|
	|Asperula cynanchica L.|Обикновена лазаркиня|141|
	|Asplenium addianthum-nigrum L.|Черно изтравниче|104|
	|Asplenium ruta-muraria L.|Стенно изтравниче|105|
	|Asperula taurina L.|Милосърдниче|36|
	|Astrantia major L.|Голямо зарниче|37|
	|Asyneuma canescens (Waldst. & Kit.) Griseb. & Schenk.|Листната асинеума|122|
	|Atropa bella-donna L.|Лудо биле|171|
	|Bistort a major S. F. Gray/Polygonum bistorta L.|Обикновено кървавиче|142|
	|Bruckenthalia splcullfolla (Salisb.) Reichenb.|Връшняк|154|
	|Buglosso/des purpurocaerulea (L.) I. M Johnst. / Lithospermum purpureo-coeruleum L.|Виолетова белоочица|123|
	|Callitriche cophocarpa Sendtner|Тъпоплодно дренче|107|
	|Calystegia sepium (L.) R. Br.|Обикновено чадърче|38|
	|Campanula glome rata L.|Главеста камбанка|124|
	|Campanula patula L.|Разперена камбанка|114|
	|Campanula persicifolia L.|Прасковолистна камбанка|115|
	|Campanula rapunculoides L.|Ряпоподобна камбанка|116|
	|Campanula rapunculus L.|Ряповидна камбанка|117|
	|Cardamine bulbifera (L.) Crantz/Dentaria bulbifera L.|Луковична горва, Луковичен зъбник|155|
	|Carpinus betulus L.|Обикновен габър|108|
	|Centaurea phrygia L.|Фригийска метличина|156|
	|Centranthus kellererl (Stoj. Stef. & T. Georgiev) Stoj. & Stef.|Келереров центрантус|168|
	|Chamaecytisus kovacevii (Velen.) Rothm.|Ковачев зановец|62|
	|Chrysosplenium alternifolium L.|Жълтица, Алтънче|73|
	|Circaea lutetlana L.|Едра чаровница|39|
	|Consolida regalis S. F. Gray/Delphinium consolida L.|Обикновена ралица|126|
	|Convolvulus cantabrlca L.|Кантабрийска поветица|143|
	|Comus sanguined L.|Кучешки дрян|41|
	|Coroniha varia L.|Пъстра зайчина|144|
	|Corydalis solida (L.) Schwarz|Плътногрудеста лисичина|145|
	|Crocus veluchensis Herbert|Планински минзухар|125|
	|Daphne laureola L.|Лаврово бясно дърво|109|
	|Daphne oleoides Schreb.|Маслиноподобно бясно дърво|42|
	|Delphinium fissum Waldst. et Kit.|Обикновен шпорец|127|
	|Dianthus giganteus D’Urv.|Гигантски карамфил|157|
	|Dianthus petraeus Waldst. et Kit.|Скален карамфил|40|
	|Dianthus superbus L.|Великолепен карамфил|146|
	|Digitalis grandiflora Mill.|Едроцветен напръстник|75|
	|Digitalis viridifiora Lindley|Зеленоцветен напръстник|64|
	|Doronicum columnae Ten.|Сърцелистен див слънчоглед|76|
	|Dorycnium herbaceum Vill.|Тревисто звездиче|43|
	|Draba aizoides L.|Вечнозелена рупа|77|
	|Echinops ritro L.|Обикновен челядник|128|
	|Erysimum comatum Panč.|Качулата боянка|78|
	|Erythronium dens-canis L.|Самодивско цвете, Кучешки зъб|158|
	|Euonymus verrucosus Scop.|Брадавичест чашкодрян|110|
	|Eupatorium cannabinum D’Urv.|Дъбровник|159|
	|Euphorbia cyparissias L.|Кипарисова млечка|79|
	|Euphorbia myrsinites L.|Мирсинитска млечка|80|
	|Gagea lutea (L.) Ker. — Gawler|Обикновен пачи крак, Жълт гарвански лук|81|
	|Gentianella ciiiata (L.) Borkh.|Ресничеста горчивка|129|
	|Gladiolus imbricatus L.|Керемидесто петльово перо|160|
	|Glechoma hirsuta Waldst et Kit.|Влакнеста самобайка, Урбаличе|130|
	|Globularia aphylanthes Crantz|Обикновено гологлавче|131|
	|Helianthemum nummularium L.|Обикновен желтак|82|
	|Hieracium pilosella L.|Солешникова (обикновена) рунянка|83|
	|Hypericum perforatum L.|Жълт кантарион, Лечебна звъника|84|
	|Impatiens noli-tangere L.|Горска слабонога|85|
	|Inula oculus-christi L.|Скален оман|86|
	|Isopyrum thalictroides L.|Обикновена кокошка|44|
	|Jovibarba heufelii (Schott.) À. & D. Löve|Нежит|65|
	|Juniperus communis L.|Обикновена хвойна, Синя смрика|132|
	|Juniperus sabina L.|Казашка хвойна|133|
	|Knautia drymeia Heuff.|Горско червеноглавче|147|
	|Lamium amplexicaule L.|Стъблообхваната мъртва коприва|161|
	|Lathyrus nissolia L.|Тяснолистно секирче|169|
	|Lathyrus pratensis L.|Ливадно секирче|87|
	|Lathyrus tuberosus L.|Грудково секирче|162|
	|Lathyrus vernus Bernh.|Пролетно секирче|118|
	|Lilium martagon L.|Петров кръст|163|
	|Lilium jankae A. Kern.|Жълт планински крем|88|
	|Lychnis flos-cuculi L.|Румянка|164|
	|Lythrum salicaria L.|Обикновена блатия|165|
	|Melampyrum arvense L.|Полска гайтаника|166|
	|Mentis melissophylum L.|Маточинолистна кошутина|148|
	|Moehringia muscosa L.|Мъхоподобна кутявка|45|
	|Muscari botryoides (L.) Mill.|Горско кукувиче грозде|134|
	|Muscari comosum Mill.|Качулесто кукувиче грозде|135|
	|Mycelis muralis (L.) Dumort.|Стенна салата|89|
	|Nepeta nuda L.|Гола коча билка|119|
	|Nonea pulla (L.) DC.|Обикновена калугерка|173|
	|Onobrychis arenaria (Kit.) DC.|Пясъчна еспарзета|149|
	|Petasites hybridus (L.) Gaert., Meyer et Schreb.|Хибридна овчарка, Чобанка|47|
	|Polystichum setiferum (Forsk.) Woyn.|Четинест многоредник|106|
	|Potentilla cinerea Chaix ex Vill.|Пепелявосиво прозорче|90|
	|Potentilla micrantha Ramond ex DC.|Дребноцветно прозорче, Ягодовиден очиболец|48|
	|Prunella laciniata (L.) L.|Нарязанолистна прищница|49|
	|Pteridium aquilinum (L.) Kuhn.|Орлова папрат|111|
	|Pulmonaria rubra Schott.|Червена медуница|180|
	|Pyrus pyraster Burgsd./P. communis L.|Дива круша|50|
	|Ranunculus millefoliatus Vahl.|Хилядолистно лютиче|92|
	|Ranunculus trichophyllus Chaix|Нишколистно лютиче|51|
	|Rosa canina L.|Обикновена шипка|150|
	|Rranunculus ficaria L.|Жълтурче|91|
	|Salvia glutinosa L.|Жълта какула, Жълт конски босилек|93|
	|Salvia verticillata L.|Прешленеста какула|136|
	|Sambucus nigra L.|Черен бъз|52|
	|Saponaria officinalis L.|Лечебно сапунче|151|
	|Scabiosa columbaria L.|Гълъбова самогризка|152|
	|Sedum hispanicum L.|Испанска тлъстига|63|
	|Senecio nemorensis L.|Дъбравен спореж|94|
	|Senecio vernalis Waldst. & Kit.|Пролетен спореж|95|
	|Silla bifolia L.|Двулистен синчец|137|
	|Smyrnium perfoliatum L.|Пронизанолистен трибел|96|
	|Sorbus austriaca (Beck) Hedl.|Австрийска мукина|53|
	|Sparganium minimum Fries.|Малка ежова главичка|112|
	|Stachys sylvatica L.|Горски чистец|167|
	|Stellaria graminea L.|Треволистна Звездица|54|
	|Stellaria holostea L.|Едроцветна Звездица|55|
	|Symphitum tuberosum L.|Грудесто зарасличе|66|
	|Tanacetum corymbosum (L.) Sch.|Бяла вратига|46|
	|Tanacetum macrophyllum (Waldst. & Kit.) Sch.|Едролистна вратига|56|
	|Tanacetum vulgare L.|Обикновена вратига|97|
	|Taxus baccata L.|Обикновен тис|113|
	|Telekia speciosa (Schreb.) Baumg.|Чернокос|98|
	|Thalictrum lucidum L.|Теснолистно обичниче|57|
	|Thlaspi praecox Wulfen|Раннопролетна попова лъжичка|58|
	|Tragopogon pratensis L.|Ливадна козя брада|99|
	|Trifolium montanum L.|Планинска детелина|59|
	|Trifolium ochroleucon Huds.|Бледожълта детелина|67|
	|Turritis glabra L.|Обикновен козар|60|
	|Vacclnlum myrtillus L.|Черна боровинка|153|
	|Veratrum nigrum L.|Черна чемерика|172|
	|Verbascum longifolium Ten. ssp. pannosum (Vis.) Murb.|Дълголистен лопен|100|
	|Veronica chamaedrys L.|Дъболистно великденче|120|
	|Veronica teucrium L.|Подъбичево великденче|138|
	|Vicia grandiflora Scop.|Едроцветна глушина|101|
	|Vicia pannonlca Crantz|Панонска глушина|68|
	|Vicia sepium L.|Горска глушина|121|
	|Vinca minor L.|Малък зимзелен|139|
	|Vincetoxicum hirundinaria Med.|Лечебен винцетоксикум|61|
T$


>	Разклонен венечник
#	(Anthericum ramosum L.)
#	Сем. Кремови (Liliaceae)
	{img:anthericum.jpg}
	__Описание на вида:__ Многогодишно тревисто коренищно растение. Стъблото разклонено, високо от 30 до 100 cm., голо, с къси издънки. Листата приосновни, прости, тревисти, много по-къси от съцветието. Съцветието изправено метличесто, с форма на облак. Околоцветните листчета дълги 1–1,3 cm. Цветовете правилни, 11–13 mm. в диаметър, с 6 бели венчелистчета. Тичинките дълги колкото околоцветника. Плодът кръгла, тъпа кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ храсталаци, разредени гори и каменисти поляни, предимно на варовик; надморска височина — 500–1000 m.
	__Природозащитен статус:__ няма.
	__Особености:__ декоративно.


>	Дългоплодна гъшарка
#	(Arabis turrita L.)
#	Сем. Кръстоцветни (Brassicaceae, Cruciferae)
	{img:arabis.jpg}
	__Описание на вида:__ Двугодишно до многогодишно тревисто растение. Стъблата изправени, прости, в горната си част разклонени, високи 5–10 cm., облистени, влакнести. Листата последователни, приосновните събрани в рехава розетка, елиптични или обратнояйцевидни, неравномерно нарязани или назъбени, с дълга дръжка. Стъбловите последователни, приседнали, продълговати до елиптични и ланцетни, назъбени, в основата с ушички, обхващащи стъблото. Цветовете правилни, околоцветникът с четири бели венчелистчета, два пъти по-дълги от чашката. Съцветията гроздовидни. Плодовете дълги линейни (8–12 cm. дълги и 2–2,7 cm. широки), сплескани шушулки, при узряване дъговидно извити надолу.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | |.х|.х|.х| | | | | |
T$
	__Разпространение на територията на парка:__ широколистни гори и каменисти поляни; надморска височина — 900–1400 m.
	__Природозащитен статус:__ няма.


>	Лечебна зайча сянка
#	(Asparagus officinalis L.)
#	Сем. Аспержови (Asporogoceoe)
	{img:asparagus.jpg}
	__Описание на вида:__ Многогодишно тревисто растение със силно развито коренище, покрито с люспи. Стъблото високо 50–150 cm., изправено, голо, силно разклонено, клонките излизат под остър ъгъл. Листата във вид на люспици, в пазвите, на които се развиват снопчета с 3–6 (8) тънки, 1–3 cm. дълги нишковидни зелени клонки, заместващи същинските листа. Цветовете еднополови, двудомни, звънчевидни, събрани по 1–2, с къса дръжка, с членче по средата и с прост 6-листен жълтеникавозелен околоцветник, с листчета, разположени в два кръга. Тичинките 6. Яйчникът горен. Плодът червена кръгла ягода.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене| | | | |.х|.х| | | | | | |
T$
	__Разпространение на територията на парка:__ храсталаци и тревисти места; надморска височина — 500–1000 m.
	__Природозащитен статус:__ няма.
	__Особености:__ лечебно; декоративно; хранително.


>	Милосърдниче
#	(Asperula taurina L.)
#	Сем. Брошови (Rubiaceae)
	{img:asperulat.jpg}
	__Описание на вида:__ Многогодишно тревисто растение. Стъблата високи 20–50 cm., изправени или възходящи, разклонени, с 4 тесни ръбове, влакнести. Листата по 4 в прешлен, шроколанцетни до яйцевидни (30–60 mm. дълги, 10–20 mm. широки), отдолу с 3 жилки. Съцветията метличести, разклонени, разположени по страничните и връхните разклонения. Цветовете правилни, венчето бяло, от тръбесто до тяснофуниевидно. Плодовете кръгли голи орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ сухи тревисти и скалисти места; надморска височина — 800–1000 m.
	__Природозащитен статус:__ няма.


>	Голямо зарниче
#	(Astrantia major L.)
#	Сем. Сенникоцветни (Apioceae, Umbelliferae)
	{img:astrantia.jpg}
	Описание на вида. Многогодишно тревисто растение. Коренището хоризонтално, в горната част покрито с нишковидни остатъци от дръжките на миналогодишните листа. Стъблото цилиндрично, голо, кухо, високо до 70 cm. Приосновните листа с дълги дръжки, полукръгли до кръгли, дълбоко наделени на 3–5 дяла, стъблови листа два или три подобни на приосновните, горните стъблови листа приседнали. Цветовете събрани в съцветие сенник. Сенниците полукълбести и многоцветни, връхният сенник с по-големи размери и с по-дълга дръжка. Прицветниците по-дълги или равни на цветовете, зеленикави, розови или червеникави. Венчелистчетата обратносърцевидни, на върха цели или двуделни, розови или бели. Плодовете широки, цилиндрични.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ по горски поляни и ливади, покрайнини на гори; надморска височина — 800–1500 m.
	__Природозащитен статус:__ няма.
	__Особености:__ декоративно.


>	Обикновено чадърче
#	(Calystegia sepium (L.) R. Br.)
#	Сем. Поветицови (Convolvulaceae)
	{img:calystegia.jpg}
	__Описание на вида:__ Многогодишно тревисто растение, лиана. Стъблото увивно, тънко, голо или влакнесто, дълго 2–5 m. Листата последователни, с дълги дръжки, триъгълни или триъгълнояйцевидни. Цветовете правилни, единични, на дълги дръжки. Чашелистчетата яйцевидни или яйцевидноланцетни, по-къси от прицветниците. Венчето фуниевидно, бяло, рядко бледорозово. Плодът сферична, късоостровърха кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ тревисти места, гори и храсталаци; надморска височина — 300–1000 m.
	__Природозащитен статус:__ няма.
	__Особености:__ декоративно.


>	Едра чаровница
#	(Circaea lutetiana L.)
#	Сем. Върбовки (Onagraceae)
	{img:circaea.jpg}
	__Описание на вида:__ Многогодишно тревисто растение. Стъблото право, просто или по-рядко разклонено, леко ръбесто, влакнесто, високо 20–60 cm. Листата срещуположни, яйцевидни до удължени, в основата отсечени или сърцевидни, на върха заострени. Съцветието прост или разклонен грозд. Цветните дръжки разперени, след това извити назад. Цветовете правилни, фуниевидни, бледорозови до бели; чашелистчетата 2, извити назад; венчелистчетата 2, обратнояйцевидни, дълбоко двуделни, равни на чашелистчетата. Плодовете обратнояйцевидни кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ на сенчести влажни места в габърови и букови гори; надморска височина — 300–1300 m.
	__Природозащитен статус:__ няма.
	__Особености:__ отровно.


>	Скален карамфил
#	(Dianthus petraeus Waldst. et Kit.)
#	Сем. Карамфилови (Caryophyllaceae)
	{img:dianthusp.jpg}
	__Описание на вида:__ Многогодишно тревисто растение. Стъблата многобройни, формиращи туфи, прави, неразклонени, синкавозелени, високи 25–40 cm. Листата срещуположни, линейни, почти четиновидни, на върха заострени, 1–2 cm. дълги. Чашката тясно цилиндрична, разширяваща се по средата, често черна. Венчелистчетата целокрайни, назъбени или дълбоко разсечени, бели, рядко розови. Плодовете кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х|.х| | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ скали и каменливи тревисти места; надморска височина — 300–1400 m.
	__Природозащитен статус:__ няма.
	__Особености:__ декоративно.


>	Кучешки дрян
#	(Cornus sanguinea L.)
#	Сем. Дрянови (Cornaceae)
	{img:cornus.jpg}
	__Описание на вида:__ Листопаден храст, висок 2–5 m. Младите клонки тъмночервени. Листата срещуположни с яйцевидна или елиптична форма. Съцветията щитовидни. Цветовете правилни, двуполови, четириделни, без прицветници. Чашелистчетата триъгълни. Венчелистчетата бели, ланцетни или линейноланцетни. Плодът костилков, синьо-черен, сферичен.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х| | | | | | |
	|Плодоносене| | | | | | | |.х| | | | |
T$
	__Разпространение на територията на парка:__ гори и храсталаци; надморска височина — 300–1300 m.
	__Природозащитен статус:__ балкански ендемит.
	__Особености:__ декоративно; хранително; лечебно; багрилно; техническо.


>	Маслиноподобно бясно дърво
#	(Daphne oleoides Schreb.)
#	Сем. Тимелееви (Thymelaeaceae)
	{img:daphneo.jpg}
	__Описание на вида:__ Вечнозелено храстче. Стъблото изправено, разклонено, високо 15–50 (150) cm., клонките ръбести. Листата последователни, продълговати (8–15 mm. дълги, 3–12 mm. широки). Цветовете правилни, околоцветникът с четири кремавобели листчета, разположени по 3–8 в главести съцветия по върховете на клонките, ароматни. Плодовете сочни костилкови, яйцевидни, червени.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | |.х|.х|.х|.х| | | |
T$
	__Разпространение на територията на парка:__ тревисти и скалисти места на варовик; надморска височина — 700–1000 m.
	__Природозащитен статус:__ няма.
	__Особености:__ отровно; декоративно.


>	Тревисто звездиче
#	(Dorycnium herbaceum Vill.)
#	Сем. Бобови (Fabaceae, Leguminosae)
	{img:dorycniumh.jpg}
	__Описание на вида:__ Многогодишно тревисто растение. Стъблото възходящо или изправено, високо 20–60 (70) cm., влакнесто. Листата последователни, петорни, приседнали. Цветовете неправилни, събрани по повече от 10 в главести съцветия по върховете на стъблото и неговите разклонения. Чашката широка, звънеста, двуустна. Венчето бяло, рядко виолетово. Плодовете яйцевидни тъмнокафяви бобове, голи.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | |.х|.х|.х|.х| | | |
T$
	Разпространение на територията на парка, сухи тревисти и каменливи места, често на варовик; надморска височина — 800–1300 m.
	__Природозащитен статус:__ няма.


>	Обикновена кокошка
#	(Isopyrum thalictroides L.)
#	Сем. Лютикови (Ranunculaceae)
	{img:isopyrum.jpg}
	__Описание на вида:__ Многогодишно тревисто растение с пълзящо коренище, с гъсти, леко задебелени корени. Стъблата едно или няколко, изправени, до 30 cm. високи, разклонени. Листата двукратно триразделни, приосновните с дръжки, по-горните приседнали, с ципести прилистинци. Цветовете правилни, двуполови. Околоцветникът прост, венчевиден, с 5–6 бели лесно опадливи листчета. Тичинките по-къси от околоцветника. Плодчетата многосеменни мехунки, обратнояйцевидни, с малки човки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| |.х|.х|.х|.х| | | | | | | |
	|Плодоносене| | | |.х|.х|.х| | | | | | |
T$
	__Разпространение на територията на парка:__ в сенчести широколистни гори; надморска височина — 300–1200 m.
	__Природозащитен статус:__ няма.
	__Особености:__ лечебно.


>	Мъхоподобна кутявка
#	(Moehringia muscosa L.)
#	Сем. Карамфилови (Caryophyllaceae)
	{img:moehringia.jpg}
	__Описание на вида:__ Многогодишно тревисто растение. Стъблото с многобройни, в основата полегнали, нагоре приповдигащи се, тънки голи разклонения, дълги 5–20 cm. Листата срещуположни, тяснолинейни до нишковидни. Цветовете събрани по 3–6 в дихазий на дълги голи дръжки. Чашелистчетата 4, яйцевидноланцетни, с широк бял ципест ръб. Венчелистчета 4, удълженояйцевидни, бели, ципести, около 1,5 пъти по-дълги от чашката. Плодовете широко яйцевидни до сферични кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ влажни сенчести места в гори; надморска височина — 900–1400 m.
	__Природозащитен статус:__ няма.


>	Бяла вратига
#	(Tanacetum corymbosum (L.) Sch.)
#	Сем. Сложноцветни (Asteraceae, Compositae)
	{img:tanacetumc.jpg}
	__Описание на вида:__ Многогодишно тревисто растение. Стъблата единични до няколко, изправени, плътни, цилиндрични, надлъжно наребрени, в горната част с цветоносни клонки, високи 30–60 (120) cm. Листата последователни, просто до двойноперести, долните на къси дръжки, средните и горните приседнали. Листчетата яйцевидноланцетни, остронапилени до дълбоконазъбени. Цветните кошнички полукълбести, многоцветни, с бели езичести цветове в периферията и жълтеникави тръбести цветове в средата. Семената дребни, призматично клиновидни плодосемки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | | |.х|.х|.х| | |
T$
	__Разпространение на територията на парка:__ разредени гори и храсталаци; надморска височина — 300–1200 m.
	__Природозащитен статус:__ няма.
	__Особености:__ декоративно.


>	Хибридна овчарка, Чобанка
#	(Petasites hybridus (L.) Gaert., Meyer et Schreb.)
#	Сем. Сложноцветни (Asteraceae, Compositae)
	{img:petasites.jpg}
	__Описание на вида:__ Многогодишно тревисто растение. Цветоносното стъбло бяло или червеникаво, паяжиновидно окосмено, с червеникави люспи, с връхни гроздовидни съцветия и развиващо се преди листата; по време на цъфтежа високо до 40 cm., а по време на плодоносенето до 80 cm. Кошничките с разнородни двудомни цветове, бели до бледорозови и червеникави, по време на цъфтеж по-дълги, отколкото широки. След прецъфтяването се развиват приосновни, закръглено яйцевидни, много едри листа (до 60 cm.), неравномерно назъбени, отгоре зелени, голи, отдолу светлосиви, гъстовълнесто напластени, на дълга куха дръжка, отгоре с два ръба.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х| | | | | | | | |
	|Плодоносене| | | |.х|.х| | | | | | | |
T$
	__Разпространение на територията на парка:__ по каменливи влажни места; надморска височина — 600–1400 m.
	__Природозащитен статус:__ няма.
	__Особености:__ лечебно.


>	Дребноцветно прозорче, Ягодовиден очиболец
#	(Potentilla micrantha Ramond ex DC.)
#	Сем. Розоцветни (Rosaceae)
	{img:potentillam.jpg}
	__Описание на вида:__ Многогодишно тревисто растение. Цветоносните стъбла 5–10 cm. дълги, по време на цъфтежа по-къси от листата, полегнали или възходящи, овласени. Приосновните листа с дълги дръжки, тройни, стъбловите дребни, почти прости. Цветовете правилни, с двойна чашка, дребни, 1–12 mm. в диаметър. Чашелистчетата почти еднакво дълги, пурпурни, външните по-тесни от вътрешните. Венчелистчетата бели или розови, по-къси от чашелистчетата или равни на тях. Цветното легло почти плоско, влакнесто. Плодовете яйцевидни, леко набръчкани, кафяво-жълти орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х| | | | | | | |
	|Плодоносене| | | |.х|.х|.х| | | | | | |
T$
	__Разпространение на територията на парка:__ в гори и храсталаци; надморска височина — 400–1400 m.
	__Природозащитен статус:__ няма.
	__Особености:__ лечебно.


>	Нарязанолистна прищница
#	(Prunella laciniata (L.) L.)
#	Сем. Устоцветни (Lamiaceae, Lobiotoe)
	{img:prunella.jpg}
	__Описание на вида:__ Многогодишно тревисто растение с полегнало или пълзящо коренище. Стъблото приповдигащо се, единично или разклонено, 10–35 (50) cm. високо, гъстовлакнесто, с дълги и членести власинки. Долните листа с дръжки, разположени в розетка, яйцевидни или ланцетни, с целокраен или слабо назъбен ръб. Средните и горните листа срещуположни, перестонаделени с линейни дялове или едро неравномерно назъбени, овласени. Цветовете неправилни, двуустни, събрани в яйцевидно или удълженояйцевидно съцветие. Чашката към основата гъстовлакнеста. Венчето жълтеникавобяло, розово или червеникаво, с триделна долна устна и завит надолу назъбен среден дял. Плодовете елиптични, затъпени на върха и в основата с бял придатък, орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | | |.х|.х| | | |
T$
	__Разпространение на територията на парка:__ сухи тревисти и каменисти места, и храсталаци; надморска височина — 300–1400 m.
	__Природозащитен статус:__ няма.
	__Особености:__ медоносно; декоративно; хранително.


>	Дива круша
#	(Pyrus pyraster Burgsd./P communis L.)
#	Сем. Розоцветни (Rosaceae)
	{img:pyrus.jpg}
	__Описание на вида:__ Листопадно дърво. Стъблото 2–20 m. високо, силно разклонено, с гъсти на върха трънливи клони Листата дребни, елиптични, яйцевидни или закръглени, голи, лъскави, с дълги дръжки. Цветовете правилни, 2,5–3 mm. в диаметър, по 6–9 в щитовидни съцветия. Чашелистчетата мъхнати. Венчелистчетата бели, елиптични. Цветното легло почти плоско, влакнесто. Плодовете месести, кълбести или конусовидни, при узряване жълти, кафяви или тъмнозелени, със запазваща се чашка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене| | | | | | | | |.х|.х| | |
T$
	__Разпространение на територията на парка:__ в гори и храсталаци; надморска височина — 400–1300 m.
	__Природозащитен статус:__ няма.
	__Особености:__ техническо; хранително; лечебно.


>	Нишколистно лютиче
#	(Ranunculus trichophillus Chaix)
#	Сем. Лютикови (Ranunculaceae)
	{img:ranunculust.jpg}
	__Описание на вида:__ Многогодишно тревисто растение. Стъблото цилиндрично или слабо ръбесто, кухо, високо 5–100 cm., разклонено, голо. Листата силно нишковидно наделени, ветрилообразни, долните с дълги дръжки, горните с по-къси дръжки или приседнали. Най-горните листа триделни или прости, с дълги дръжки. Цветовете единични, на къси дръжки, 0,8–1,2 cm. в диаметър. Чашката от 5 листчета, ланцетни, по време на цъфтеж разперени встрани. Венчето 1,5–2 пъти по дълго от чашката, венчелистчетата бели, обратнояйцевидни. Плодът сборен, съставен от елиптични орехчета със закривено носче.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | |.х|.х|.х| | | | | |
T$
	__Разпространение на територията на парка:__ застояли води и локви; надморска височина — 300–1400 m.
	__Природозащитен статус:__ няма.


>	Черен бъз
#	(Sambucus nigra L.)
#	Сем. Бъзови (Caprifoliaceae)
	{img:sambucus.jpg}
	__Описание на вида:__ Храст или ниско дръвче. Стъблото със сиво-кафяви клонки, със светли лещанки по тях, високо до 10 m. Листата срещуположни, дълги до 35 cm., нечифтоперести, с продълговати до елиптични, дългозаострени, назъбени, слабо окосмени листчета. Цветовете събрани по върховете на клонките в сложно щитовидно съцветие, до 30 cm. в диаметър, с 5 главни лъча, след прецъфтяването увиснало. Чашката с 5 зъбеца. Венчето бяло, 6–9 mm. в диаметър, 5-делно. Плодът черно-виолетова месеста ягода.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х| | | | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ гори, храсталаци и пасища; надморска височина — 400–1400 m.
	__Природозащитен статус:__ няма.
	__Особености:__ техническо; лечебно; хранително; багрилно; медоносно; инсектицидно.


>	Австрийска мукина
#	(Sorbus austriaca (Beck) Hedl.)
#	Сем. Розоцветни (Rosaceae)
	{img:sorbus.jpg}
	__Описание на вида:__ Листопадно дърво. Стъблото 10–20 m. високо, с гъста яйцевидна, рядко пирамидална корона. Кората гладка, сиво-черна, с белезникави петна. Пъпките и клонките голи. Листата широкояйцевидни или яйцевидноелиптични, 1–3 пъти по-дълги отколкото широки, неясно наделени, страничните жилки 8–11 двойки, долната повърхност белезникавосива. Цветовете правилни, 8–10 mm. в диаметър, в щитовидни съцветия. Чашелистчетата триъгълно ланцетни. Венчелистчетата бели, яйцевиднозакръглени. Плодовете месести, полукълбести, с многобройни лещанки и брашнеста месеста част.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х| | | | | | |
	|Плодоносене| | | | | | | | |.х|.х| | |
T$
	__Разпространение на територията на парка:__ в гори и храсталаци, предимно на варовик; надморска височина — 800–1000 m.
	__Природозащитен статус:__ няма.
	__Особености:__ медоносно; противоерозионно.


>	Треволистна звездица
#	(Stellaria graminea L.)
#	Сем. Карамфилови (Caryophyllaceae)
	{img:stellaria.jpg}
	__Описание на вида:__ Многогодишно тревисто растение. Стъблото подземно, тънко, дълго, пълзящо, силно разклонено, с многобройни, стерилни, и цветоносни издънки. Надземното стъбло високо 15–50 cm., полегнало или приповдигащо се, четириръбесто, силно разклонено, крехко, гладко, голо. Листата срещуположни, линейни до ланцетни, приседнали. Съцветието връхен многоцветен дихазий. Цветовете правилни, двуполови, дребни — 5–12 mm. в диаметър. Чашката несраснала, листчетата елиптично ланцетни, с периферен широк бял ципест ръб, с 3 ясно забележими жилки. Венчелистчетата до средата двуделни, равни или до 2 пъти по-дълги от чашката, бели, с линейни дялове. Плодовете продълговатояйцевидни с кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | |.х|.х|.х|.х| | | |
T$
	__Разпространение на територията на парка:__ из мезофитни ливади и пасища; надморска височина — 400–1400 m.
	__Природозащитен статус:__ няма.
	__Особености:__ лечебно; отровно.


>	Едроцветна звездица
#	(Stellaria holostea L.)
#	Сем. Карамфилови (Caryophyllaceae)
	{img:sellaria.jpg}
	__Описание на вида:__ Многогодишно тревисто растение. Стъблото подземно, тънко, дълго, пълзящо, разклонено, с къси стерилни и дълги цветоносни стъбла. Надземните стъбла високи 15–35 (60) cm., приповдигащи се, остро четириръбести, голи, в горната си част разклонени. Листата срещуположни, ланцетни до линейни, приседнали. Съцветието рехав многоцветен дихазий. Цветовете правилни, двуполови. Чашката несраснала, листчетата яйцевидно ланцетни, с периферен бял ципест ръб. Венчелистчетата до средата двуделни, 2 пъти по-дълги от чашката, бели. Плодовете кълбовидни кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х|.х| | | | | |
	|Плодоносене| | | | |.х|.х|.х|.х| | | | |
T$
	__Разпространение на територията на парка:__ из храсталаците и широколистните гори; надморска височина — 400–1400 m.
	__Природозащитен статус:__ няма.
	__Особености:__ декоративно; отровно; медоносно.


>	Едролистна вратига
#	(Tanacetum macrophyllum (Waldst. & Kit.) Sch.)
#	Сем. Сложноцветни (Asteraceae, Compositae)
	{img:tanacetumm.jpg}
	__Описание на вида:__ Многогодишно тревисто растение. Стъблата единични до няколко, изправени, плътни, цилиндрични, надлъжно наребрени, в горната част с цветоносни клонки, високи 60–100 (150) cm. Листата последователни, перести или перестоизрязани, приосновните бързо отмиращи, стъбловите приседнали, яйцевидни или елиптични в очертание, от двете страни овласени, 15–20 cm. дълги. Листните дялове ланцетни, островърхи, двойно остроназъбени. Цветните кошнички полукълбести, в сбити, щитовидни съцветия. Обвивните листчета на кошничките тревистокожести, жълто-зелени. Езичестите цветове в периферията бели, тръбестите цветове дребни, почти равни на обвивката. Плодовете призматично клиновидни, на върха и в основата отсечени кафеникави плодосемки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | | |.х|.х|.х| | |
T$
	__Разпространение на територията на парка:__ влажни сенчести места в гори; надморска височина — 500–1200 m.
	__Природозащитен статус:__ няма.
	__Особености:__ декоративно.


>	Теснолистно обичниче
#	(Thalictrum lucidum L.)
#	Сем. Лютикови (Ranunculaceae)
	{img:thalictrum.jpg}
	__Описание на вида:__ Многогодишно тревисто растение с късо коренище. Стъблата едно или няколко, изправени, във възлите извити, високи 60–145 cm., голи, ръбести, обикновено неразклоняващи се. Приосновните листа 3–4 пъти триразделни, с дръжки, в основата разширени в ципести влагалища, стъбловите по-малко наделени, приседнали. Съцветието широка пирамидална до щитовидна метлица. Цветовете правилни, с прост, жълт, рано опадващ околоцветник. Тичинките и плодниците многобройни. Плодът сборен, съставен от почти сферични орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ тревисти места, ливади и край водоеми; надморска височина — 500–1100 m.
	__Природозащитен статус:__ няма.
	__Особености:__ отровно.


>	Раннопролетна попова лъжичка
#	(Thlaspi praecox Wulfen)
#	Сем. Кръстоцветни (Brassicaceae, Cruciferae)
	{img:thlaspi.jpg}
	__Описание на вида:__ Многогодишно растение с по няколко стъбла и многолистни розетки. Образува и странични издънки. Приосновните листа обратносърцевидни, стеснени в основата си в дръжки, отдолу червеникави. Стъблените листа приседнали, в основата със странични ушички Цветовете правилни, дребни, събрани в сбито гроздовидно съцветие. Чашката съставена от 4 чашелистчета. Венчето от 4 бели или лилави венчелистчета. Плодовете обратносърцевидни, крилати и към върха разширени шушулчици.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х|.х|.х| | | | |
	|Плодоносене| | | | |.х|.х|.х|.х|.х| | | |
T$
	__Разпространение на територията на парка:__ из горски поляни, храсталаци и влажни скалисти места; надморска височина — 800–1400 m.
	__Природозащитен статус:__ няма.
	__Особености:__ семената съдържат масло с остра чеснова миризма.


>	Планинска детелина
#	(Trifolium montanum L.)
#	Сем. Бобови (Fabaceae, Leguminosae)
	{img:trifoliumm.jpg}
	__Описание на вида:__ Многогодишно тревисто растение Стъблото единично, възходящо или изправено, просто или слабо разклонено, високо 20–40 (60) cm., влакнесто. Прилистниците яйцевидни, шиловидно заострени, без ушички, ципести. Листата последователни, тройни, приосновните на дълги дръжки Листчетата тясноланцетни или ланцетни, кожести, твърди, по целия ръб ситно остроназъбени. Цветовете неправилни, многобройни, събрани в длъгнести или яйцевидни, по-рядко сферични главички. Чашката тръбестозвънеста, сламеножълта. Венчето бяло, при прецъфтяване кафяво-жълто Плодовете яйцевидно удължени едно или двусеменни бобове.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ поляни и ливади; надморска височина — 400–1300 m.
	__Природозащитен статус:__ няма.
	__Особености:__ фуражно; медоносно.


>	Обикновен козар
#	(Turritus glabra L.)
#	Сем. Кръстоцветни (Brassicaceae, Cruciferae)
	{img:turritus.jpg}
	__Описание на вида:__ Двугодишно тревисто растение. Стъблото изправено, просто, неразклонено, понякога в горната си част разклонено, високо 60–120 (160) cm., облистено, голо. Листата последователни, приосновните събрани в розетка, по време на цъфтежа изсъхнали, продълговати или обратно яйцевидно продълговати, целокрайни или назъбени до перестоизрязани, влакнести Стъбловите последователни, приседнали, яйцевидно ланцетни до ланцетни, заострени, целокрайни, със сърцевидна или стреловидна основа, обхващащи стъблото. Цветовете правилни, околоцветникът с четири бели до бледо жълти венчелистчета. Съцветието гъст грозд. Плодовете дълги линейни (5–8 cm. дълги и 1–1,5 cm. широки), цилиндрични до четириръбести изправени шушулки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ гори и храсталаци; надморска височина — 400–1300 m.
	__Природозащитен статус:__ няма.


>	Лечебен винцетоксикум
#	(Vincetoxicum hirundinaria Med.)
#	Сем. Устрелови (Asciepiadaceae)
	{img:vincetoxicum.jpg}
	__Описание на вида:__ Многогодишно тревисто растение. Стъблото изправено, тънко, високо до 1 m., към горния край космато само по две срещуположни надлъжни ивици, рядко голо. Листата срещуположни, долните яйцевидни, горните ланцетни, целокрайни, по ръба късо ресничести, на къса дръжка. Цветовете по 1–2 в пазвите на листата, бели, на дръжка. Чашката 5-делна, със заострени дялове. Венчето дисковидно, дълбоко 5-делно, разперено. Плодът многосеменна кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ из редки гори, храсталаци и поляни; надморска височина — 400–1200 m.
	__Природозащитен статус:__ няма.
	__Особености:__ лечебно; декоративно; отровно.


>	Ковачев зановец
#	(Chamaecytisus kovacevii (Velen.) Rothm.)
#	Сем. Бобови (Fabaceae, Leguminosae)
	{img:chamaecytisus.jpg}
	__Описание на вида:__ Храст. Стъблата високи 10–40 cm., изправени, гъсто разпереновлакнести, вдървенели в основата Листата тройни, листчетата елиптични, дълги 10–12 mm. и широки 2–4 mm., заострени на върха, целокрайни, сивкави, прилегналовлакнести. Цветовете неправилни, по 2–5 в главести съцветия, обвити от горните стълбови листа. Венчето дълго 10–15 mm., бяло, прилегналовлакнесто. Плодът боб, дълъг 2–2,5 cm., широк 5–6 mm., елиптичен, сплеснат, разпереновлакнест.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ по поляни в разредени дъбови гори; надморска височина — 300–600 m.
	__Природозащитен статус:__ ЧК (застрашен), IUCN(R), ЗБР. Български ендемит.


>	Испанска тлъстига
#	(Sedum hispanicum L.)
#	Сем. Тлъстигови (Crassulaceae)
	{img:sedum.jpg}
	__Описание на вида:__ Едногодишно до многогодишно тревисто растение. Стъблата единични или от основата разклонени, възходящи или изправени, високи 10–15 cm., голи или покрити с жлезисти власинки. Листата последователни, приседнали, 7–8 mm. дълги, линейни или продълговатоланцетни, полуцилиндрични, заострени, синкавозелени до червеникави. Съцветията съставени от 3–4 едностранно облистени клонки. Цветовете приседнали, многобройни, 6–9 делни. Чашелистчетата яйцевидни, остри, овласени, зелени. Венчелистчетата ланцетни, заострени, до 3 пъти по-дълги от чашката, бели или розово-бели, с червена средна жилка. Прашниците на тичинките тъмно пурпурно червени. Семената продълговатояйцевидни сплескани, кафяви.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ каменисти и скалисти места; надморска височина — 300–1400 m.
	__Природозащитен статус:__ няма.
	__Особености:__ лечебно.


>	Зеленоцветен напръстник
#	(Digitalis viridiflora Lindley)
#	Сем. Живеничеви (Scrophulariaceae)
	{img:digitalisv.jpg}
	__Описание на вида:__ Многогодишно тревисто растение с почти хоризонтално коренище. Стъблото до 40–80 cm. високо, неразклонено, изправено, в основата дъговидно приповдигащо се, влакнесто. Листата последователни, приосновните яйцевидно ланцетни с дръжки, средните и горните обратнояйцевидни до елиптични, с къса дръжка или приседнали. Цветовете неправилни, с двоен околоцветник, събрани във връхно гроздовидно съцветие. Венчето тръбесто, двуустно, зеленикавожълто, дълго 1–2 cm. Плодът яйцевидно закръглена многосеменна овласена кутийка.
	Период на цъфтеж и плодоносене.
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х| | | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ гори и храсталаци; надморска височина — 800–1400 m.
	__Природозащитен статус:__ балкански ендемит.
	__Особености:__ декоративно; отровно.


>	Нежит
#	(Jovibarba heuffelii (Schott.) À. & D. Löve)
#	Сем. Тлъстигови (Crassulaceae)
	{img:jovibarba.jpg}
	__Описание на вида:__ Многогодишно тревисто растение. Стъблата 10–25 cm. високи. Приосновните листа зелени, събрани в кълбовидна розетка, по ръба с реснички, на върха с хрущялно бодилче. Стъбловите листа последователни, ресничести, продълговати до яйцевиднозаострени, приседнали, червеникави отдолу. Съцветието сбит щит. Цветовете правилни, двуполови. Чашелистчетата удължено яйцевидни, червени в горния край. Венчелистчетата 6–7, изправени (на върха леко разперени), жълти.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | | |.х|.х|.х| | | |
	|Плодоносене| | | | | | | |.х|.х|.х| | |
T$
	__Разпространение на територията на парка:__ по каменисти места и скали; надморска височина — 600–1450 m.
	__Природозащитен статус:__ няма.
	__Особености:__ декоративно; хранително; лечебно.


>	Грудесто зарасличе
#	(Symphytum tuberosum L.)
#	Сем. Грапаволистни (Boraginaceae)
	{img:symphytum.jpg}
	__Описание на вида:__ Многогодишно тревисто растение. Коренището пълзящо, с редуващи се дебели грудковидни задебеления и незадебелени части. Стъблото 15–50 (60) cm. високо, право или слабо разклонено, ръбесто, късо гъстовлакнесто и дълго разпръснато четинесто Приосновните листа с дълги дръжки, загиващи по време на цъфтеж Стъбловите листа елиптични, яйцевидноелиптични или ланцетни; долните постепенно стеснени в дълги дръжки; горните приседнали, късо и тясно низбягващи, отгоре с къси, гъсти власинки и разпръснати дълги прилегнали четинки, отдолу гъсто четинести Съцветието, рехав скорпионовиден монохазий. Цветовете правилни, 5-делни. Чашката четинеста, почти до основата разделена, дяловете линейно ланцетни. Венчето, светложълто, широкотръбесто. Стълбчето стърчащо от венчето. Орехчетата кълбовиднояйцевидни, черни, дребнобрадавичести, полуизвити.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ гори и храсталаци; надморска височина — 400–1300 m.
	__Природозащитен статус:__ няма.


>	Бледожълта детелина
#	(Trifolium ochroleucon Huds.)
#	Сем. Бобови (Fabaceae, Leguminosae)
	{img:trifoliumo.jpg}
	__Описание на вида:__ Многогодишно тревисто растение. Стъблата единични или няколко, възходящи или по-рядко изправени, прости или слабо разклонени, високо 20–40 (50) cm., влакнести. Прилистниците удължено или линейно ланцетни, целокрайни без ушички, в долната си част ципести, в горната тревисти Листата тройни, приосновните в розетка, с нишковидни дръжки Листчетата ланцетни до яйцевидни, по ръба неясно назъбени или целокрайни. Цветовете неправилни, многобройни, събрани в яйцевидни или сферични главички. Чашката тръбестозвънеста, бяло ципеста. Венчето бледо до матовожълто, жълто-бяло или розово, при прецъфтяване червено-кафяво Плодовете яйцевидни, ципести, едносеменни бобове.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ тревисти, места, разредени гори и храсталаци; надморска височина — 400–1300 m.
	__Природозащитен статус:__ няма.


>	Панонска глушина
#	(Vicia pannonica Crantz)
#	Сем. Бобови (Fabaceae, Leguminosae)
	{img:viciap.jpg}
	__Описание на вида:__ Едногодишно тревисто растение. Стъблото от основата разклонено, изправено или възходящо, катерливо, многоъгълно, с тъмно обагрени надлъжни ребра, прилегнало влакнесто, високо 40–60 (150) cm. Прилистниците яйцевидноелиптични, с тъмно кръгло петно. Листата последователни, чифтоперести, на върха с просто или разклонено мустаче. Листчетата 7–9 двойки, линейни, продълговати, елиптични до обратнояйцевидни, на върха притъпени, врязани, осилести или почти тризъби. Цветовете неправилни, по 2–4 (5) в гроздовидни съцветия, в пазвите на листата. Чашката тръбестозвънеста, в основата асиметрично скосена, дълговлакнеста. Венчето жълтеникаво, жълтеникавокафяво или пурпурно. Плодовете продълговаторомбични, жълто-кафяви, сплеснати бобове.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | |.х|.х|.х|.х| | | |
T$
	__Разпространение на територията на парка:__ храсталаци и тревисти места; надморска височина — 300–1300 m.
	__Природозащитен статус:__ няма.
	__Особености:__ фуражно; медоносно.


>	Обикновено (хиоско) срещниче
#	(Ajuga chamaepitys (L.) Schreb./A. chia Schreber)
#	Сем. Устоцветни (Lamiaceae, Labiatae)
	{img:ajuga.jpg}
	__Описание на вида:__ Едногодишно, по-рядко двугодишно или многогодишно тревисто растение. Стъблата многобройни лежащи или приповдигащи се, четириръбести, високи 5–20 cm., покрити с дълги бели меки власинки Листата дълбоко 3-делни, с теснолинейни целокрайни делчета, срещуположни, дълги 1–3 cm., широки 1–1,5 mm. Цветовете по един на къса дръжка (1–1,5 mm. дълга), разположени в пазвите на горните прицветни листа, които са по-дълги от цветовете. Чашката звънчевидна, дълга 5–6 mm., с бели власинки. Венчето 10–16 mm., 2–3 пъти по-дълго от чашката, влакнесто, с много къса врязана горна устна, долната триделна. Основата на венечната тръбица отвътре с пръстен от власинки. Тичинките 4, две, от които по-къси. Плодовете орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х|.х|.х|.х|.х| | |
	|Плодоносене| | | | | |.х|.х|.х|.х|.х| | |
T$
	__Разпространение на територията на парка:__ сухи тревисти и каменливи места; надморска височина — 300–1400 m.
	__Природозащитен статус:__ няма.
	__Особености:__ лечебно; медоносно; плевел.


>	Жълт Лук
#	(Allium flavum L.)
#	Сем. Лукови (Alliaceae)
	{img:allium.jpg}
	__Описание на вида:__ Многогодишно луковично тревисто растение. Луковицата яйцевидна, със силно издължена в горния и край обвивка. Стъблото право, неразклонено, високо от 20 до 60 cm. Листата 2–3, линейни, подгънати по цялата си дължина полуцилиндрични и жлебовидни, обхващащи чрез дълги влагалища половината от дължината на стъблото Съцветието сенник, преди разтваряне покрит с обвивка от два ципести листа, 5–20 cm. дълга Цветовете правилни, двуполови, с жълти околоцветни листчета и дълги дръжки. Тичинките 6, с много дълги дръжки и стърчащи извън околоцветника прашникови торбички Плодът триръбеста кутийка с дребни и леки черни семена, разпукваща се по три шева.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	Разпространение на територията на парка, сухи тревисти и каменливи места, предимно на варовик; надморска височина — 400–1000 m.
	__Природозащитен статус:__ няма.
	__Особености:__ декоративно; хранително; лечебно; медоносно.


>	Жълто Подрумиче
#	(Anthemis tinctoria L.)
#	Сем. Сложноцветни (Asteraceae, Compositae)
	{img:anthemis.jpg}
	Описание: Двугодишно или многогодишно тревисто растение. Стъблото разклонено или просто, високо до 50 cm. Листата последователни, приседнали, двойноперести, разсечени, с гребеновидно изрязани или назъбени дялове, отгоре голи, тъмнозелени, а отдолу с гъсто прилегнали сиви власинки. Кошничките едри, жълти или светлооранжеви, прикрепени на дълги дръжки. Периферните и средните женски цветове езичести, жълти, двуполови. Плодовете светлосиви с остър ръб на върха или със съвсем къса якичка. Плодосемката без хвърчилка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х|.х| | | |
	|Плодоносене| | | | | | |.х|.х|.х| | | |
T$
	Разпространение на територията на парка, по тревисти и храсталачни места; надморска височина — 400–1400 m.
	__Природозащитен статус:__ няма.
	__Особености:__ лечебно; декоративно; медоносно растение, но медът слабо нагарча; техническо — в козметиката се използва за изрусяване на косата, прахът от изсушените цветове има инсектицидни свойства и предизвиква краткотрайна парализа на мухите.


>	Обикновена матруня
#	(Aremonia agrimonoides (L.) DC)
#	Сем. Розоцветни (Rosaceae)
	{img:aremonia.jpg}
	__Описание на вида:__ Многогодишно тревисто растение с късо дебело коренище, 10–20 cm. високо. Листата последователни, нечифтоперести, с 2–4 двойки едри листчета, редуващи се с 1–3 двойки по-дребни, горните три листчета най-големи. Съцветията многобройни, щитовидни. Цветовете правилни, дребни, на къси дръжки, събрани в многобройни щитовидни съцветия. Чашката двойна, с 10 зелени листчета. Венчето с 5 жълти листчета, 4–7 mm. дълги Плодът сух сборен.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | | |.х|.х| | | | | |
T$
	__Разпространение на територията на парка:__ в храсталаци и букови гори; надморска височина — 700–1300 m.
	__Природозащитен статус:__ няма.
	__Особености:__ лечебно.


>	Жълтица, Алтънче
#	(Chrysosplenium alternifolium L.)
#	Сем. Каменоломкови (Saxifragaceae)
	{img:chrysosplenium.jpg}
	__Описание на вида:__ Многогодишно тревисто растение с дълго пълзящо коренище. Стъблото триръбесто, 5–25 cm. високо, голо. Листата закръглено бъбрековидни, назъбени, приосновните събрани в розетка, 7–25 mm. и широки 10–35 mm., стъбловите последователни, по-дребни. Цветовете дребни, с прост златистожълт 4-делен околоцветник, събрани в плоско щитовидно съцветие. Плодът тънка ципеста, разпукваща се на две части кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х| | | | | | | |
	|Плодоносене| | | |.х|.х|.х| | | | | | |
T$
	__Разпространение на територията на парка:__ влажни сенчести скалисти места, край потоци; надморска височина — 500–1200 m.
	__Природозащитен статус:__ няма.
	__Особености:__ лечебно.


>	Целебна раменка
#	(Anthyllis vulneraria L.)
#	Сем. Бобови (Fabaceae, Leguminosae)
	{img:anthyllis.jpg}
	__Описание на вида:__ Многогодишно тревисто растение. Стъблото тънко, кръгло, изправено, невдървеняващо, високо до 90 cm. Листата приосновни или по дължината на цялото цветоносно стъбло, нечифтоперести, рядко тройни или единични, листчетата елиптични или яйцевидни, връхното листче едро. Цветовете многобройни, събрани в гъсти главести съцветия на върха на клонката, в основата с два дълги длановидно наделени присъцветни листа. Цветът неправилен. Чашката тръбеста с триъгълни зъбци. Венчето жълто, червено, оранжево, жълтеникавобяло. Плодът боб, яйцевидно кълбест, неразпуклив. Семената кафяви, лещовидни и гладки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х|.х| | | |
	|Плодоносене| | | | | | |.х|.х|.х|.х| | |
T$
	__Разпространение на територията на парка:__ по тревисти места по ливади и пасища; надморска височина — 800–1350 m.
	__Природозащитен статус:__ Балкански ендемит.
	__Особености:__ лечебно; декоративно.


>	Едроцветен напръстник
#	(Digitalis grandiflora Mill.)
#	Сем. Живеничеви (Scrophulariaceae)
	{img:digitalisg.jpg}
	__Описание на вида:__ Многогодишно тревисто растение. Стъблото неразклонено, право, в горната част влакнесто, високо до 1,2 m. Листата последователни, заострени, ситно назъбени или целокрайни, влакнести; розетковите и долните стъблени листа с къса крилата дръжка, горните приседнали, обхващат стъблото и са по-малки. Цветовете увиснали с къса дръжка, събрани във връхно гроздовидно съцветие, разположено на една страна. Цветните дръжки, чашката и венчето отвън жлезистовлакнести. Чашката звънчевидна, почти до основата си петделна, с ланцетни, заострени дялове. Венчето звънчевидно, неправилно, двуустно, едро, сярно жълто, отвътре с кафяви жилчици. Горната устна по-къса от долната, двуделна, долната триделна. Плодът жлезисто влакнеста многосеменна кутийка, почти два пъти по-дълга от чашката.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ по тревисти и каменисти места в храсталаци и разредени гори; надморска височина — 500–1500 m.
	__Природозащитен статус:__ няма.
	__Особености:__ лечебно; декоративно; отровно.


>	Сърцелистен див слънчоглед
#	(Doronicum columnae Ten.)
#	Сем. Сложноцветни (Asteraceae, Compositae)
	{img:doronicumc.jpg}
	__Описание на вида:__ Многогодишно тревисто растение с голо коренище. Стъблото високо 12–60 cm., голо, само под кошничката жлезистовлакнесто, изправено, слабо облистено, на върха си с една, много рядко с две или три кошнички. Приосновните листа дълги 3–8 cm., широки 3–7 cm., широко закръглени до сърцевидни, на дълга дръжка, едро вълновидно назъбени, голи или по ръба влакнести. Стъблените листа 3–4, последователни, закръглено яйцевидни, обхващащи стъблото със сърцевидната си основа. Кошничките 2–3 cm. в диаметър. Обвивните листчета линейно ланцетни, заострени, дълги 8–14 cm., жлезистовлакнести. Цветното легло изпъкнало, късовлакнесто. Цветовете жълти, периферните езичести, дълги 2–3,5 cm., двойно по-дълги от обвивката, без хвърчилка; вътрешните тръбести с хвърчилка от еднакви, назъбени власинки. Плодовете длъгнести, с 10 изпъкнали ребра, голи или с редки власинки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х|.х|.х| | | | |
	|Плодоносене| | | | | |.х|.х|.х|.х| | | |
T$
	__Разпространение на територията на парка:__ по тревисти места, в гори и храсталаци; надморска височина — 600–1400 m.
	__Природозащитен статус:__ няма.
	__Особености:__ лечебно.


>	Вечнозелена рупа
#	(Draba aizoides L.)
#	Сем. Кръстоцветни (Brassicaceae, Cruciferae)
	{img:draba.jpg}
	__Описание на вида:__ Многогодишно тревисто растение, гъстотуфесто, с множество издънки, завършващи с листни розетки. Корените едри. Цветоносните стъбла голи, безлистни, високи 5–10 cm. Листата събрани в гъсти розетки, линейни, по ръбовете ресничести, с остър среден ръб. Цветовете правилни, околоцветникът с четири жълти, обратносърцевидни венчелистчета, два пъти по-дълги от чашката. Чашелистчетата яйцевидни, голи, по ръбовете бяло ципести. Съцветията щитовидни, сбити. Плодовете елипсовидни шушулчици, 6–10 mm. дълги.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене| | | |.х|.х| | | | | | | |
T$
	__Разпространение на територията на парка:__ варовити скали; надморска височина — 1200–1400 m.
	__Природозащитен статус:__ няма.
	__Особености:__ декоративно.


>	Качулата боянка
#	(Erysimum comatum Panč.)
#	Сем. Кръстоцветни (Brassicaceae, Cruciferae)
	{img:erysimum.jpg}
	__Описание на вида:__ Двугодишно до многогодишно тревисто растение. Коренът дебел, вретеновиден, вдървенял. Основата на стъблото дебела, вдървеняла, гъсто покрита с листни остатъци. Стъблото изправено, неразклонено или в горната си част разклонено, високо 10–30 cm., покрито със сиви власинки. Листата последователни, линейни, сиво влакнести. Приосновните листа многобройни, събрани в розетка, долните с по-къси дръжки, горните приседнали и понякога дъговидно извити навън. Цветовете правилни, околоцветникът с четири жълти венчелистчета, два пъти по-дълги от чашката. Съцветията гроздовидно щитовидни. Плодовете линейни, четириръби шушулки, нагоре дъговидно извити.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ скали и каменливи поляни на варовик; надморска височина — 1000–1300 m.
	__Природозащитен статус:__ балкански ендемит.


>	Кипарисова млечка
#	(Euphorbia cyparissias L.)
#	Сем. Млечкови (Euphorbiaceae)
	{img:euphorbiac.jpg}
	__Описание на вида:__ Многогодишно тревисто растение. Стъблото изправено, голо, високо до 50 cm. Листата последователни, теснолинейни, целокрайни. Цветовете еднополови, събрани в съцветия — циатум, които по външен изглед приличат на самостоятелен цвят. Циатумите на дръжки, събрани в различни съцветия, най-често сенниковидни, при основата обвити с няколко присъцветни листа Цветовете без околоцветник, обвити от едно чашковидно покривало. Ръбът на покривалото нарязан на пет тънки дяла, между които има четири месести, извити навън дяла, оцветени жълто до тъмнокафяво. Прицветните листа по време на цъфтежа златистожълти. При плодоносене яркочервени. Плодът суха, гола, разпуклива кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | | |.х|.х| | | | | |
T$
	__Разпространение на територията на парка:__ по сухи тревисти и каменливи места, из храсталаци и сечища; надморска височина до 1500 m.
	__Природозащитен статус:__ няма.
	__Особености:__ декоративно; лечебно; медоносно.


>	Мирсинитска млечка
#	(Euphorbia myrsinites L.)
#	Сем. Млечкови (Euphorbiaceae)
	{img:euphorbiam.jpg}
	__Описание на вида:__ Многогодишно тревисто вечнозелено растение с късо, плътно коренище. Стъблата многобройни, лежащи, дълги 15–40 cm. Листата месести, сивкавозелени, широкояйцевидни до кръгли. Цветовете събрани в плейохазий, съставен от циатиуми (съцветия от няколко мъжки цветове — тичинки и един, централно разположен женски цвят — плодник, в основата с месести жлези) Прицветните листа сърцевидни в основата, бъбрековидни, по време на цъфтежа жълто-зелени, след узряване на плодовете почервеняват. Около съцветникът цилиндрично камбанковиден. Жлезите полулунни, жълти или жълто-кафяви, понякога пурпурни, с по 2 (3) жълти 2–4 делни рогца. Плодовете конично триделни разпадливи кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х| | | |.х|.х|.х| |
	|Плодоносене| | | | |.х|.х| | | | | | |
T$
	Разпространение на територията на парка, по тревисти и каменливи места; надморска височина — 800–1400 m.
	__Природозащитен статус:__ няма.
	__Особености:__ лечебно; отровно; декоративно.


>	Обикновен пачи крак, Жълт гарвански лук
#	(Gagea lutea (L.) Ker. — Gawler)
#	Сем. Кремови (Liliaceae)
	{img:gagea.jpg}
	__Описание на вида:__ Стъблото право, неразклонено, високо 10–30 cm. Приосновният лист само един, линейноланцетен, по дължина надминаващ стъблото. Връхната част на стъблото, в зоната на съцветието, с два много по-къси и по-тесни, нееднакво дълги листа. Съцветието щит или сенник с до 10 цвята. Цветовете правилни, двуполови, с дълги дръжки. Околоцветникът с жълти листчета, със зелена ивица от външната страна. Плодовете обратнояйцевидни или почти кръгли, разпукващи се кутийки с три ръба.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х| | | | | | | |
	|Плодоносене| | | |.х|.х|.х| | | | | | |
T$
	Разпространение на територията на парка, гори и поляни; надморска височина — 300–1300 m.
	__Природозащитен статус:__ няма.
	__Особености:__ медоносно.


>	Обикновен желтак
#	(Helianthemum nummularium L.)
#	Сем. Лавданови (Cistaceae)
	{img:helianthemum.jpg}
	__Описание на вида:__ Многогодишно вечнозелено растение или ниско полухрастче. Стъблата изправени, възходящи или лежащи, с гъсти звездовидни власинки, високи 10–15 cm. Листата срещуположни, тъмнозелени, овално ланцетни, с прилистници. Цветовете правилни, двуполови. Вътрешните чашелистчета по-къси от венчето. Венчелистчетата жълти до оранжеви, с тъмно петно в основата Съцветията малобройни, връхни, гроздовидни. Плодът триделна кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ по сухи каменисти, слънчеви места; надморска височина — 600–1200 m.
	__Природозащитен статус:__ няма.
	__Особености:__ декоративно; подправно; лечебно; дъбилно.


>	Солешникова (обикновена) рунянка
#	(Hieracium pilosella L.)
#	Сем. Сложноцветни (Asteraceae, Compositae)
	{img:hieracium.jpg}
	__Описание на вида:__ Многогодишно тревисто растение с млечен сок, с дълги и тънки издънки, по които листчетата постепенно намаляват по размер. Листата приосновни, продълговатояйцевидни до ланцетни, отгоре зелени четинестовлакнести, отдолу беловълнести целокрайни, рядко ситно назъбени. Стъблото просто, към върха рядко раздвоено, беловълнесто, влакнесто или жлезисто, понякога голо, безлистно, високо 5–30 cm. и завършва на върха с една цветна кошничка. Обвивните листчета линейноланцетни, дълги 6–12 mm., заострени, влакнести до беловълнести, гъсто жлезисти. Цветовете езичести, бледожълти, крайните с червени черти. Плодовете цилиндрични, с 10 слабо извити надлъжни ребра и с хвърчилка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х|.х| | | |
	|Плодоносене| | | | | | |.х|.х|.х|.х| | |
T$
	Разпространение на територията на парка, по сухи тревисти места и храсталаци; надморска височина — 600–1400 m.
	__Природозащитен статус:__ няма.
	__Особености:__ лечебно; отровно.


>	Жълт кантарион, Лечебна звъника
#	(Hypericum perforatum L.)
#	Сем. Звъникови (Hypericaceae)
	{img:hypericum.jpg}
	__Описание на вида:__ Многогодишно тревисто растение. Стъбло, високо до 30–100 cm., в горната си част силно разклонено, голо. Листата срещуположни, приседнали, продълговатолинейни до елиптични, дълги до 3 cm., широки до 1,5 cm., целокрайни, с многобройни просветляващи жлези, подобни на точици. В пазвите на листата винаги има скъсени клонки. Цветовете правилни, събрани в метличести, почти сенниковидни съцветия по върховете на клонките и стъблата. Чашката с 5 неопадващи, целокрайни, продълговати, заострени листчета. Венчелистчетата 5, златистожълти, почти 2 пъти по-дълги от чашката, по ръба и в горната си част с многочислени жълти жлези във вид на светли точки. Стълбчетата 3, свободни. Плодът тригнездна, триръбеста, разпуклива многосеменна кутийка с многобройни жълти жлезисти мехурчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ по сухи тревисти места и храсталаци; надморска височина — 600–1400 m.
	__Природозащитен статус:__ няма.
	__Особености:__ лечебно; багрилно; медоносно; хранително; отровно; дъбилно.


>	Горска слабонога
#	(Impatiens noli-tangere L.)
#	Сем. Слабоногови (Balsaminaceae)
	{img:impatiens.jpg}
	__Описание на вида:__ Едногодишно тревисто растение. Стъблата изправени, 20–80 cm. високи, в основата ръбести, в горната половина разклонени, към върха със синкав налеп. Листата на дръжки, към върха на стъблото скъсени до приседнали, тясноелиптични до елиптични, в основата клиновидни, дребно назъбени, нагоре едро, стъпаловидно назъбени. Съцветието 2-8-цветно или цветовете единични, с тревисти прицветници. Цветовете неправилни. Чашелистчетата широкояйцевидни до заоблени, на върха с шипче. Шпората (без извивката) конусовидна, накрая заострена, завита, гола. Венчето жълто, свободното венчелистче лопатовидно. Плодът гола кутийка с кафяви семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ по сенчести и влажни места предимно в букови гори; надморска височина — 400–1300 m.
	__Природозащитен статус:__ няма.
	__Особености:__ лечебно; медоносно; декоративно; багрилно; дъбилно.


>	Скален оман
#	(Inula oculus-christi L.)
#	Сем. Сложноцветни (Asteraceae, Compositae)
	{img:inula.jpg}
	__Описание на вида:__ Многогодишно тревисто растение. Стъблото единично, изправено, плътно, цилиндрично, надлъжно наребрено, високо 25–50 (60) cm., сиво-бяло, облистено до върха, дълго простовлакнесто Листата последователни, долните обратно ланцетни или продълговатоелиптични, в основата стеснени в дълги дръжки, гъстовлакнести с прости дълги бели власинки. Горните листа яйцевидни, приседнали, в основата с ушички, влакнести. Цветните кошнички дисковидно звънести, многоцветни, събрани във връхни щитовидни съцветия. Обвивните листчета в 3–4 реда, прилегнало беловлакнести. Цветовете жълти, езичестите 1,5 пъти по-големи от обвивката, тръбестите многобройни Плодосемките цилиндрично призматични, на върха и в основата отсечени, кафяви, прилегнало гъстовлакнести, с хвърчилка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | | |.х|.х|.х| | |
T$
	__Разпространение на територията на парка:__ скалисти и каменливи места, предимно на варовик; надморска височина — 500–1000 m.
	__Природозащитен статус:__ няма.
	__Особености:__ декоративно.


>	Ливадно секирче
#	(Lathyrus pratensis L.)
#	Сем. Бобови (Fabaceae, Leguminosae)
	{img:lathyrusp.jpg}
	__Описание на вида:__ Многогодишно тревисто растение. Стъблото слабо разклонено, влакнесто, високо до 100 cm. Листата последователни, с една двойка листчета с три надлъжни жилки, голи, целокрайни, листната ос завършва с мустаче. Прилистниците два, едри, обикновено равни на листната дръжка, линейни до ланцетни, в основата стреловидни, с две неравни ланцетни ушички. Цветовете събрани по 5–12 в гроздовидни съцветия, на обща дръжка, няколко пъти по-дълга от листата. Чашката с шиловидни зъбци, долните по-дълги, горните по-къси от тръбицата. Венчето жълто. Бобът линеен, сплескан и при узряването почернява.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | | |.х|.х| | | |
T$
	__Разпространение на територията на парка:__ из храсталаци, горски поляни, ливади; надморска височина — 300–1300 m.
	__Природозащитен статус:__ няма.
	__Особености:__ лечебно; медоносно; декоративно; фуражно.


>	Жълт планински крем
#	(Lilium jankae A. Kern.)
#	Сем. Кремови (Liliaceae)
	{img:liliumj.jpg}
	__Описание на вида:__ Многогодишно тревисто растение. Стъблото, високо до 1 m., в горната си част често разклонено, облистено по цялата дължина. Листата последователни, ланцетни, дълги до 10 cm. Цветовете правилни, едри, с прост венчевиден околцветник, наведени, 3–8 в гроздовидно съцветие. Венчелистчетата яркожълти, извити назад. Тичинките с червени прашници. Плодът едра триделна кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	Разпространение на територията на парка, тревисти места; надморска височина — 1100–1350 m.
	__Природозащитен статус:__ балкански субендемит; ЗБР.
	__Особености:__ декоративно.


>	Стенна салата
#	(Mycelis muralis (L.) Dumort.)
#	Сем. Сложноцветни (Asteraceae, Compositae)
	{img:mycelis.jpg}
	__Описание на вида:__ Многогодишно тревисто растение. Стъблото единично, изправено, високо 30–80 (100) cm., голо. Листата последователни, перестоизрязани, долните с крилати дръжки, средните и горните приседнали. Цветните кошнички малоцветни, с 5 жълти езичести цветове, по време на цъфтеж изправени, събрани в ефирна метлица. Плодосемките с хвърчилка с носче, поне два пъти по-късо от семенната част.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ влажни сенчести места, предимно в гори; надморска височина — 500–1300 m.
	__Природозащитен статус:__ няма.


>	Пепелявосиво прозорче
#	(Potentilla cinerea Chaix ex Vill.)
#	Сем. Розоцветни (Rosaceae)
	{img:potentillac.jpg}
	__Описание на вида:__ Многогодишно тревисто растение, образуващо чимове. Цветоносните стъбла 5–15 cm. дълги, полегнали или стелещи се, малко превишаващи приосновните листа, в предната половина разклонени, овласени Листата длановидни, обикновено с 5 листчета, рядко тройни, с къси дръжки, последователни, гъсто овласени. Цветовете правилни, с двойна чашка. Външните чашелистчета по-къси и по-тесни от вътрешните. Венчелистчетата жълти. Цветното легло почти сферично, влакнесто. Плодовете яйцевидни, голи, кафяво-жълти орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | |.х|.х| | | | | | |
T$
	__Разпространение на територията на парка:__ скалисти и песъчливи места, предимно на варовик; надморска височина — 400–1400 m.
	__Природозащитен статус:__ няма.


>	Жълтурче
#	(Ranunculus ficaria L.)
#	Сем. Лютикови (Ranunculaceae)
	{img:ranunculus.jpg}
	__Описание на вида:__ Многогодишно тревисто растение. Корените бутилковидни задебелени или продълговато яйцевидни, грудковидни. Стъблата скрити в листните влагалища или добре развити, изправени или полегнали, до 25 cm. високи. Листата сърцевидни. Цветовете с 3 чашелистчета и 8–12 жълти венчелистчета. Плодовете мъхесто влакнести орехчета със слабо извито носче.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х| | | | | | | |
	|Плодоносене| | | | | | | | | |.х| | |
T$
	__Разпространение на територията на парка:__ по влажни места в ливади, храсталаци и гори; надморска височина — 300–1250 m.
	__Природозащитен статус:__ няма.
	__Особености:__ лечебно; отровно.


>	Хилядолистно лютиче
#	(Ranunculus millefoiliatus Vahl.)
#	Сем. Лютикови (Ranunculaceae)
	{img:ranunculusm.jpg}
	__Описание на вида:__ Многогодишно тревисто растение с нишковидни и грудковидно задебелени корени. Стъблото изправено, високо 40–50 cm., просто или разклонено, овласено. Приосновните листа 2–3 перести, с многобройни къси линейно ланцетни, цели или назъбени дялове. Най-горните листа триделни или прости, с дълги дръжки. Цветовете на дълга дръжка, 2–3 cm. в диаметър. Чашката от 5 листчета, ланцетни, по време на цъфтеж разперени встрани. Венчето жълто, съставено от 5 продълговатояйцевидни листчета. Тичинките и плодниците много. Плодът сборен, съставен от много закръглени орехчета с късо, закривено или право носче.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | |.х|.х|.х| | | | | |
T$
	__Разпространение на територията на парка:__ сухи тревисти места и храсталаци; надморска височина — 300–800 m.
	__Природозащитен статус:__ няма.


>	Жълта какула, Жълт конски босилек
#	(Salvia glutinosa L.)
#	Сем. Устоцветни (Lamiaceae, Labiatae)
	{img:salviag.jpg}
	__Описание на вида:__ Многогодишно тревисто растение с изправено единично, по-рядко разклонено стъбло, високо 50–120 cm. и покрито с власинки. Листата срещуположни, долните по-едри, стъбловите по-дребни, яйцевидно триъгълни до яйцевидно продълговати, в основата копиевидни или стреловидни. Цветовете двуустни, събрани в прешлени, разположени върху лепкава ос. Присъцветните листчета не достигат върха на чашката, зелени, с дълги жлезисти власинки по външната страна. Венчето жълто. Плодовете обратнояйцевидни, кафяви, с по-тъмна мрежа, орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х|.х| | | |
	|Плодоносене| | | | | | |.х|.х|.х|.х| | |
T$
	__Разпространение на територията на парка:__ тревисти места, храсталаци и горски поляни; надморска височина — 400–1300 m.
	__Природозащитен статус:__ няма.
	__Особености:__ лечебно; декоративно; медоносно.


>	Дъбравен спореж
#	(Senecio nemorensis L.)
#	Сем. Сложноцветни (Asteraceae, Compositae)
	{img:senecion.jpg}
	__Описание на вида:__ Многогодишно тревисто растение. Стъблото изправено, обикновено разклонено на върха, гъсто облистено, голо или слабо влакнесто, високо до 200 cm. Листата последователни, приседнали или с къса дръжка, ланцетни до яйцевидни, назъбени, от долната страна по средната жилка или по цялата повърхност влакнести, от горната почти голи. Кошничките събрани в рядко щитовидно съцветие. Външните цветове в кошничките женски, езичести, а вътрешните двуполови, тръбести, жълти.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | | |.х|.х|.х| | | |
	|Плодоносене| | | | | | | | |.х|.х| | |
T$
	__Разпространение на територията на парка:__ из гори, горски поляни и каменливите терени; надморска височина — 1000–1350 m.
	__Природозащитен статус:__ няма.
	__Особености:__ лечебно.


>	Пролетен спореж
#	(Senecio vernalis Waldst. & Kit.)
#	Сем. Сложноцветни (Asteraceae, Compositae)
	{img:seneciov.jpg}
	__Описание на вида:__ Едногодишно тревисто растение. Стъблата единични до няколко, неразклонени или разклонени в горната си част, високи 10–40 (70) cm., младите стъбла паяжиновидно влакнести. Листата последователни, приосновните продълговати до елиптичноланцетни, перестонаделени, с дръжки. Средните и горните стъблови листа продълговати до яйцевидни, приседнали, стъблообхващащи, с назъбени ушички в основата. Цветните кошнички многобройни, събрани в рехаво щитовидно съцветие Листчетата, обвиващи кошничките ланцетни, голи или с черно петно на върха си. Езичестите цветове в периферията жълти. Плодовете са сиво-кафяви плодосемки с бели хвърчилки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х|.х|.х|.х|.х| | | |
	|Плодоносене| | | |.х|.х|.х|.х|.х|.х|.х| | |
T$
	__Разпространение на територията на парка:__ тревисти и песъчливи места; надморска височина — 300–900 m.
	__Природозащитен статус:__ няма.
	__Особености:__ плевел.


>	Пронизанолистен трибел
#	(Smyrnium perfoliatum L.)
#	Сем. Сенникоцветни (Apiaceae, Umbelliferae)
	{img:smyrnium.jpg}
	__Описание на вида:__ Двугодишно тревисто растение. Коренът дебел, с яйцевидна до конична форма, на върха заострен. Стъблото изправено, високо 40–120 (150) cm., единично или по-рядко по 2, в началото плътно, после кухо, ръбесто най-често петоъгълно. Листата последователни, голи, жълто-зелени. Приосновните и най-долните стъблови листа с дълги дръжки, разширени към основата с влагалища. Средните стъблови листа тройни или дълбоко триделни, приседнали на широкоципести влагалища. Горните листа цели, яйцевидни, дълбокосърцевидни с обгръщащи стъблото дялове. Най-горните широко елиптични до кръгли, по края ясно назъбени Съцветието сложен сенник. Чашковите зъбци много дребни. Венчелистчетата жълти, удължено обратнояйцевидни. Плодовете продълговати, червеникавокафяви до почти черни.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ широколистни гори и храсталаци; надморска височина — 400–1200 m.
	__Природозащитен статус:__ няма.
	__Особености:__ декоративно; етеричномаслено; подправно.


>	Обикновена вратига
#	(Tanacetum vulgare L.)
#	Сем. Сложноцветни (Asteraceae, Compositae)
	{img:tanacetumv.jpg}
	__Описание на вида:__ Многогодишно тревисто растение със силно разклонено в горната си част стъбло, достигащо на височина до 1 m. Листата последователни, нечифтоперести, отгоре тъмнозелени, отдолу по-светли, долните с дръжки, а горните приседнали Листчетата продълговати, заострени, по ръба остро назъбени. Цветните кошнички златистожълти, с плоско цветно дъно, широки 6–8 mm., само от тръбести двуполови цветове, дълги 3–4 mm. Притежават силна, неприятна миризма и горчив камфоров, неприятен вкус. Семената дребни, петоъгълни. Цялото растение има характерна неприятна миризма.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | |.х|.х|.х|.х| | | |
T$
	__Разпространение на територията на парка:__ скалистите места, покрай реките и потоците, по тревистите места, между храсталаците и покрай пътищата; надморска височина — 1000–1300 m.
	__Природозащитен статус:__ няма.
	__Особености:__ отровно; декоративно.


>	Чернокос
#	(Telekia speciosa (Schreb.) Baumg.)
#	Сем. Сложноцветни (Asteraceae, Compositae)
	{img:telekia.jpg}
	__Описание на вида:__ Многогодишно тревисто растение с късо дебело коренище. Стъблото единично, високо 90–200 cm., в горната си част разклонено, късовлакнесто, често червеникавокафяво Листата едри, отгоре почти голи, отдолу фино влакнести, двойно или просто назъбени; долните и средните с къса дръжка, триъгълносърцевидни или сърцевидни, заострени; горните яйцевидни или продълговати, приседнали. Кошничките едри, с дълга дръжка, събрани по 2–8 в късо гроздовидно съцветие. Обвивката полукълбеста, съставена от няколко кръга керемидообразно наредени листчета, овално до овално ланцетни, тъпи. Цветовете тъмно златистожълти, с езичести цветове, тесни, многобройни, двойно по-дълги от обвивката; вътрешните цветове тръбести. Плодовете голи, вместо с хвърчилка — с назъбен ръб.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х|.х| | | |
	|Плодоносене| | | | | | |.х|.х|.х|.х| | |
T$
	__Разпространение на територията на парка:__ влажни и каменливи места и край потоци; надморска височина — 800–1200 m.
	__Природозащитен статус:__ няма.
	__Особености:__ лечебно; декоративно.


>	Ливадна козя брада
#	(Tragopogon pratensis L.)
#	Сем. Сложноцветни (Asteraceae, Compositae)
	{img:tragopogon.jpg}
	__Описание на вида:__ Двугодишно или многогодишно тревисто растение с млечен сок. Стъблото изправено, просто или разклонено, голо или слабо паяжиновидно влакнесто, високо 30–70 cm. Листата линейно ланцетни, голи, приседнали, в основата си разширени, полуобхващащи стъблото, понякога по ръба вълновидни. Кошничките едри, обикновено единични на върха на стъблото. Обвивката на кошничките съставена от един кръг листчета, в основата си отчасти сраснали помежду си. Цветовете езичести, жълти. Плодовете стеснени в човка, равна на приосновната част, хвърчилката от един ред перести четинки, при основата си сраснали помежду си.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ по сухи тревисти и каменливи места; надморска височина — 300–1000 m.
	__Природозащитен статус:__ няма.
	__Особености:__ лечебно.


>	Дълголистен лопен
#	(Verbascum longifolium Ten. ssp. pannosum (Vis.) Murb.)
#	Сем. Живеничеви (Scrophulariaceae)
	{img:verbascum.jpg}
	__Описание на вида:__ Двугодишно до многогодишно тревисто растение, цялото гъсто бяло или жълтеникаво овласено. Стъблото право, облистено, неразклонено или рядко в основата на съцветието разклонено, високо 50–150 cm. Приосновните листа с дръжки 3–8 пъти по-къси от петурите. Петурите ланцетни, целокрайни до неясно назъбени, до 50 cm. дълги Стъбловите листа значително по-къси, горните приседнали, със закръглена основа Цветовете по 4–10 в дихазий, събрани в широко цилиндрично, гъсто, в основата прекъснато, метличесто съцветие. Венчето леко неправилно, жълто, със светли точки. Тичинките 5, с оранжеви дръжки Плодът по-дълга от чашката кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х|.х|.х| | | | |
	|Плодоносене| | | | | |.х|.х|.х|.х|.х| | |
T$
	__Разпространение на територията на парка:__ планински ливади, пасища и егреци; надморска височина — 1100–1400 m.
	__Природозащитен статус:__ няма.
	__Особености:__ декоративно.


>	Едроцветна глушина
#	(Vicia grandiflora Scop.)
#	Сем. Бобови (Fabaceae, Leguminosae)
	{img:viciag.jpg}
	__Описание на вида:__ Едно — до двугодишно тревисто растение. Стъблото просто или в основата разклонено, катерливо, многоъгълно, с надлъжни ребра, по ребрата гъстовлакнесто, високо 30–60 (120) cm. Прилистниците яйцевидни, удължено островърхи, с тъмно петно. Листата последователни, чифтоперести, на върха с дълго, обикновено разклонено мустаче. Листчетата 3–7 двойки, линейни, продълговато обратнояйцевидни или обратносърцевидни. Цветовете неправилни, единични или по 2–4 в пазвите на листата. Чашката тръбестозвънеста, в основата асиметрично извита. Венчето сярно жълто до бледожълто. Плодовете продълговати, сплеснати черни бобове.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | |.х|.х|.х| | | | | |
T$
	__Разпространение на територията на парка:__ храсталаци и тревисти места; надморска височина — 300–1100 m.
	__Природозащитен статус:__ няма.
	__Особености:__ фуражно.


>	Полски клен
#	(Acer campestre L.)
#	Сем. Кленови (Aceraceae)
	{img:acerc.jpg}
	__Описание на вида:__ Листопадно дърво. Стъблото високо до 15 m. и с диаметър до 1 m. Кората сиво-кафява, надлъжно тясно и плитко напукана. Короната закръглена. Младите клонки с ясно видими лещанки, по-старите — с коркови ребра. Листата срещуположни, прости, далновидно изрязани, с 5 или 3 целокрайни затъпени дяла. Съцветията щитовидни. Цветовете двуполови, в редки случаи еднополови. Околоцветникът двоен, чашката съставена от 5 ресничести зелени листчета. Венчето съставено от 5 жълто-зелени, несраснали и ресничести листчета. Тичинките 8. Плодовете крилати орехчета, събрани по 2, образуващи ъгъл от 180°, семената плоски.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене| | | | | | |.х|.х| | | |
T$
	__Разпространение на територията на парка:__ по влажни, и по сухи места в широколистните гори и храсталаците; надморска височина — 300–1300 m.
	__Природозащитен статус:__ няма.
	__Особености:__ лечебно; горскостопанско; медоносно; фуражно; с ценна дървесина, използвана в мебелната промишленост и за направа на музикални инструменти.


>	Явор
#	(Acer pseudoplatanus L.)
#	Сем Кленови (Aceraceae)
	{img:acerp.jpg}
	Описание на вида. Листопадно дърво. Стъблото високо до 30 m. и с диаметър до 4,5 m. Кората при младите дървета гладка и сивкава, а при по-старите — груба. Короната широка, мощна, обратнояйцевидна. Младите клонки гладки, зелени или червеникаво зелени, пъпките покрити със зелени люспи. Листата срещуположни, длановидно разделени на 5 по-големи дяла, с тъпо назъбени ръбове, висящи на дълги дръжки, с жилава текстура Съцветията висящи метлици Цветовете двуполови, в редки случаи еднополови. Околоцветникът двоен, чашката и венчето с по 5 жълто-зелени листчета, тичинките 12 Плодовете крилати орехчета, събрани по 2, разположени под остър ъгъл, семената овални.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене| | | | | | | | |.х| | | |
T$
	__Разпространение на територията на парка:__ единично или на групи в широколистни мезофилни гори; надморска височина — 300–1300 m.
	__Природозащитен статус:__ няма.
	__Особености:__ горскостопанско; декоративно; лечебно; медоносно; багрилно; с ценна дървесина, използвана в мебелната промишленост, в дърворезбарството и за направа на музикални инструменти; хранително — сокът съдържа захар и се използва като подсладител.


>	Черно изтравниче
#	(Asplenium adianthum-nigrum L.)
#	Сем. Изтравничеви (Aspleniaceae)
	{img:aspleniuma.jpg}
	__Описание на вида:__ Многогодишно тревисто растение с пълзящо, разклонено коренище. Листата двойно перести, с кафяви дръжки, разположени в снопчета, в очертание триъгълни до триъгълно ланцетни, постепенно стеснени към върха. Листчетата яйцевидни до ланцетни, лъскави кожести, презимуващи, остро назъбени, крайните — неизточени към върха. Спорите продълговати, обикновено по 2–3 на всяка страна.
	__Период на спороносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Спороносене| | | | | |.х|.х|.х| | | | |
T$
	__Разпространение на територията на парка:__ по влажни и скалисти места; надморска височина — 700–1000 m.
	__Природозащитен статус:__ няма.
	__Особености:__ лечебно.


>	Стенно изтравниче
#	(Asplenium ruta-muraria L.)
#	Сем. Изтравничеви (Aspleniaceae)
	{img:aspleniumr.jpg}
	__Описание на вида:__ Многогодишно тревисто растение с късо коренище. Листата двойноперести, разположени в снопчета, със зелени дръжки. Листчетата клиновидно обратнояйцевидни до клиновидно ромбични, възкожести. Спорите едри, почти кълбести, с брадавичести гънки, обикновено по 1–3 от двете страни на листчетата.
	__Период на спороносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Спороносене| | | |.х|.х|.х|.х|.х|.х|.х|.х| |
T$
	__Разпространение на територията на парка:__ в пукнатини на варовити скали; надморска височина — 900–1400 m.
	__Природозащитен статус:__ няма.
	__Особености:__ лечебно.


>	Четинест многоредник
#	(Polystichum setiferum (Forsk.) Woyn.)
#	Сем. Аспидиеви (Aspidiaceae)
	{img:polystichum.jpg}
	__Описание на вида:__ Многогодишно коренищно тревисто растение, високо 40–80 cm. Листата нежни, меки, продълговато ланцетни, двойноперести, заострени, на по-дълги дръжки, покрити с ръждиви люспи, през зимата умират. Листчетата многобройни, с къси дръжчици, яйцевидно продълговато напилени, назъбени, четинести. Спорите, прикрити от щитовидни покривалца, разположени в средата или края на разклонените странични жилки, в правилни редове по един или два от двете страни на средната жилка на листчетата.
	__Период на спороносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Спороносене| | | | | |.х|.х|.х|.х|.х| | |
T$
	__Разпространение на територията на парка:__ сенчести влажни места; надморска височина — 1000–1300 m.
	__Природозащитен статус:__ няма.


>	Тъпоплодно дренче
#	(Callitriche cophocarpa Sendtner)
#	Сем. Дренчеви (Callitrichaceae)
	{img:callitriche.jpg}
	__Описание на вида:__ Едногодишно до многогодишно тревисто растение. Стъблото разклонено, високо 4–30 (50) cm. Листата подводни и надводни, подводните срещуположни, долните и средните, линейни, на върха врязани, горните лопатовидни. Надводните листа събрани в розетка, 8–12 на брой, елиптични, с три жилки. Цветовете без околоцветник, с два дълги прицветника, единични, развиващи се над водата. Чашковите дялове линейно ланцетни, отдалечени от венчето, по ръбовете с 1–2 къси зъбчета. Плодът кафяв, почти кръгъл, разпадащ се на 4 части.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х|.х| | | |
	|Плодоносене| | | | | |.х|.х|.х|.х|.х| | |
T$
	__Разпространение на територията на парка:__ в застояли води над х. Пършевица; надморска височина — 1200–1300 m.
	__Природозащитен статус:__ няма.


>	Обикновен габър
#	(Carpinus betulus L.)
#	Сем. Брезови (Betulaceae)
	{img:carpinus.jpg}
	__Описание на вида:__ Широколистно листопадно дърво, високо до 28 m. Стъблото с гладка сивопепелява кора, усукано. Короната гъста, не много широка. Листата прости, яйцевидни, дълги, по ръба остро двойно напилени. Еднодомно растение, с разделно полови цветове, събрани в мъжки и женски съцветия (реси). Мъжките цветове без околоцветник и прицветни листчета. Женските цветове в групи по 2, покрити с люспа, събрани в женски реси. Плодът оребрено орехче, обхванато от триделна крилатка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х| | | | | | | |
	|Плодоносене| | | | | | | |.х|.х| | | |
T$
	__Разпространение на територията на парка:__ участва в състава на буковите и дъбовите гори; надморска височина — 500–1300 m.
	__Природозащитен статус:__ няма.
	__Особености:__ горскостопанско; лечебно; дъбилно; с твърда и жилава дървесина.


>	Лаврово бясно дърво
#	(Daphne laureola L.)
#	Сем. Тимелееви (Thymelaeaceae)
	{img:daphnel.jpg}
	__Описание на вида:__ Вечнозелени храсти, младите клонки зеленикави, голи. Листата дълги 30–120 mm., широки 10–35 mm., най-малко три пъти по-дълги отколкото широки, обратнояйцевидни до ланцетни, кожести, голи, лъскави. Цветовете жълтеникавозелени, голи, събрани в скъсени щитовидни съцветия, върху едногодишни клонки. Чашелистчетата яйцевидни, заострени, около 1/3 от дължината на разрасналото се цветно легло (хипантий) Плодът костилка, яйцевидна, черна.
	Период на цъфтеж и плодоносене.
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х| | | | | | | | |
	|Плодоносене| | | | |.х|.х|.х|.х| | | | |
T$
	__Разпространение на територията на парка:__ букови гори в района на Чипровци; надморска височина — 800–1000 m.
	__Природозащитен статус:__ ЧК (застрашен), ЗБР.
	__Особености:__ отровно; декоративно.


>	Брадавичест чашкодрян
#	(Evonymus verrucosus Scop.)
#	Сем. Чашкодрянови (Celasraceae)
	{img:evonymus.jpg}
	__Описание на вида:__ Храст, висок от 1 до 3 m., силно разклонен. Младите клонки покрити с тъмнокафяви коркови брадавички Листата срещуположни Цветовете дребни, събрани по 3–9 в съцветия по върховете на клонките. Цветовете двуполови, четириделни. Чашелистчетата бъбрековидни. Венчелистчетата кръгли, розово — зеленикави Плодът четириделна кутийка. Семената яйцевидни, черни, лъскави, до половината обвити с пурпурно червена обвивка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене| | | | | | | |.х|.х|.х| | |
T$
	Разпространение на територията на парка, из дъбовите и габъровите гори; надморска височина — 300–1300 m.
	__Природозащитен статус:__ няма.
	__Особености:__ лечебно; декоративно; техническо; багрилно; отровно.


>	Орлова папрат
#	(Pteridium aquilinum (L.) Kuhn.)
#	Сем. Сложноцветни (Hypolepidaceae)
	{img:pteridium.jpg}
	__Описание на вида:__ Многогодишно растение с едри листа, дълги 40–400 cm., 2–3 пъти перести, кожести, на дълга дръжка, равна на петурата или по-дълга, голи или в основата си влакнести. Коренището дълго, пълзящо. Листните дялове тъпи или заострени, срещуположни, ланцетни, долните на къса дръжка, горните приседнали, свързани в основата си, целокрайни. Спорите (групите спорангии със спори) кафяви, брадавичести.
	__Период на спороносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Спороносене| | | | | | |.х|.х|.х| | | |
T$
	__Разпространение на територията на парка:__ по тревисти места, в гори и храсталаци; надморска височина — 600–1400 m.
	__Природозащитен статус:__ няма.
	__Особености:__ лечебно; декоративно; техническо; багрилно; отровно.



>	Малка ежова главичка
#	(Sparganium minimum Fries.)
#	Сем. Ежглавичкови (Sparganiaceae)
	{img:sparganium.jpg}
	__Описание на вида:__ Водно многогодишно тревисто растение. Стъблото плаващо, рядко изправено, 20–50 дълго. Листата плаващи или изправени, светлозелени, плоски. Съцветията с 2 главички, съставени от женски цветове и 1, разположена на върха и съставена от мъжки цветове. Всички главички приседнали или най-долната (женска) с къса дръжка. Плодът почти приседнало, широко вретеновидно или овално, с по-тясна долна част, матово орехче.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ водоемите под вр. Бегличка могила; надморска височина — 1360 m.
	__Природозащитен статус:__ няма.


>	Обикновен тис
#	(Taxus baccata L.)
#	Сем. Тисови (Taxaceae)
	{img:taxus.jpg}
	__Описание на вида:__ Двудомно дърво, високо над 20 m. и до 1 m. диаметър на стъблото. Листата вечнозелени, плоски, дълги до 3,5 cm. и широки 2 mm., отгоре тъмнозелени, лъскави, отдолу бледозелени, матови, със слабо подвити надолу ръбове, без смолни канали. Мъжките цветове съставени от малък брой тичинки, събрани в шишарки в пазвите на листата. Женските цветове с 6 люспести листчета и една семепъпка, единично разположена на върха на къси клонки. Семето много твърдо, овално, кафяво, обхванато от месеста чашковидна обвивка (арилус), ярко малиново оцветена, сладка на вкус.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х| | | | | | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ между Враца и водопад Скакля; надморска височина — 500 m.
	__Природозащитен статус:__ ЧК (застрашен), ЗБР.
	__Особености:__ лечебно; отровно (съдържа алкалоида таксин и гликозида таксикатин в цялото растение и семената, с изключение само на арилуса); декоративно.


>	Разперена камбанка
#	(Campanula patula L.)
#	Сем. Камбанкови (Campanulaceae)
	{img:campanulap.jpg}
	__Описание на вида:__ Двугодишно тревисто растение. Коренът нишковиден, разклонен, понякога в основата задебелен. Стъблата единични, рядко по няколко, изправени, високи 30–50 (70) cm., голи или в основата влакнести. Листата последователни, приосновните продълговато лопатовидни, стъбловите ланцетни, 25–50 mm. дълги и 2–5 mm. широки. Съцветието връхно, метличесто, с 3–10 правилни цвята Чашковите дялове линейно ланцетни, отдалечени от венчето, по ръбовете с 1–2 къси зъбчета. Венчето широко фуниевидно, синьо или бледосиньо. Плодът продълговато обратноконична кутийка с кафяви елипсовидни семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х|.х| | |
T$
	__Разпространение на територията на парка:__ пасища и ливади; надморска височина — 700–1400 m.
	__Природозащитен статус:__ няма.
	__Особености:__ фуражно.


>	Прасковолистна камбанка
#	(Campanula persicifolia L.)
#	Сем. Камбанкови (Campanulaceae)
	{img:campanulape.jpg}
	__Описание на вида:__ Многогодишно тревисто растение. Стъблото изправено, обикновено неразклонено, високо до 15–60 (80) cm. Листата последователни, голи, лъскави, назъбени, долните продълговати или обратнояйцевидни с клиновидна основа, горните яйцевидно ланцетни, приседнали и полуобхващащи стъблото. Съцветието връхно, гроздовидно, сбито. Чашката с широко ланцетни дялове, влакнеста, венчето камбанковидно, светло синьо, рядко бяло. Плодът разпукваща се кутийка, с отвори в горната част.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ ливади, горски поляни и храсталаци; надморска височина — 700–1400 m.
	__Природозащитен статус:__ няма.
	__Особености:__ лечебно; декоративно; хранително.


>	Ряпоподобна камбанка
#	(Campanula rapunculoides L.)
#	Сем. Камбанкови (Campanulaceae)
	{img:campanulara.jpg}
	__Описание на вида:__ Многогодишно тревисто растение. Коренището дълго, понякога с цилиндрични и ряповидни задебеления Стъблото единично, рядко разклонено, изправено, високо 30–100 cm., голо или влакнесто. Листата последователни, приосновните и долните стъблови яйцевидни до ланцетни, с дълги дръжки, стъбловите продълговатояйцевидни до ланцетни, приседнали Съцветието едностранен грозд Цветовете правилни, чашковите дялове линейно ланцетни, обърнати надолу, целокрайни. Венчето камбанковидно или широко фуниевидно, синьо-виолетово. Плодът широко обратноконична кутийка с бледо кафяви елипсовидни семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | |.х|.х|.х|.х| | | |
T$
	__Разпространение на територията на парка:__ поляни, храсталаци и широколистни гори; надморска височина — 300–1300 m.
	__Природозащитен статус:__ няма.
	__Особености:__ хранително; фуражно.


>	Ряповидна камбанка
#	(Campanula rapunculus L.)
#	Сем. Камбанкови (Campanulaceae)
	{img:campanular.jpg}
	__Описание на вида:__ Двугодишно тревисто растение. Коренът ряповидно или вретеновидно задебелен, младият отделя млечен сок. Стъблото единично, разклонено в горната си част, изправено, високо 30–100 (120) cm., влакнесто. Листата последователни, приосновните обратнояйцевидни до обратно ланцетни, с дълги дръжки, стъбловите ланцетни до линейно ланцетни, приседнали. Съцветието тесен грозд. Цветовете правилни, по 1 или по 2–3 на дръжки, чашковите дялове тясно линейно ланцетни, отдалечени от венчето, по ръбовете с дълги зъбчета. Венчето камбанковидно или широко фуниевидно, бледо синьо до почти бяло. Плодът обратноконична твърда кутийка с бледо кафяви или жълтеникавокафяви елипсовидни семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ поляни и храсталаци; надморска височина — 300–900 m.
	__Природозащитен статус:__ няма.
	__Особености:__ хранително; фуражно; декоративно.


>	Пролетно секирче
#	(Lathyrus vernus Bernh.)
#	Сем. Бобови (Fabaceae, Leguminosae)
	{img:lathyrusv.jpg}
	__Описание на вида:__ Многогодишно тревисто растение със задебелено коренище с много на брой нишковидни корени. Стъблото единично, неразклонено, изправено, голо, с неясни четири ръба. Прилистниците по-тесни от листчетата, по-къси или равни на листната дръжка. Листата сложни, чифтоперести, листчетата събрани в 3–4 двойки. Цветовете неправилни, двуполови, с двоен околоцветник, събрани във връхно гроздовидно съцветие. Венчето двуустно, синьо, червено или виолетово на цвят. Плодът кафяв боб с едри мрежести жилки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | |.х|.х| | | | | | |
T$
	__Разпространение на територията на парка:__ в храсталаци и широколистни гори; надморска височина — 400–1200 m.
	__Природозащитен статус:__ няма.
	__Особености:__ лечебно; медоносно.


>	Гола коча билка
#	(Nepeta nuda L.)
#	Сем. Устоцветни (Lamiaceae, Labiatae)
	{img:nepeta.jpg}
	__Описание на вида:__ Многогодишно тревисто растение. Стъблото изправено, в горната си част силно разклонено, четириръбесто, високо 50–120 cm., в основата голо, към върха късовлакнесто до голо. Листата срещуположни, приседнали, яйцевидни до ланцетни, по ръба тъпо назъбени. Цветовете с къси дръжки, събрани в многоцветни прешлени, формиращи рехава разклонена метлица. Околоцветникът неправилен, двуустен. Чашката тръбеста, при узряване на плодовете яйцевидна. Венчето бледовиолетово до бяло. Тичинките малко по-дълги от горната устна. Плодовете елиптични тристенни, кафяви орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ тревисти места, храсталаци и горски поляни; надморска височина — 400–1300 m.
	__Природозащитен статус:__ няма.
	__Особености:__ лечебно; медоносно.


>	Дъболистно великденче
#	(Veronica chamaedrys L.)
#	Сем. Живеничеви (Scrophulariaceae)
	{img:veronicac.jpg}
	__Описание на вида:__ Многогодишно тревисто растение с късо и косо коренище. Стъблата изправени, единични или разклоняващи се в основата, на височина достигащи до 50 cm., покрити с гъсти власинки. Листата срещуположни, приседнали, рядко на къси дръжки, яйцевидни, рядко ромбични, назъбени. Цветовете събрани в гроздовидни съцветия, разположени в пазвите на горните двойки листа. Дяловете на чашката 4. Венчето неправилно, четиричленно, светлосиньо. Тичинките са две. Плодовете обратно триъгълни до обратносърцевидни сплеснати кутийки с многобройни семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х|.х| | | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ из тревисти, храсталачни и рудерализирани места, и в гори; надморска височина — 400–1400 m.
	__Природозащитен статус:__ няма.
	__Особености:__ декоративно; лечебно.


>	Горска глушина
#	(Vicia sepium L.)
#	Сем. Бобови (Fabaceae, Leguminosae)
	{img:vicias.jpg}
	__Описание на вида:__ Многогодишно тревисто растение. Стъблото просто или в основата разклонено, с дълги подземни издънки, изправено или възходящо, в основата многоъгълно, с надлъжни ребра, голо или влакнесто, високо 30–60 (100) cm. Прилистниците двуделни, горният дял яйцевиден с кръгло тъмно петно, долният ветриловиден, дълбоко назъбен или наделен Листата последователни, чифтоперести, на върха с дълго разклонено мустаче. Листчетата 3–9 двойки, яйцевидно продълговати, елиптични или ланцетни. Цветовете неправилни, по 2–6 в къси едностранни гроздовидни съцветия в пазвите на листата. Чашката звънеста, косо отсечена. Венчето бледовиолетово или синьо, с тъмни жилки. Плодовете продълговати, елиптично цилиндрични черни бобове.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ храсталаци и гори; надморска височина — 300–1300 m.
	__Природозащитен статус:__ няма.
	__Особености:__ фуражно; медоносно.


>	Листната асинеума
#	(Asyneuma canescens (Waldst. & Kit.) Griseb. & Schenk.)
#	Сем. Камбанкови (Campanulaceae)
	{img:asyneuma.jpg}
	__Описание на вида:__ Многогодишно тревисто растение. Стъблата единични или по няколко, в основата облистени, изправени, високи 40–70 (100) cm., влакнести. Листата последователни, яйцевидни до ланцетни, едро напилени, 30–60 mm. дълги и 10–15 mm. широки. Цветовете правилни, приседнали по групи по 2–4 в гроздовидно съцветие. Чашковите зъбци тясно ланцетни, отдалечени от венчето до разперени. Венчелистчетата линейно ланцетни, виолетови, бледовиолетови до бели. Плодът яйцевидна кутийка с кафяви елипсовидни семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | | |.х|.х| | | | |
	|Плодоносене| | | | | | | |.х|.х|.х| | |
T$
	__Разпространение на територията на парка:__ сухи тревисти и каменливи варовити места; надморска височина — 700–1400 m.
	__Природозащитен статус:__ няма.


>	Виолетова белоочица
#	(Buglossoides purpurocaerulea (L.) I. M. Johnst./Lithospermum purpureo-coeruleum L.)
#	Сем. Грапаволистни (Boraginaceae)
	{img:buglossoides.jpg}
	__Описание на вида:__ Многогодишно тревисто растение. Стъблата 2–3, отначало изправени, високи 50–60 (70) cm., по-късно полегнали, покрити с разперени четинки, със стерилни издънки, които се вкореняват в краищата си. Листата последователни, на двата края заострени, дълги 3–8 cm., широки 0,7–1,5 cm., меки, с прилегнали четинки, целокрайни, без забележими странични жилки. Цветовете с къса дръжка, правилни, събрани във връхни облистени спирални съцветия. Чашката 5-делна, разсечена почти до основата, дълга 6–8,5 mm., със заострени линейни делчета. Венчето фуниевидно, дълго 14–19 mm., отначало червено, по-късно синьо, почти 2 пъти по-дълго от чашката, венечната тръбица отвътре с 5 надлъжни реда от власинки. Плодът разпадащ се на 4 закръглени бели орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ гори и храсталаци; надморска височина — 500–1300 m.
	__Природозащитен статус:__ няма.
	__Особености:__ лечебно.


>	Главеста камбанка
#	(Campanula glomerata L.)
#	Сем. Камбанкови (Campanulaceae)
	{img:campanulag.jpg}
	__Описание на вида:__ Многогодишно тревисто растение. Стъблата единични, рядко по няколко, изправени, високи 30–50 (60) cm., голи или в основата влакнести. Приосновните листа закръглени или сърцевидни, събрани в розетка, стъбловите елиптични до продълговати, фино назъбени, последователни. Цветовете правилни, приседнали в главести съцветия. Чашковите зъбци заострени, без придатъци. Венчето фуниевидно, тъмновиолетово, рядко бяло. Плодът кутийка с отвори в основата и кафяви семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ ливади и поляни; надморска височина — 1000–1400 m.
	__Природозащитен статус:__ няма.
	__Особености:__ декоративно; хранително.


>	Планински минзухар
#	(Crocus veluchensis Herbert)
#	Сем. Перуникови (Iridaceae)
	{img:crocus.jpg}
	__Описание на вида:__ Многогодишно тревисто растение с грудколуковица, достигащо на височина от 8 до 12 cm. Листата линейни, плоски, с бяла надлъжна ивица отгоре. Люспите на грудколуковицата са разнищени във вид на успоредни влакна. Цветовете единични, правилни, двуполови, с прост венчевиден околоцветник, обхванати с по две ципести влагалища. Венчелистчетата 6, сини или лилави; венечната тръбица дългата, тясна, отворът й с пръстен от власинки, рядко гол. Тичинките 3, яйчникът подземен. Плодът кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х| | | | | | | | |
	|Плодоносене| | | |.х|.х| | | | | | | |
T$
	__Разпространение на територията на парка:__ по тревисти места и гори, често край топящи се снежни преспи; надморска височина — 800–1450 m.
	__Природозащитен статус:__ балкански ендемит.
	__Особености:__ декоративно.


>	Обикновена ралица
#	(Consolida regalis S. F. Gray/Delphinium consolida L.)
#	Сем. Лютикови (Ranunculaceae)
	{img:consolida.jpg}
	__Описание на вида:__ Едногодишно тревисто растение. Стъблото голо или слабо влакнесто, високо 20–50 cm. Листата последователни, длановидно 2–3 пъти тройно разсечени на множество теснолинейни, 1–2 mm. широки делчета, долните с дръжка, горните приседнали. Цветовете неправилни, събрани в метличести и гроздовидни съцветия, с прилистници с линейна форма, дълги 3–4 mm. Чашката с 5 листчета, обагрени най-често синьо, наподобяващи венчето, дълги 15–30 mm., яйцевидни; най-горното листче с шпора, дълга 14–18 mm. Венчето недоразвито, три от венчелистчетата сраснали и превърнати в нектарник с шпора, включена в шпората на чашката; страничните две венчелистчета липсват. Тичинките много. Плодникът един. Плодът мехунка, дълга 8–15 m.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | |.х|.х|.х|.х| | | |
T$
	__Разпространение на територията на парка:__ сухи тревисти места; надморска височина — 300–1200 m.
	__Природозащитен статус:__ няма.
	__Особености:__ отровно; лечебно; плевел.


>	Обикновен шпорец
#	(Delphinium fissum Waldst. et Kit.)
#	Сем. Лютикови (Ranunculaceae)
	{img:delphinium.jpg}
	__Описание на вида:__ Многогодишно тревисто растение с грудковидно задебелени корени. Стъблото изправено, неразклонено или слабо разклонено, високо 80–100 cm., голо или влакнесто. Листата последователни, длановидни триделни, едри, дръжките до 10 cm. Съцветието рехав грозд. Цветовете неправилни с шпора, околоцветникът син, виолетов или жълтеникавобял. Шпората по-дълга от околоцветника, хоризонтална. Плодът сух сборен, състоящ се от три тъмнокафяви мехунки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ тревисти и скалисти места на варовик в билните части; надморска височина — 1200–1400 m.
	__Природозащитен статус:__ няма.
	__Особености:__ отровно; декоративно.


>	Обикновен челядник
#	(Echinops ritro L.)
#	Сем. Сложноцветни (Asteraceae, Compositae)
	{img:echinops.jpg}
	Описание: Многогодишно тревисто растение. Стъблата едно или няколко, прости, към върха разклонени, високи 20–60 cm., в долната част жлезисто влакнести и беловълнести Листата в общото си очертание елиптични, приседнали, дълги 10–20 cm., отгоре голи, отдолу беловълнести, единично или двойно пересторазсечени, с линейно ланцетни делчета, завършващи с бодил. Съцветията 1–5 по върховете на разклоненията, кълбести, без обща обвивка, съставени от голям брой цилиндрични едноцветни кошнички, всяка от които е покрита със собствена покривка от керемидообразно наредени голи листчета, като външните обвивни листчета са превърнати в тънки четинки Цветовете сини, тръбести. Плодовете цилиндрични, покрити с прилегнали власинки, дълги около 6 mm., на върха с коронка от сраснали в основата си четинки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х|.х|.х| | |
	|Плодоносене| | | | | | |.х|.х|.х|.х| | |
T$
	__Разпространение на територията на парка:__ по сухи и каменливи места; надморска височина — 400–1400 m.
	__Природозащитен статус:__ няма.
	__Особености:__ лечебно; декоративно.


>	Ресничеста горчивка
#	(Gentianella ciliata (L.) Borkh.)
#	Сем. Тинтявови (Gentianaceae)
	{img:gentianella.jpg}
	__Описание на вида:__ Двугодишно тревисто растение. Стъблата възходящи или прави, единични, ръбести, прости или в горната си част слабо разклонени, по-рядко разклонени от основата, високи 5–30 cm. Приосновните лопатовидни, тъпи, необразуващи листна розетка, рядко опадващи; стъбловите ланцетни или линейно обратно ланцетни, заострени, по ръба целокрайни, с 1 жилка. Цветовете четириделни, по 1–2 (3), на дръжки, връхни или по разклоненията на стъблото. Чашката звънеста, дяловете равни помежду си, ланцетнотриъгълни, дъговидно разперени, на половината от дължината на тръбицата, в основата ципести, по ръба целокрайни. Венчето синьо, свободните дялове равни по дължина на венечната тръбица, ланцетнообратнояйцевидни, късо заострени или тъпи, по ръба в долната половина дълго ресничести, в основата от вътрешната страна голи. Кутийката елипсовидна, с дребни, елипсовидни, по повърхността мрежесто набръчкани семенца.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | | |.х|.х|.х| | | |
	|Плодоносене| | | | | | | | |.х|.х| | |
T$
	__Разпространение на територията на парка:__ ливади, пасища и храсталаци; надморска височина — 800–1450 m.
	__Природозащитен статус:__ няма.


>	Влакнеста самобайка, Урбаличе
#	(Glechoma hirsute/ Waldst. et Kit.)
#	Сем. Устоцветни (Lamiaceae, Labiatae)
	{img:glechoma.jpg}
	__Описание на вида:__ Многогодишно тревисто растение покрито с дълги бели власинки. Цветните стъблата изправени или възходящи, до 60 cm. високи, излизащи от пълзящи, вкореняващи се във възлите стерилни стъбла. Листата срещуположни, долните бъбрековидни, горните яйцевидни Цветовете неправилни, двуустни, събрани в рехави прешлени в пазвите на листата. Чашката с линейно ланцетни зъбци, равни или до 2 пъти по къси от тръбицата. Венчето синьо с бели петна по долната устна. Плодовете кафяви, дълги, елиптични орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | | |.х|.х| | | | | |
T$
	__Разпространение на територията на парка:__ из тревисти места, разредени гори и храсталаци; надморска височина — 600–1000 m.
	__Природозащитен статус:__ няма.
	__Особености:__ декоративно; лечебно.


>	Обикновено гологлавче
#	(Globularia aphyllanthes Crantz)
#	Сем. Гологлавчеви (Giobuiariaceae)
	{img:globularia.jpg}
	__Описание на вида:__ Многогодишно тревисто растение с късо вретеновидно, разклонено коренище. Стъблото възходящо, облистено, 5–40 cm. високо. Приосновните листа цели, обратнояйцевидни до лопатовидни, с 3–5 жилки, събрани в розетка. Стъбловите листа ланцетни, заострени. Съцветието единична сбита главица. Цветовете правилни, двуполови, дребни, със сивкавосини двуустни венчелистчета. Плодът дълго около 1,5 mm. орехче.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене| | | | | |.х|.х| | | | | |
T$
	__Разпространение на територията на парка:__ по сухи варовити каменисти и скалисти места; надморска височина — 400–1400 m.
	__Природозащитен статус:__ няма.
	__Особености:__ лечебно; декоративно; техническо; багрилно; отровно; фуражно.


>	Обикновена хвойна, Синя смрика
#	(Juniperus communis L.)
#	Сем. Кипарисови (Cupressaceae)
	{img:juniperusco.jpg}
	__Описание на вида:__ Вечно зелен храст, рядко ниско дърво. Стъблото с червеникавокафяви леторасли и сиво-кафява кора, високо 80–180 cm. Листата игловидни, в пререз триъгълни, с жлебовидна горна страна и белезникава средна линия, дълги до 2 cm., широки до 1,0–1,5 mm., разположени по 3 в последователни прешлени, на върха заострени. Месестите „плодчета“ (галбули) почти приседнали, синкавочерни, в диаметър 6–9 mm.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене| | | | | | | |.х|.х|.х|.х| |
T$
	__Разпространение на територията на парка:__ по сухи и каменливи склонове, скали, храсталаци; надморска височина — 800–1400 m.
	__Природозащитен статус:__ няма.
	__Особености:__ лечебно; техническо; декоративно; дъбилно.


>	Казашка хвойна
#	(Juniperus sabina L.)
#	Сем. Кипарисови (Cupressaceae)
	{img:juniperus.jpg}
	__Описание на вида:__ Вечнозелен храст с червеникавосива кора, полегнали клони и остра специфична миризма. Листата срещуположни, на младите клонки игловидни, на старите люсповидни, отдолу с изпъкнал ръб, тъпи, сраснали с клоните. Галбулите („плодчетата“) увиснали, кълбести, 5–7 mm. в диаметър, с (1) 2–6 семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене|.х|.х|.х| | | | | | | | | |
T$
	__Разпространение на територията на парка:__ голи отвесни или с голям наклон варовити, по-рядко силикатни скали, скални издатини и сипеи; надморска височина — 550–1300 m.
	__Природозащитен статус:__ ЧК (застрашен); ЗБР.
	__Особености:__ лечебно; декоративно.


>	Горско кукувиче грозде
#	(Muscari botryoides (L.) Mill.)
#	Сем. Кремови (Liliaceae)
	{img:muscarib.jpg}
	__Описание на вида:__ Многогодишно луковично тревисто растение. Луковицата яйцевидно кълбеста, средно голяма. Листата приосновни, 2–3, изправени, широколинейни, жлебовидни, равни или по-дълги от стъблото, на върха постепенно разширени. Съцветието отначало кълбовиден, после продълговато яйцевиден грозд. Цветовете с кълбовиден до делвовиден венчевиден околоцветник, сини, на върха по-дребни, безплодни. Плодовете обратнояйцевидни кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х| | | | | | | |
	|Плодоносене| | | |.х|.х|.х| | | | | | |
T$
	__Разпространение на територията на парка:__ разсветлени широколистни гори, храсталаци, ливади и пасища; надморска височина — 300–1200 m.
	__Природозащитен статус:__ няма.
	__Особености:__ лечебно; декоративно.


>	Качулесто кукувиче грозде
#	(Muscari comosum Mill.)
#	Сем. Кремови (Liiiaceae)
	{img:muscaric.jpg}
	__Описание на вида:__ Многогодишно луковично тревисто растение. Луковицата яйцевидно кълбеста, до 4 cm. в диаметър, покрита със светлокафяви люспи. Листата приосновни, изправени, широколинейни, жлебовидни, равни или по-дълги от стъблото, заострени, месести и бледозелени. Съцветието продълговат разперен и многоцветен грозд. Цветовете преди цъфтежа увиснали, по време на цъфтежа хоризонтални, а след цъфтежа изправени нагоре. Връхните цветове безплодни, събрани на върха на цветното стъбло в качулка, яркосини, с кълбесто яйцевиден околоцветник и дълги, дъговидно извити дръжки. Плодните цветове с тръбесто звънчевиден околоцветник, 2 пъти по-дълъг отколкото широк, кафеникави Плодовете обратнояйцевидни кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ открити тревисти места; надморска височина — 400–1200 m.
	__Природозащитен статус:__ няма.
	__Особености:__ декоративно.


>	Прешленеста какула
#	(Salvia verticillata L.)
#	Сем. Устоцветни (Lamiaceae, Labiatae)
	{img:salviav.jpg}
	__Описание на вида:__ Многогодишно тревисто растение. Стъблото изправено, често разклонено, високо 20–80 cm., покрито с прости власинки. Листата срещуположни; долните продълговато яйцевидни, с дръжка и 2 малки листни делчета на дръжката, дълги 5–10 cm., широки 3–5 cm., назъбени, овласени; горните приседнали. Цветните прешлени с много цветове, групирани в просто или разклонено съцветие. Чашката тръбеста, червеникава, с власинки. Венчето виолетово червеникаво, двуустно. Плодовете орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х|.х|.х| | |
	|Плодоносене| | | | | | |.х|.х|.х|.х| | |
T$
	__Разпространение на територията на парка:__ сухи тревисти места и храсталаци; надморска височина — 400–1000 m.
	__Природозащитен статус:__ няма.
	__Особености:__ лечебно; медоносно.


>	Двулистен синчец
#	(Scilla bifolia L.)
#	Сем. Кремови (Liliaceae)
	{img:scilla.jpg}
	__Описание на вида:__ Многогодишно луковично растение с кълбеста луковица. Стъблото неразклонено, обхванато от два, рядко три линейни листа. Цветовете с прост околоцветник със светлосини, рядко бели венчелистчета, събрани във връхно рехаво гроздовидно съцветие. Цветната дръжка 3–4 пъти по-дълга от цвета. Плодът сферична кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х.х | | | | | | | |
	|Плодоносене| | | |.х|.х|.х| | | | | | |
T$
	__Разпространение на територията на парка:__ по открити и просветлени места в широколистни гори и храсталаци; надморска височина — 300–1300 m.
	__Природозащитен статус:__ няма.
	__Особености:__ лечебно; декоративно.


>	Подъбичево великденче
#	(Veronica teucrium L.)
#	Сем. Живеничеви (Scrophulariaceae)
	{img:veronicat.jpg}
	__Описание на вида:__ Многогодишно тревисто растение. Стъблата тревисти, събрани в групи, с прости разредени или гъсти, отклонени, равномерно разпръснати власинки, високи 20–60 cm. Листата срещуположни, яйцевидни, широко яйцевидни, елиптични, едро неравномерно назъбени до насечени, приседнали, овласени. Съцветията гъсто гроздовидни. Чашковите дялове 5 рядко 4, ланцетни. Чашката яйцевидна, тревисто ципеста. Венчето неправилно, 4-членно, тъмносиньо. Тичинките 2. Плодът яйцевидна до закръглена овласена кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | | |.х|.х| | | | |
	|Плодоносене| | | | | | | |.х|.х| | | |
T$
	__Разпространение на територията на парка:__ покрайнини на дъбови гори и по сухи тревисти места; надморска височина — 400–1200 m.
	__Природозащитен статус:__ няма.
	__Особености:__ декоративно.


>	Малък зимзелен
#	(Vinca minor L.)
#	Сем. Тойнови (Apocynaceae)
	{img:vincam.jpg}
	__Описание на вида:__ Вечнозелено многогодишно тревисто растение, с изправени цветоносни стъбла, високи 15–40 cm. и лежащи вегетативни, вкореняващи се. Листата срещуположни, елипсовидни, кожести, блестящи, целокрайни, дълги 3–5 cm. и широки 1–2 cm., презимуващи. Цветовете единични, разположени на дълга дръжка в пазвите на листата. Чашката петлистна, дребна, със сраснали в основата чашелистчета. Венчелистчетата сини, сраснали и в горната част образуват петделен диск. Плодът продълговато вретеновиден, съставен от 2 удължени самостоятелни части, с по 6–8 кафяви семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | | | |.х|.х| | | | | |
T$
	__Разпространение на територията на парка:__ тревисти и скалисти места на варовик; надморска височина — 400–800 m.
	__Природозащитен статус:__ няма.
	__Особености:__ интродуцирано; лечебно; отровно; декоративно.


>	Витошки еделвайс
#	(Antennaria dioica (L.) Gaertn.)
#	Сем. Сложноцветни (Asteraceae, Compositae)
	{img:antennariadioica.jpg}
	Описание: Многогодишно тревисто растение. Стъблото изправено, беловлакнесто, високо 7–30 cm., с облистени вкореняващи се издънки. Листата беловлакнести; приосновните лопатовидни, постепенно стеснени в крилата дръжка, дълги до 4 cm. и широки до 8 mm., стъбловите линейни, приседнали. Кошничките дребни, 2–10 mm. в диаметър, с плоско цветно легло. Цветовете еднополови, двудомни. Листчетата на обвивката в мъжките кошнички тъпи, по-къси от цветовете и обикновено бели, а в женските кошнички заострени, по-дълги от цветовете и обикновено розови. Женските кошнички само с нишковидни цветове, а мъжките кошнички само с мъжки, тръбести цветове. Плодосемките с хвърчилка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	Разпространение на територията на парка, по сухи каменливи места; надморска височина — 1100–1400 m.
	__Природозащитен статус:__ няма.
	__Особености:__ лечебно.


>	Обикновена лазаркиня
#	(Asperula cynanchica L.)
#	Сем. Брошови (Rubiaceae)
	{img:asperulac.jpg}
	__Описание на вида:__ Многогодишно тревисто растение. Стъблата по няколко или многобройни, високи 10–45 cm., приповдигащи се, възходящи или изправени, разклонени, с 4 тесни ръбове Листата по 4 в прешлен, линейно ланцетни до линейни (15–30 mm. дълги, 0,7–1,5 mm. широки). Съцветието метличесто, рехаво, силно разклонено. Цветовете правилни, венчето фуниевидно, с четири бледорозови до бели листчета Плодовете дребни бъбрековидни орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ сухи тревисти и скалисти места; надморска височина — 800–1400 m.
	__Природозащитен статус:__ няма.


>	Обикновено кървавиче
#	(Bistorta major S. F. Gray/Polygonum bistorta L.)
#	Сем. Лападови (Polygonaceae)
	{img:bistorta.jpg}
	__Описание на вида:__ Многогодишно тревисто растение с дебело, S-овидно, отвън черно, при разчупване розово-червено коренище. Стъблото изправено, голо, неразклонено, високо 30–130 cm., на върха с класовидно съцветие, два пъти по-дълго, отколкото широко. Приосновните и долните стъблени листа едри, продълговато яйцевидни до продълговато ланцетни, в основата клиновидни или изведнъж стеснени в дръжка; средните по-дребни, с къса дръжка или почти приседнали, обхващащи с основата си стъблото; най-горните много дребни, ланцетни до линейни, приседнали, всички целокрайни. Влагалищата много дълги, тръбести, кафяви. Цветовете събрани в безлистен клас, снабден с отделна дръжка Цветовете розови до розовочервени, дълги 3–4 mm., с 5-делен прост околоцветник, разделен почти до основата си. Тичинките 8. Яйчникът горен, с 3 стълбчета. Орехчето дълго 4–5 mm., остро триръбесто, гладко.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ влажни ливади и пасища; надморска височина — 700–1400 m.
	__Природозащитен статус:__ няма.
	__Особености:__ лечебно; дъбилно.


>	Кантабрийска поветица
#	(Convolvulus cantabrica L.)
#	Сем. Поветицови (Convolvulaceae)
	{img:convolvulus.jpg}
	__Описание на вида:__ Многогодишно тревисто растение до полухраст. Стъблото в основата вдървеняло, с множество разклонения високи 15–50 cm., влакнести. Листата последователни, приседнали, ланцетни до линейни. Цветовете правилни, събрани по няколко в странични и връхни сбити дихазий, на къси дръжки. Чашелистчетата обратно ланцетни до обратнояйцевидни, по ръба широко ципести. Венчето фуниевидно, розово. Плодът сферична или яйцевидна, четирисеменна кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | |.х|.х|.х| | | | |
T$
	__Разпространение на територията на парка:__ сухи каменисти, варовити, тревисти места; надморска височина — 300–1100 m.
	__Природозащитен статус:__ няма.


>	Пъстра зайчина
#	(Coronilla varia L.)
#	Сем. Бобови (Fabaceae, Leguminosae)
	{img:coronilla.jpg}
	Описание: Многогодишно тревисто растение. Стъблата многобройни, лежащи, приповдигащи се или изправени, ръбести, разклонени, високи до 1 m. Листата нечифтоперести, с 9 до 25 листни дяла, обратнояйцевидни, елипсовидни, приосновните с дръжки, тези към върха приседнали. Цветовете на дълги дръжки, събрани от 7 до 20 в кълбовидни гроздове. Чашката звъневидна, с почти еднакви, шиловидни, ясно развити зъбци. Венчето разноцветно, флагчето бледорозово или розово, крилцата бели, ладийката бледорозова, а на върха пурпурна, извита и заострена във вид на човка. Плодът линеен боб с едносеменни членчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | | | | | | | | |
	|Плодоносене| | | | | | | | | | | | |
T$
	__Разпространение на територията на парка:__ из ливади и сухи тревисти места; надморска височина до 1400 m.
	__Природозащитен статус:__ няма.


>	Плътногрудеста лисичина
#	(Corydalis solida (L.) Schwarz)
#	Сем. Росопасови (Fumariaceae)
	{img:corydalis.jpg}
	__Описание на вида:__ Многогодишно тревисто растение със сферична, плътна грудка в основата, на която има снопче от къси коренчета. Стъблото изправено, просто или от една клонка. Листата два, последователно разположени, с дръжка, два до три пъти перестотройни, с яйцевидни дялове, целокрайни или на върха си едро назъбени. Цветовете розови, виолетови, бели, с две рано опадащи чашелистчета. Венчелистчетата четири на брой, в два кръга, двете вътрешни елиптични, еднакви, сраснали в основата си, от външните две долното в основата си мехуресто подуто или с къса шпора, а горното на върха подвито, плоско или вдлъбнато Цветовете събрани в рядко гроздовидно съцветие. Прицветниците овални или обратнояйцевидни, назъбени до насечени на върха Плодът разпукваща се на две кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х| | | | | | | |
	|Плодоносене| | | |.х|.х|.х| | | | | | |
T$
	__Разпространение на територията на парка:__ из гори и храсталаци; надморска височина — 300–1350 m.
	__Природозащитен статус:__ няма.
	__Особености:__ лечебно; декоративно растение; отровно.


>	Великолепен карамфил
#	(Dianthus superbus L.)
#	Сем. Карамфилови (Caryophyllaceae)
	{img:dianthuss.jpg}
	__Описание на вида:__ Многогодишно тревисто растение. Стъблата многобройни, формиращи рехави туфи, приповдигащи се в основата, слабо разклонени в горната си част, синкавозелени, високи 30–65 (90) cm. Листата срещуположни, линейно ланцетни или ланцетни. Цветовете единични, силно ароматни. Чашката постепенно стесняваща се нагоре. Венчелистчета на върха насечени повече от половината, бели или розови. Плодовете кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	Разпространение на територията на парка, влажни поляни и ливади; надморска височина — 1000–1400 m.
	__Природозащитен статус:__ няма.
	__Особености:__ декоративно.


>	Горско червеноглавче
#	(Knautia drymeia Heuff.)
#	Сем. Лугачкови (Dipsacaceae)
	{img:knautia.jpg}
	__Описание на вида:__ Многогодишно тревисто растение Стъблото приповдигащо се, право, силно разклонено, високо 50–100 cm., овласено. Листата срещуположни, приосновните в розетка, елиптични до продълговато яйцевидни, по ръба назъбено напилени, с почти равни на дължината им дръжки. Стъбловите листа яйцевидни до яйцевидноланцетни, на върха заострени Съцветията главести, с обща обвивка от заострени листчета Цветовете многобройни дребни, неправилни, с двойна чашка. Външната чашка четиристенна, влакнеста, назъбена, вътрешната паничковидна, с 8–16 четинести осила. Венчето пурпурно до розово Плодовете неразпукливи семки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х|.х| | | |
	|Плодоносене| | | | | | | |.х|.х|.х| | |
T$
	__Разпространение на територията на парка:__ на сенчести, тревисти и каменисти места; надморска височина — 400–1300 m.
	__Природозащитен статус:__ няма.


>	Маточинолистна кошутина
#	(Melittis melissophyllum. L.)
#	Сем. Устноцветни (Lamiaceae, Labiatae)
	{img:melittis.jpg}
	__Описание на вида:__ Многогодишно тревисто растение. Стъблото четириръбесто, изправено, овласено, високо 20–70 cm. Листата срещуположни, едри, продълговати до овални, назъбени, на дръжка. Цветовете неправилни, по 1–3 в пазвите на горните листа, с дръжка. Чашката широко звънчевидна, с 10 жилки, слабо двуустна, с дълги разперени власинки. Венчето двуустно, розово, бяло или яркочервено, горната му устна вдлъбната, долната триделна, средният дял, на която е почти пъти по-дълъг от страничните, на върха разширен и по ръба назъбен. Плодовете яйцевидни, голи, сплескани орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ из храсталаци и гори; надморска височина — 500–1200 m.
	__Природозащитен статус:__ няма.
	__Особености:__ лечебно; декоративно.


>	Пясъчна еспарзета
#	(Onobrychis arenaria (Kit.) DC.)
#	Сем. Бобови (Fabaceae, Leguminosae)
	{img:onobrychis.jpg}
	__Описание на вида:__ Многогодишно тревисто растение. Стъблото възходящо до лежащо, в горната си част разклонено, наребрено, голо или прилегнало влакнесто, в основата най-често червеникаво, високо 20–60 (70) cm. Прилистниците триъгълно клиновидни, ципести, по средата с червеникава жилка. Листата последователни, нечифтоперести с 5–12 двойки ланцетноелиптични листчета, на върха осилести Съцветията цилиндрични или вретеновидни класове Цветовете неправилни. Чашката звънеста, двуустна. Венчето розово или светлопурпурно. Плодовете решетесто скулптрирани отстрани бобове, със зъбци по гръбния ръб.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ сухи тревисти и каменливи места; надморска височина — 300–1100 m.
	__Природозащитен статус:__ няма.
	__Особености:__ фуражно.


>	Обикновена шипка
#	(Rosa canina L.)
#	Сем. Розоцветни (Rosaceae)
	{img:rosa.jpg}
	__Описание на вида:__ Силно бодлив храст, висок до 2–3 m., с дъговидно извити клони и многобройни твърди, сърповидно извити шипове. Листата последователни, дълги 7–9 cm., нечифтоперести, с 5–7 елиптични листчета, остро назъбени, голи. Листата с къса дръжка, с прираснали към нея тесни, жлезисто ресничести прилистници. Цветовете двуполови, 4–6 cm. в диаметър, единични или по няколко по върховете на клонките, розови, по-рядко бели. Цветното легло вдлъбнато, с форма на делвичка, на горния край, на която са прикрепени 5-те пересто изрязани чашелистчета, 5-те едри несраснали венчелистчета и многобройните тичинки. Плодът делвовиден, червен, лъскав, с лъскави власинки и твърди орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ в гори и храсталаци; надморска височина — 400–1400 m.
	__Природозащитен статус:__ няма.
	__Особености:__ лечебно; хранително; витаминозно; декоративно.


>	Лечебно сапунче
#	(Saponaria officinalis L.)
#	Сем. Карамфилови (Caryophyllaceae)
	{img:saponaria.jpg}
	__Описание на вида:__ Многогодишно тревисто растение с доста дебел червеникав корен. Стъблата по няколко, възходящи или изправени, обикновено голи, високи 30–90 cm., в горната си част разклонени. Листата срещуположни на кръст, продълговати до ланцетни, целокрайни, заострени, с 3 жилки, дълги 5–12 cm., към основата стеснени в къса дръжка или приседнали. Цветовете с дръжка, по 1–2 в пазвите на най-горните листа и образуващи на върха на стъблото и разклоненията метличести съцветия. Чашката сраснала, тръбеста, дълга около 20 mm., с 5 зъбеца. Венчето розово до бяло, образувано от 5 свободни листчета, дълги около 1 cm., с овална, слабо двуделна горна част, с удължена тясна долна част — нокът, и два израстъка при основата им. Плодът яйцевидна многосеменна кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х|.х| | | |
	|Плодоносене| | | | | | | |.х|.х|.х| | |
T$
	__Разпространение на територията на парка:__ по влажни песъчливи и чакълести места; надморска височина — 400–1300 m.
	__Природозащитен статус:__ няма.
	__Особености:__ лечебно; отровно; декоративно.


>	Гълъбова самогризка
#	(Scabiosa columbaria L.)
#	Сем. Лугачкови (Dipsacaceae)
	{img:scabiosa.jpg}
	__Описание на вида:__ Двугодишно до многогодишно тревисто растение. Стъблото единично или от средата разклонено, право, високо 40–80 cm., овласено до голо. Листата срещуположни, приосновните в розетка, яйцевидно ланцетни, яйцевидни или лировидно наделени. Средните и горните стъблови листа 1–2 пересто наделени, с линейни или ланцетни странични дялове, беловлакнести, рядко голи. Съцветията лъчисти, главести с обща обвивка от заострени листчета. Цветовете многобройни дребни, неправилни, с двойна чашка. Външната чашка с 8 ребра, по ръба назъбена, вътрешната — паничковидна, с 3–6 пъти по-дълги от короната осили. Венчето синьо-лилаво. Плодовете неразпукливи семки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | | |.х|.х| | | | |
	|Плодоносене| | | | | | | |.х|.х|.х| | |
T$
	__Разпространение на територията на парка:__ сухи тревисти каменисти места; надморска височина — 700–1200 m.
	__Природозащитен статус:__ няма.


>	Черна боровинка
#	(Vaccinium myrtillus L.)
#	Сем. Пиренови (Ericaceae)
	{img:vaccinium.jpg}
	__Описание на вида:__ Малко листопадно храстче, високо 15–50 cm., с ръбести, тяснокрилати клонки. Листата последователни, дълги 1–3 cm., широки 6–15 mm., яйцевидни или продълговато яйцевидни, ситно назъбени, стеснени към върха си, голи, с къса дръжчица (1–1,5 mm.). Цветовете единични, в пазвите на листата, с дръжчица, дълга 2,5–4,0 mm. Чашката паничковидна, почти цяла. Венчето 4–5 делно, розово-зелено, звънчевидно, дълго 4–6 mm. Тичинките 8–10. Яйчникът долен. Плодът сферична синкавочерна ягода, 6–10 mm. в диаметър.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ скални поляни и пасища; надморска височина — 1000–1400 m.
	__Природозащитен статус:__ няма.
	__Особености:__ лечебно; хранително.


>	Връшняк
#	(Bruckenthalia spiculifolia (Salisb.) Reichenb.)
#	Сем. Пиренови (Ericaceae)
	{img:bruckenthalia.jpg}
	__Описание на вида:__ Вечнозелено храстче. Стъблото с приповдигащи се, гъсто овласени клонки, високо 10–25 cm. Листата линейно игловидни, от 3 до 6 mm. дълги и от 0,5 до 1 mm. широки, по 3–5 в прешлени или често последователни, заострени, с жлезисто осилче, със силно подгънати ръбове и с реснички от къси обикновени и разпръснати дълги, жлезисти власинки. Цветовете четириделни, без прицветници, групирани във връхни, къси гроздовидни съцветия, с кълбесто звънчевидно, ярко розово до червено, около 3 mm. дълго венче. Чашката розова, наполовина по-къса от венчето, с по 5 зъбчета. Тичинките 8. Стълбчето дълго, стърчащо над венчето Плодът кутийка, около 2 mm. дълга.
	Период на цъфтеж и плодоносене.
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ под връх Бегличка могила; надморска височина — 1200–1400 m.
	__Природозащитен статус:__ няма.
	__Особености:__ декоративно.


>	Луковична горва, Луковичен зъбник
#	(Cardamine bulbifera (L.) Crantz/Dentaria bulbifera L.)
#	Сем. Кръстоцветни (Brassicaceae)
	{img:cardamine.jpg}
	__Описание на вида:__ Многогодишно тревисто растение. Коренището покрито с месести люспи и тънки нишковидни корени. Стъблото неразклонено, изправено, зелено, в долната си част безлистно, а в горната с 10–12 листа, високо до 70 cm. Приосновните листа нечифтоперести със седем назъбени листчета и дълги дръжки, стъбловите последователни, с къси дръжки, в пазвите с по една сферична кафяво-виолетова луковичка. Цветовете често стерилни, събрани в късо съцветие с 6–12 цвята. Венчето виолетово, розово или бяло. Плодът шушулка, с яйцевидни, жълто-кафяви семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х|.х| | | | | | |
	|Плодоносене| | | |.х|.х|.х| | | | | | |
T$
	__Разпространение на територията на парка:__ из широколистни сенчести гори и храсталаци; надморска височина — 800–1500 m.
	__Природозащитен статус:__ няма.
	__Особености:__ лечебно; декоративно.


>	Фригийска метличина
#	(Centaurea phrygia L.)
#	Сем. Сложноцветни (Asteraceae, Compositae)
	{img:centaurea.jpg}
	__Описание на вида:__ Многогодишно тревисто растение Стъблото изправено, просто или разклонено, високо 30–80 (130) cm., слабо влакнесто. Листата последователни, влакнести до вълнести; долните с дръжки; горните приседнали, ситно назъбени или целокрайни. Придатъците на обвивните листчета на кошничката кафяви, перестоизрязани, извити навън. Цветовете пурпурни в периферията на кошничката едри фуниевидни, останалите тръбести Плодовете семки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х|.х| | |
T$
	__Разпространение на територията на парка:__ сухи тревисти и скалисти места; надморска височина — 500–1400 m.
	__Природозащитен статус:__ няма.


>	Гигантски карамфил
#	(Dianthus giganteus D’Urv.)
#	Сем. Карамфилови (Caryophyllaceae)
	{img:dianthusg.jpg}
	__Описание на вида:__ Многогодишно тревисто растение. Стъблото право, неразклонено, често с восъчен налеп, високо 30–100 cm. Листата срещуположни, линейни, на върха заострени, обхващат стъблото с дълги листни влагалища. Съцветието главесто. Цветовете правилни, многобройни. Чашката петделна. Венчелистчетата назъбени, розово — пурпурни. Плодовете многосеменни кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ каменливи и тревисти места; надморска височина — 300–1300 m.
	__Природозащитен статус:__ няма.
	__Особености:__ декоративно.


>	Самодивско цвете, Кучешки зъб
#	(Erythronium dens-canis L.)
#	Сем. Кремови (Liliaceae)
	{img:erythronium.jpg}
	__Описание на вида:__ Многогодишно луковично тревисто растение. Луковицата удължена, яйцевидно цилиндрична, бяла, с тънка светлокафява обвивка Стъблото високо 10–20 (30) cm. Листата 2, почти срещуположни, приосновни, яйцевидно елипсовидни, яйцевидно ланцетни, широко до удължено ланцетни, към основата стеснени в дръжка, с влагалище, което обхваща стъблото, отгоре лъскави, матови или синкавозелени, обикновено с кафяво-червени петна Цветовете обикновено единични, много рядко по 2, връхни, наведени надолу. Околоцветникът звънчевиден, с 6 ланцетни листчета до 4,5 cm. дълги, остри и до 1 cm. широки, отначало сближени, после извити навън, розови или светло лилави, по-рядко бели или лилаво-червени, в основата с жълто или оранжево-кафяво петно. Кутийката обратно яйцевидна, с тъпи ръбове, семената сбити.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| |.х|.х|.х|.х| | | | | | | |
	|Плодоносене| | | |.х|.х|.х| | | | | | |
T$
	__Разпространение на територията на парка:__ из храсталаци и край гори; надморска височина — 600–1200 m.
	__Природозащитен статус:__ няма.
	__Особености:__ декоративно.


>	Дъбровник
#	(Eupatorium cannabinum L.)
#	Сем. Сложноцветни (Asteraceae, Compositae)
	{img:eupatorium.jpg}
	__Описание на вида:__ Многогодишно тревисто растение, цялото овласено, с изправено просто или разклонено стъбло, високо до 150 cm. Листата срещуположни, с къса дръжка, длановидно разделени на 3–5 ланцетни назъбени листчета. Цветните кошнички дребни, 2–5 mm. в диаметър, събрани във връхни щитовидни метлици. Обвивните листчета длъгнести, керемидообразно наредени, тъпи. Цветното легло голо. Всички цветове розови до виолетови, тръбести, двуполови, с тръбесто стеснено към основата си венче. Плодовете дълги около 3 mm., с хвърчилка от една редица четинки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х|.х|.х| | |
	|Плодоносене| | | | | | |.х|.х|.х|.х| | |
T$
	__Разпространение на територията на парка:__ влажни места и край потоци; надморска височина — 300–1000 m.
	__Природозащитен статус:__ няма.
	__Особености:__ лечебно.


>	Керемидесто петльово перо
#	(Gladiolus imbricatus L.)
#	Сем. Перуникови (Iridaceae)
	{img:gladiolus.jpg}
	__Описание на вида:__ Многогодишно тревисто растение с грудколуковица, обвита от тънки, сбити успоредни влакна. Стъблото изправено, високо 30–80 cm., с 2–3 на брой мечовидни, наредени в два реда листа, широки 15–20 mm., към върха заострени. Съцветието връхно, във вид на клас, най-често обърнато на една страна, с 3–12 цвята, приседнали в пазвите на ланцетни, заострени прицветници, по-къси от цветовете. Цветовете зигоморфни. Околоцветникът венчевиден, неправилен, с къса тръбица, яркочервен или червено-виолетов, дълъг 3–4 cm., околоцветните листчета почти еднакви помежду си, обратнояйцевидни, стеснени към основата си в нокът. Тичинките 3, прикрепени върху устието на венечната тръбица. Плодът разпуклива кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ влажни ливади и тревисти места; надморска височина — 1000–1200 m.
	__Природозащитен статус:__ няма.
	__Особености:__ декоративно; лечебно.


>	Стъблообхваната мъртва коприва
#	(Lamium amplexicaule L.)
#	Сем. Устоцветни (Lamiaceae, Labiatae)
	{img:lamium.jpg}
	__Описание на вида:__ Едногодишно тревисто растение. Стъблото от основата силно разклонено с възходящи или изправени клонки, четириръбесто, влакнесто, високо 10–30 (40) cm. Листата срещуположни, приосновните и долните стъблови с дръжки, горните присъцветни приседнали, стъбло обхващащи, бъбрековидни или закръглени. Цветовете приседнали по 4–6 в пазвите на горните листа. Околоцветникът неправилен, двуустен. Чашката тръбеста, звънчевидна. Венчето розовочервено. Плодовете продълговато яйцевидни, тристенни, светлокафяви орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | |.х|.х|.х|.х|.х|.х|.х| | | |
	|Плодоносене| | | |.х|.х|.х|.х|.х|.х| | | |
T$
	__Разпространение на територията на парка:__ на открити тревисти места; надморска височина — 300–1000 m.
	__Природозащитен статус:__ няма.
	__Особености:__ плевел.


>	Грудково секирче
#	(Lathyrus tuberosus L.)
#	Сем. Бобови (Fabaceae, Leguminosae)
	{img:lathyrust.jpg}
	__Описание на вида:__ Многогодишно тревисто растение. Коренището грудковидно, вертикално. Стъблата единични или по няколко, изправени, възходящи или полулежащи, тънки, неразклонени, четириръби без крила, високи 50–100 cm. Листата последователни, двойни, на върха с триделно мустаче, в основата на листната дръжка с малки полустреловидни прилистници. Двойката листчета ланцетни, на върха късоосилести, голи. Цветовете неправилни, събрани по няколко в гроздовидни съцветия, ароматни. Чашката с малки зъбци, 3–5 пъти по-къса от венчето. Венчето светлочервено до пурпурно или синкаво. Плодът боб, черно-кафяв, линеен, гол.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ сухи тревисти места; надморска височина — 300–900 m.
	__Природозащитен статус:__ няма.
	__Особености:__ фуражно.


>	Петров кръст
#	(Lilium martagon L.)
#	Сем. Кремови (Liliaceae)
	{img:liliumm.jpg}
	__Описание на вида:__ Многогодишно луковично тревисто растение с жълта луковица, покрита с месести люспи. Стъблото изправено, високо до 1 m. Листата елиптични, разположени по 5–10 в 1–3 прешлена. Съцветието рядък, връхен грозд. Цветовете едри, с прост венчевиден околоцветник с 6 розови или светлочервени, най-често обсипани с по-тъмни точици венчелистчета. Плодът едра шестстенна кутийка с дълги кафяви семена.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ в гори и храсталаци — 1100–1350 m.
	__Природозащитен статус:__ няма.
	__Особености:__ лечебно; декоративно; медоносно.


>	Румянка
#	(Lychnis flos-cuculi L.)
#	Сем. Карамфилови (Caryophyllaceae)
	{img:lychnis.jpg}
	__Описание на вида:__ Многогодишно тревисто растение. Стъблата прости, неразклонени, високи 30–65 (90) cm., голи или с редки къси власинки. Листата срещуположни, долните стъблови продълговато лопатовидни, островърхи, горните линейно ланцетни, отдолу грапави. Цветовете правилни, разположени в редки дихазий. Чашката тръбесто звънеста. Венчелистчета тъмно пурпурни до бледорозови, в горната си част с четири дяла, средните дълги, наподобяващи птица с дълга раздвоена опашка в полет. Плодовете кутийки.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ влажни поляни и мочурливи ливади; надморска височина — 500–1300 m.
	__Природозащитен статус:__ няма.
	__Особености:__ декоративно; медоносно; лечебно.


>	Обикновена блатия
#	(Lythrum salicaria L.)
#	Сем. Блатиеви (Lythraceae)
	{img:lythrum.jpg}
	__Описание на вида:__ Многогодишно тревисто растение. Стъблото изправено, почти 4 ръбесто, високо 60–150 cm., просто или разклонено в горната си част, късовлакнесто, рядко почти голо. Листата приседнали, в основата си сърцевидни, долните срещуположни или в прешлени по 3–4, ланцетни до удължено елиптични, влакнести, средните срещуположни, горните често последователни, към върха обикновено заострени, целокрайни. Цветовете с къса дръжка, събрани по 2–4 в пазвите на най-горните листа и образуващи класовидно или гроздовидно съцветие. Чашката 6-листна, сраснала в тръбица. Венчелистчетата 6, розово-виолетови до бели, продълговато обратнояйцевидни, на върха обикновено закръглени. Плодът гола, разпукваща се на две кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ по влажни места край реки и потоци; надморска височина — 300–1300 m.
	__Природозащитен статус:__ няма.
	__Особености:__ лечебно; дъбилно.


>	Полска гайтаника
#	(Melampyrum arvense L.)
#	Сем. Живеничеви (Scrophulariaceae)
	{img:melampyrum.jpg}
	__Описание на вида:__ Едногодишно тревисто растение. Стъблото изправено, просто или разклонено в горната част, четириръбесто, високо 15–50 cm. Листата срещуположни, ланцетни, приседнали, горните по ръба с остри зъбчета. Цветовете развиващи се в горните листни възли и формиращи гроздовидно съцветие. Прицветниците яйцевидни, пурпурни или бледозелени до белезникави, с точковидни нектарници. Чашката почти равна на венечната тръбица. Венчето неправилно, двуустно, розово или пурпурно, рядко жълто, в гърлото или на долната устна с жълто петно Плодът обратно яйцевидна кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ поляни и ливади; надморска височина — 300–1400 m.
	__Природозащитен статус:__ няма.
	__Особености:__ плевел; отровно.


>	Горски чистец
#	(Stachys sylvatica L.)
#	Сем. Устоцветни (Lamiaceae, Labiatae)
	{img:stachys.jpg}
	__Описание на вида:__ Многогодишно тревисто растение с дълго пълзящо коренище. Стъблото изправено, единично или в съцветието разклонено, 30–120 cm. високо, влакнесто. Листата срещуположни, тъмнозелени, рехаво влакнести, с дръжки, сърцевидно яйцевидни, на върха остри, едро назъбени. Цветовете неправилни, двуустни, събрани по 3–6 в прешлени в пазвите на горните двойки листа. Чашката звънчевидна, жлезисто влакнеста. Венчето тъмночервено с бели петна жлезисто влакнесто. Плодовете обратнояйцевидни, черно-кафяви орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ в гори; надморска височина — 300–1400 m.
	__Природозащитен статус:__ няма.
	__Особености:__ лечебно.


>	Келереров центрантус
#	(Centranthus kellereri (Stoj., Stef. & T. Georgiev) Stoj. & Stef.)
#	Сем. Дилянкови (Valerianaceae)
	{img:centranthus.jpg}
	__Описание на вида:__ Многогодишно тревисто растение със силно развита коренова система. Стъблата високи 50–80 (120) cm., голи, прости или разклонени, изправени или възходящи. Листата срещуположни, голи, целокрайни, долните и средните на къси дръжки, продълговато ланцетни, горните приседнали, линейно ланцетни. Съцветието връхно, щитовидно или метличесто. Венчето тръбесто, пурпурно червено до лилаво, рядко бяло, 5-делно, с насочена надолу линейна шпора. Плодът едносеменен с хвърчилка от четинки.
	Период на цъфтеж и плодоносене.
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ стръмни, варовити, подвижни скални сипеи между с. Челопек и с. Паволче; надморска височина — 600–800 m.
	__Природозащитен статус:__ ЧК (критично застрашен), IUCN(R), ЗБР, БК, български ендемит.


>	Тяснолистно секирче
#	(Lathyrus nissolia L.)
#	Сем. Бобови (Fabaceae, Leguminosae)
	{img:lathyrusn.jpg}
	__Описание на вида:__ Едногодишно тревисто растение. Стъблата единични или по няколко, изправени или възходящи, неразклонени, четириръби без крила, високи 15–50 cm. Листата са видоизменени листни дръжки (филодии), последователни, ланцетни Цветовете неправилни, единични или по 2–4 в пазвите на листата. Чашката с ланцетни зъбци, двойно по-къса от венчето. Венчето пурпурно или пурпурно виолетово. Плодът боб, светлокафяв, линеен.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ ливади и окрайнини на гори; надморска височина — 300–1000 m.
	__Природозащитен статус:__ няма.
	__Особености:__ плевел.


>	Червена медуница
#	(Pulmonaria rubra Schott.)
#	Сем. Грапаволистни (Boraginaceae)
	{img:pulmonaria.jpg}
	__Описание на вида:__ Многогодишно тревисто растение. Стъблото 20–30 cm. високо, ръбесто, четинесто, влакнесто, в горната част и жлезисто влакнесто. Летните листа елиптични, яйцевидни или ланцетни, изведнъж или постепенно стеснени в тяснокрилата дръжка, почти равна на петурата, без петна (рядко с петна), влакнести; стъбловите листа ланцетни до яйцевидни или елиптично ланцетни, от двете страни късочетинести, низбягващи, долните клиновидно стеснени в основата, средните и горните приседнали. Съцветията гъсти скорпионовидни монохазии, при плода силно удължаващи се. Чашката тръбеста, при плода разрастваща се, с остри триъгълни зъбци, късо четинесто жлезиста. Венчето червено, запазващо баграта си до края на цъфтежа (по-рядко бяло), фуниевидно. Орехчетата киловидни, черни, лъскави, беловлакнести.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | |.х|.х| | | | | | | |
	|Плодоносене| | | | | |.х|.х| | | | | |
T$
	__Разпространение на територията на парка:__ влажни, сенчести, каменливи и гористи места; надморска височина — 600–1300 m.
	__Природозащитен статус:__ няма.


>	Лудо биле
#	(Atropa bella-donna L.)
#	Сем. Картофови (Soianaceae)
	{img:atropa.jpg}
	__Описание на вида:__ Многогодишно тревисто растение с къс, дебел, разклонен корен Стъблото дебело, изправено, в горната си част разклонено, високо до 2 m., с тънки ребра. Долните листа единични, горните по два (единият едър, а другият малък — видоизменен прилистник), продълговато елиптични, заострени, целокрайни, дълги до 20 cm., широки до 10 cm., с къса дръжка. Цветовете по няколко (1–3), излизащи от пазвите на листата, всеки с отделна дръжка. Чашката почти до основата си 5-делна. Венчето делвовидно, кафяво-виолетово или зеленикаво, със слабо разперени делчета, дълго 2–3 cm., широко 10–18 mm. Тичинките по-къси до едва по-дълги от венчето. Яйчникът горен. Плодът лъскава, едра (15–20 mm. в диаметър) червено-виолетова сочна ягода с многобройни черни бъбрековидни семенца.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | |.х|.х|.х| | | | | |
	|Плодоносене| | | | | | | |.х|.х| | | |
T$
	__Разпространение на територията на парка:__ в изредени букови гори; надморска височина — 800–1400 m.
	__Природозащитен статус:__ няма.
	__Стопанско значение:__ лечебно; отровно.


>	Черна чемерика
#	(Veratrum nigrum L.)
#	Сем. Кремови (Liiiaceae)
	{img:veratrum.jpg}
	__Описание на вида:__ Многогодишно тревисто растение. Стъблото изправено, в горната си част разклонено, покрито с меки власинки, високо до 120 cm. Приосновните листа елиптични, голи, заострени, постепенно намаляващи към върха на стъблото. Цветовете многобройни, обикновено събрани в метличесто съцветие. Съцветието напластено. Околоцветникът прост, венчевиден, с шест тъмнокафяви или тъмночервени еднакви листчета, разположени в 2 кръга. Цветните дръжки равни или малко по-дълги от околоцветника, бяло напластени, при основата си с къси ланцетни прицветници. Плодът яйцевидна кутийка.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х|.х| | | | |
	|Плодоносене| | | | | | |.х|.х|.х| | | |
T$
	__Разпространение на територията на парка:__ из храсталаци и горски поляни; надморска височина до 1500 m.
	__Природозащитен статус:__ няма.
	__Особености:__ отровно растение; лечебно.


>	Обикновена калугерка
#	(Nonea pulla (L.) DC.)
#	Сем. Грапаволистни (Boraginaceae)
	{img:nonea.jpg}
	__Описание на вида:__ Едногодишно тревисто растение. Сиво, покрито с прости четинести власинки Стъблото изправено, набраздено, обикновено в горната си част разклонено, 20–30 (50) cm. високо, гъсто облистено. Листата последователни, яйцевидно ланцетни, ланцетноелиптични, ланцетни, до линейно ланцетни, заострени, целокрайни. Долните по-къси и тесни, средните по-дълги и широки, стъбло обхващащи Цветовете правилни, събрани в къс, гъст скорпионовиден монохазий. Чашката звънеста. Венчето червено или тъмно пурпурно Плодовете мрежовидно набръчкани, брадавичести, неправилно яйцевидни орехчета.
	__Период на цъфтеж и плодоносене:__
T>
	|.Месец|.I|.II|.III|.IV|.V|.VI|.VII|.VIII|.IX|.X|.XI|.XII|
	|Цъфтеж| | | | | |.х|.х| | | | | |
	|Плодоносене| | | | | | |.х|.х| | | | |
T$
	__Разпространение на територията на парка:__ сухи тревисти и каменисти места и храсталаци; надморска височина — 300–800 m.
	__Природозащитен статус:__ няма.
	__Особености:__ плевел.


>	Литература

	Анчев, М., Бондев, И., Ганчев, Г., Генова, Е., Делипавлов, Д., Евстатиева, Л., Кузманов, Б., Мешинев, М., Митрев, А., Николов, Н., Пеев, Д., Робева, П., Стефанова, Б. 1995. Хронологичен атлас на лечебните растения в България. София, БАН.
	Асенов, И., Гусев, Ч., Китанов, Г., Николов, С., Петков, Т. 1998. Билкосъбиране. Ръководство за бране и първична преработка на лечебни растения. София, Билер.
	Асьов, Б., Горанова, В. 2006. Растителност флора, гъбно разнообразие. В: План за управление на ПП Врачански балкан. София, Агролеспроект ЕООД.
	Асьов, Б., Денчев, Ц. 2011. Велчево плюскавиче. Алпийско плюскавиче. Червена книга на Република България Том 1. Растения и гъби. ИБЕИ — БАН & МОСВ, София.
	Вълев, С., Асенов, И. (ред.) 1973. Флора на НР България. Т. 5. София, БАН.
	Делипавлов, Д., Чешмеджиев, И., Попова, М., Терзийски, Д., Ковачев И. 2003. Определител на растенията в България. Аграрен университет Пловдив.
	Димитров, М., Димова, Д., Николов, М. 2009. Лечебните растения в Природен парк „Шуменско плато“. ДПП „Шуменско плато“.
	Димитрова, Д. 2011. Лаврово бясно дърво. В: Пеев, Д. и др. (ред.) 2011. Червена книга на Република България. Том 1. Растения и гъби. ИБЕИ — БАН & МОСВ, София.
	Евстатиева, Л. 2011. Обикновен тис. В: Пеев, Д. и др. (ред.) 2011. Червена книга на Република България. Том 1. Растения и гъби. ИБЕИ — БАН & МОСВ, София.
	Закон за лечебните растения. Обн. ДВ. бр. 29 от 7 април 2000 г., изм. ДВ бр. 23 от 1 март 2002 г., изм. ДВ бр. 91 от 25 септември 2002 г., изм. ДВ бр. 30 от 11 април 2006 г., изм. ДВ. бр. 65 от 11 август 2006 г., изм. ДВ. бр. 94 от 16 ноември 2007 г., изм. ДВ. бр. 36 от 4 април 2008 г., изм. ДВ. бр. 43 от 29 април 2008 г., изм. ДВ бр. 80 от 9 октомври 2009 г., изм. ДВ. бр. 103 от 29 декември 2009 г., изм. ДВ. бр. 28 от 5 април 2011 г., изм. ДВ. бр. 82 от 26 октомври 2012 г., изм. ДВ. бр. 66 от 26 юли 2013 г.
	Иванов, И. 2007. Лечебните свойства на растенията София, Жанет 45.
	Йорданов, Д. (ред.) 1976. Флора на НР България. Т. 6. София, БАН.
	Йорданов, Д., Китанов, Б., Вълев, С. (ред.) 1963. Флора на НР България Т. 1. София, БАН.
	Йорданов, Д., Китанов, Б., Вълев, С. (ред.) 1964. Флора на НР България Т. 2. София, БАН.
	Йорданов, Д., Кожухаров, С. (ред.) 1970. Флора на НР България. Т. 4. София, БАН.
	Йорданов, Д., Кузманов, Б. (ред.) 1966. Флора на НР България. Т. 3. София, БАН.
	Китанов, Б. 1987. Разпознаване и събиране на билки. София, Земиздат.
	Кожухаров, С. (ред.) 1982. Флора на НР България. Т. 8. София, БАН. Кожухаров, С., Анчев, М. (ред.) 2012. Флора на Република България Т. 11 София, БАН.
	Кожухаров, С., Кузманов, Б. (ред.) 1995. Флора на Република България Т. 10 София, БАН.
	Кузманов, Б. (ред.) 1979. Флора на НР България. Т. 7. София, БАН.
	Кузманов, Б. (ред.) 1989. Флора на Република България. Т. 9. София, БАН.
	Малеев, А., Кузманов, Б., Петков, В. 1982. Съвременна фитотерапия. София, Медицина и физкултура.
	Мешинев, Т., Апостолова, И., Асьов, Б., Гьошева, М. 2012. В: Пеев, Д., Петрова, А., Апостолова, И., Асьов, Б. (ред.). 2012. Важни места за растенията в България. Sofia — Moscow, Pensoft.
	Нешев, Г., Ланджев, И. 1989. Справочник за билките. София, „д-р П. Берон“.
	Павлов, Д., Димитров, М. 2010. Ботаника. ЛТУ, София.
	Пеев, Д., Цонева, С. 2011. Келереров центрантус. В: Пеев, Д. и др. (ред.) 2011. Червена книга на Република България. Том 1. Растения и гъби. ИБЕИ — БАН & МОСВ, София.
	Пеев, Д. и др. (ред.) 2011. Червена книга на Република България. Том 1. Растения и гъби. ИБЕИ — БАН & МОСВ, София.
	Петков, В. 1973. Медоносни растения. София, Земиздат.
	Станева, Д., Панова, Д., Райнова, Л., Асенов, И. 1982. Билките във всеки дом София, Медицина и физкултура.
	Стоева, М. 2011. Казашка хвойна. В: Пеев, Д. и др. (ред.) 2011. Червена книга на Република България Том 1. Растения и гъби ИБЕИ — БАН & МОСВ, София.
	Стоянов, Н. 1972. Нашите лекарствени растения. София, Наука и изкуство.
	Цонев, Р. 2011. Ковачев зановец. В: Пеев, Д. и др. (ред.) 2011. Червена книга на Република България. Том 1. Растения и гъби. ИБЕИ — БАН & МОСВ, София.
