>	Предговор

	_Откакто се роди онази сянка, в „Мега“ заваляха писма, едно от друго по-готини, в които вие осъществихте Обратната връзка, за която ви помолих. „Навременната информация решава изхода на мисията“, както обича да казва старият Оберон, и ето какво реши тя в случая: „Сянка на съмнение“ ще излезе в Хрониките под номер 3, изпреварена най-брутално от идеята за турнирна игра, разположена в Орм. Идеята се превърна в реалност за две кървави, напрегнати седмици, и направо ви завиждам, че я държите в ръцете си. След това кратко обяснение остава само едно предупреждение и една благодарност._
	_Предупреждавам всички читатели, че при цялата си технологична красота Орм е едно жестоко и неприятно за живеене място, в което се пролива кръв и хвърчи мозък. Това е определено най-бойната книга, която съм писал, така че всички със слаби стомаси да внимават._
	_Благодаря на всички хора, на които благодаря обикновено, но този път ще назова само един от тях: Ейдриън Уейн, който измисли този жанр и откри надпреварата с прекрасната „Майстори на меча“._

>	Бойците на Орм

	В най-големия град на Земята през деветдесетте години на двадесет и втори век рекламата приема странни форми. По думите на култовия дизайнер Рудолф Алиенде, „В днешно време, за да накараш хората да ти обърнат внимание, трябва да ги треснеш с чук по главата.“ (Цитатът всъщност принадлежи на Джон Доу, изпълнен от Кевин Спейси във филма „Седем“ през 1996 г.) Корпорацията „Биотекс“, водещото име в Осморката, прави точно това с организирания от нея турнир „Бойците на Орм“.
	Битките в този турнир, провеждани на избрани от самите състезатели арени и предавани пряко по еднопосочната тривизионна линия на Кибспейс, се водят до клинична смърт. Договорът, който участниците сключват с корпорацията-организатор, задължава „Биотекс“ да направи всичко възможно, за да ги върне навреме в съзнание и да смени безплатно всички контузени по време на битките органи и системи независимо от представянето на състезателя. Най-добрите бойци на Орм получават възможността да спечелят безценен уличен кредит и десетте милиона ормски марки, които очакват окончателния победител. „Биотекс“ получава най-страхотната реклама за специалистите в болничната си верига и лабораториите си за отглеждане на органични приставки, която някой може да си представи.
	„Бойците на Орм“ е напълно открит турнир, като единственото ограничение засега е расовата принадлежност на състезателите. В него може да участва всеки жител на Орм от човешката раса, който изрази желание за това в определения за целта сайт на корпоративната територия в Кибспейс. Специална комисия на „Биотекс“ начело с шефа на турнира, господин Джей Хоровиц (с постоянна длъжност началник на бойния отдел на корпорацията), отсява подходящите кандидати и се спира на петима участници. Ето ги:

#	Брус О’Конър

	{img:boycite_na_orm_bruce_oconner.png|-left}
	_Име_: Брус О’Конър
	_Живот_: 20
	_Офанзивен статус_: 4
	_Дефанзивен статус_: 5
	_Интерактивен статус_: 1
	_Пари_: 3000 ОМ
	_Оръжие_: Няма.
	_Отличителни белези_: Брус има пластостоманен квазискелет „Терминатор 2000“ и квазимускулна система, които му дават огромна издръжливост и сила. Предпочита да се бие с юмручни удари, хвърляния и различни захвати.
	_Мотивация за участие_: Победата в турнира ще му осигури нужния уличен кредит, за да си намери добре платена работа като гард или наемник от високите ешелони.
	_Предпочитана арена_: Станция Бета, Подземен град.

#	Муджина

	{img:boycite_na_orm_mudzina.png|-left}
	_Име_: Муджина
	_Живот_: 20
	_Офанзивен статус_: 3
	_Дефанзивен статус_: 3
	_Интерактивен статус_: 3
	_Пари_: 6000 ОМ
	_Оръжие_: Два самурайски меча.
	_Отличителни белези_: Муджина се изживява като наследник на легендарните странстващи самураи от средновековна Япония, ронините, и се бие по древните им правила. Бързината, на движенията и скоростта на реакциите му са пословични.
	_Мотивация за участие_: Като всички бойци, загърбили материалната страна на живота, Муджина се стреми единствено към славата.
	_Предпочитана арена_: Висяща платформа във Въздушния град.

#	Ом Бустър

	{img:boycite_na_orm_om_buster.png|-left}
	_Име_: Ом Бустър
	_Живот_: 20
	_Офанзивен статус_: 1
	_Дефанзивен статус_: 2
	_Интерактивен статус_: 5
	_Пари_: 4000 ОМ
	_Оръжие_: Блейдове и нокти на двете ръце, нож за хвърляне.
	_Отличителни белези_: Ом е бърз и ловък боец без никакви скрупули. Последното, заедно с познанията му по акупунктура, го правят опасен противник.
	_Мотивация за участие: Бустър има известни психологически проблеми и е развил пристрастяване към адреналин с естествен произход. Битките на живот и смърт са любимият му начин да си го набавя. Предпочитана арена_: Яма 1, Равнината.

#	Ванеса Ченг

	{img:boycite_na_orm_vanesa_cheng.png|-left}
	_Име_: Ванеса Ченг
	_Живот_: 20
	_Офанзивен статус_: 2
	_Дефанзивен статус_: 4
	_Интерактивен статус_: 3
	_ари_: 2000 ОМ
	_Оръжие_: Две тонфи и вградено острие в дясната обувка.
	_Отличителни белези_: Ванеса е необикновено добър акробат и активно прилага уменията си в ръкопашните схватки. Въпреки дребния си ръст и склонността си да прекалява с алкохола тя е уважаван уличен боец във Въздушния град, отбягван дори от андроидите.
	_Мотивация за участие_: Ченг силно се нуждае от паричната награда на конкурса, за да финансира първата си голяма операция като крадец.
	_Предпочитана арена_: Дупката, Въздушен град.

#	Елейа Казума

	{img:boycite_na_orm_eleya_kazuma.png|-left}
	_Име_: Елейа Казума
	_Живот_: 20
	_Офанзивен статус_: 5
	_Дефанзивен статус_: 1
	_Интерактивен статус_: 2
	_Пари_: 10000 ОМ
	_Оръжие_: Електрошоков бич и канализирани резци, по които тече отрова от специално присадена ендокринна жлеза.
	_Отличителни белези_: Дъщерята на Но Казума, топсянката на „Бионаги“, е скандално известна в Орм с непредсказуемите си прищевки и странни занимания. Бойните й умения не са за подценяване, а бичът й вероятно е най-смъртоносното хладно оръжие, произвеждано някога.
	_Мотивация за участие_: Действителната причина за участието на Елейа е скрита в миналото й, неизвестна за никого освен самата нея.
	_Предпочитана арена_: Будоара, частна бойна зала на г-ца Казума, построена в ЦМК на корпорация „Бионаги“.

>	Правила на играта

	Като начало попълни приложения {#Запис на играта/}.
	Следва обяснение за стойностите в него:
	__Живот:__ Този коефициент показва в числена форма издръжливостта на избрания от теб участник. Стойността му е мобилна и в двете посоки и ако падне до нула, играта свършва независимо от указанията на текста.
	__Офанзивен статус:__ Това е числен израз на поражението, което боецът може да нанесе с един-единствен удар, и включва силата, бързината и точността му по време на атака. Стойността му подлежи на повишаване.
	__Дефанзивен статус:__ Коефициентът оценява способността на играча да се защитава и търпи поражения и може да бъде увеличен.
	Интерактивен статус: Най-общо казано, този коефициент изразява бойния опит на боеца и способността му да реагира адекватно на действията на противника.
	__Пари:__ Всеки от участниците влиза в турнира с определена сума в зависимост от възможностите си. При загуба парите му стават притежание на победителя. Парите са ти нужни единствено, за да подобряваш избраните от теб коефициенти в края на всяка схватка. В тази игра се използват само ормски марки.
	__Перфекти:__ Един „перфект“ означава, че си изиграл съответната схватка по възможно най-добрия начин. Броят им определя качеството на едно успешно изиграване.

#	Стандартна схватка

	Когато в текста намериш указание за Стандартна схватка, започваш да водиш битката по следните правила:
	1. Определяне на реда: Боецът с по-голям сбор от Интерактивен статус и Шанс (произволно число от 1 до 6, определено чрез хвърляне на зар) нанася удар пръв. Ако разликата в сборовете е три или повече, съответният боец има право да започне боя с два последователни удара.
	2. Нанасяне на удар: Силата на удара се определя, като се прибави Офанзивният статус към Шанса.
	3. Поражение: Сила на удара минус Дефанзивния статус. Ако сборът е отрицателно число, поражението се приема за нулево.
	4. Схватката продължава с ответен удар и завършва със смъртта на един от участниците.

#	Епизоди за започване на играта
	_Брус О’Конър — #10._
	_Ом Бустър — #32._
	_Ванеса Ченг — #63._
	_Елейа Казума — #84._
	_Муджина — #105._

>	Епизоди

>>	1

	Вторият ти удар попада върху главата и гърба му и Брус се олюлява. Устойчивостта му наистина е за завиждане, защото все пак успява да се задържи на крака, но когато вдига глава, виждаш, че очите му са помътнели от страх.
	_(Противникът ти губи 4 точки Живот.)_
	_Предприемаш офанзива — на #114._
	_Отново нанасяш удар от разстояние — на #128._

>>	2

	— Отлично изпълнение — казва с уважение Елейа, щом свършваш и се покланяш с неприязън. — Това е Диамантената ката, нали?
	— Ъхъ — отвръщаш, като прикриваш изненадата си.
	Мадамата вдига ръцете си в копринени ръкавици до лактите и бялата й туника се свлича на пода.
	— Винаги ли се биеш по долни гащи? — осведомяваш се.
	Тя леко се усмихва и в дясната й ръка със съскане се размотава електрошоков бич.
	_Атакуваш с обичайното предно салто и двоен ритник — на #25._
	_Скъсяваш дистанцията — на #35._
	_Изчакваш удара — на #95._

>>	3

	Вторият ти удар, нанесен от толкова малко разстояние, не е особено точен. Блейдът ти се забива дълбоко в лявото рамо на Елейа и болката сякаш я изкарва от унеса й. Тя рязко се дръпва, плискайки кръв наоколо, и с яростен писък се приготвя за контраатака.
	— Колко живота имаш, девет? — осведомяваш се дрезгаво и вдигаш блейдовете пред лицето си.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #78._
	_Ако загубиш — на #101._

>>	4

	Когато свършваш, доближаваш двете тонфи пред лицето си и отсечено се покланяш на противника си: среден на ръст млад човек, облечен в червено и бяло кимоно, завързал гарвановочерната си коса в сложна източна прическа. Той се покланя в отговор, прикрива леката си усмивка и със замах изтегля по-дългия от двата си меча. Леките му стъпки го понасят по нестабилната платформа в светкавична атака.
	_Опитваш подсечка — на #49._
	_Изчакваш и го ритваш със стилета и задно салто — на #103._
	_Приготвяш се да блокираш атаката — на #125._

>>	5

#	Елейа Казума срещу Брус О’Конър
	Мястото, което първият ти противник е избрал за битката, напълно оправдава очакванията ти по отношение на менталната му нагласа. Не знаеш нищо за Брус О’Конър, но огромната арена, очертана със светеща боя насред Станция Бета на полуразрушеното метро, говори доста за него.
	Слизаш от луксозната кола на „Бионаги“ и когато попадаш в светлината на прожекторите, разнородната тълпа от хора, завъри и андроиди пощурява. Загадъчно се усмихваш и оставяш снежнобялата си туника да се плъзне на земята, което повишава децибелите около три пъти.
	Когато се обръщаш, противникът ти стои недалеч от теб и те зяпа с полуотворена уста.
	_Мини на #33._

>>	6

	Парещото острие на Муджина е оставило дълбоки рани в теб и главата ти е замаяна от голямата загуба на кръв. Влагаш последните си сили в един отчаян скок напред, за да сграбчиш противника си и да го повалиш с тежестта си, но той без усилие се отдръпва встрани. Последната ти крачка те изпраща отвъд ръба на платформата, където те чака едно дълго падане.
	__КРАЙ__

>>	7

	Ожесточено изругаваш и тръсваш глава, но си оставаш все така замаяна. От многобройните ти прободни и разрезни рани изобилно тече кръв и силите ти стигат точно колкото за една последна атака с тонфите. Ом я отбягва без усилие, завърта се и с хирургическа точност забива десния си блейд точно под гръдната ти кост.
	__КРАЙ__

>>	8

	Невероятно дългият скок приземява мацката точно там, където ти трябва. Замахваш и с кеф оставяш четири дълбоки успоредни резки по незащитения й гръб. Без да гъкне, Ванеса се завърта на пета, за да те ритне.
	_(Противникът ти губи 3 точки Живот.)_
	_Посрещаш крака й с острието — на #110._
	_Пронизваш я с блейда — на #143._

>>	9

	Завърташ се назад и това те спасява. Вторият удар на кучката едва достига до задника ти и ти с мъка скачаш на крака, отхвърляйки мисълта за това какво би станало, ако те беше намерил по-добре. Крайно време е да й промениш физиономията.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #121._
	_Ако загубиш — на #130._

>>	10

	Оставяш изометричната щанга, когато терминалът на леглото в тясната ти квартира изпищява в знак, че имаш съобщение. На екрана се появява лицето на Джей Хоровиц, шефът на бойния отдел на „Биотекс“ и организатор на турнира.
	— Брус О’Конър?
	Кимваш.
	— Първата ти битка е в 21:00 във Въздушния град. Глайдер на „Биотекс“ ще те вземе половин час преди това. Бъди готов.
	— Аз винаги съм готов — казваш, докато се протягаш да изключиш терминала.
	Могъщите ти мускули отново се напрягат, когато продължаваш с тренировката си.
	_Първата ти битка те очаква на #53._

>>	11

	С боен крясък по високите честоти се изхвърляш във въздуха и се завърташ като торнадо, помитайки противника си с изскочилия от дясната ти подметка стилет. Бустър се затъркалва по асфалта, оставяйки кървава следа, а ти отстъпваш назад в котешка стойка. Когато Ом се изправя на крака, усмивката на лицето му е станала още по-безумна.
	_(Противникът ти губи 4 точки Живот.)_
	_Изтегляш се — на #115._
	_Довършваш го — на #140._

>>	12

	Не му обръщаш внимание. Бустър изпъва ръце и от тях изскачат остриетата на блейдове, мътно проблясващи на недостатъчната светлина в Ямата. Гласът му е дрезгав, а усмивката — доста по-широка, отколкото се полага в случая:
	— Ела при татко писанчо!
	_Изчакваш да те доближи, за да нанесеш удар — на #29._
	_Атакуваш го — на #55._
	_Изчакваш атаката му, готов да блокираш — на #79._

>>	13

	Заставаш на коляно и вдигаш кръстосаните тонфи пред лицето си. Навременният ти блок се оказва безсмислен. Следващият удар с бича е толкова мощен, че те отхвърля назад, напълно парализирана и с помътнял поглед. Последното нещо, което виждаш, е вдигнатият за ритник в лицето ти ботуш на Елейа, снабден с остър дълъг ток.
	__КРАЙ__

>>	14

	Избърсваш окървавените си блейдове в опънатото трико на Ванеса и се изправяш с озъбена усмивка, като ги размахваш към тълпата. Служителят на „Биотекс“ те помъква към очакващия те глайдер и мижавите кинти на мацката на задната седалка: две кей в ормски марки.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на 80 за следващата си битка._

>>	15

	Поредният сечащ удар на Бустър прекъсва някакъв нерв в крака ти и ти рухваш на колене на асфалта.
	— Ще се видим по-късно, Бифтек — съобщава ти лудият ти противник, замахва и забива десния си блейд право в лицето ти.
	Червеното на плисналата кръв бързо е заменено от черното на безсъзнанието.
	__КРАЙ__

>>	16

	Замахваш назад и встрани, без да се обръщаш, и с кеф чуваш мокрото свистене на блейда, настигнал профучаващата покрай теб мацка. Когато се обръщаш, Ванеса те наблюдава с леко повяхнала дързост и се държи за рамото.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #108._
	_Ако загубиш — на #135._

>>	17

	Могъщият ти юмрук се стоварва в гърдите на впримчения в захвата ти Муджина и го разтърсва. Ясно чуваш пукането на ребрата му и противникът ти за миг се отпуска безсилно в ръката ти.
	_(Противникът ти губи 4 точки Живот.)_
	_Прилагаш задушаваща хватка — на #70._
	_Удряш го отново — на #133._

>>	18

	Рязко пристъпваш към Елейа и вдигаш ръце пред лицето си, като позволяваш на блейдовете да излязат по местата си. Тя изпищява и нанася няколко ритника в твоята посока, които отбягваш без особени затруднения.
	_Пресичаш някой от ударите й — на #22._
	_Отстъпваш на по-безопасна дистанция — на #96._

>>	19

	Дълбоката рана, която оставяш при отстъплението си, ще довърши Ванеса от загуба на кръв, ако изобщо се стигне дотам. Очарователно се ухилваш право в изкривеното й от болка лице:
	— Казвах ти аз да не се бием…
	Тя просъсква нещо през стиснатите си зъби и развърта тонфите.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #108._
	_Ако загубиш — на #135._

>>	20

	Със стиснати зъби измъкваш ножа и се претъркулваш встрани, за да объркаш Ом. Когато скачаш на крака, той помахва предупредително с блейдовете си и делово тръгва към теб. Втората му атака ти струва още една рана, но ти позволява окончателно да се измъкнеш от обсега му и да се организираш.
	_(Губиш 2 точки Живот.)_
	_Битката продължава по правилата на Стандартна схватка._
	_Ако загубиш — на #7._
	_Ако победиш — на #71._

>>	21

	Блъсваш остриетата надолу, използвайки предмишницата си, и нанасяш прав удар със същата ръка, който смазва устата на Бустър. Той отмята глава, отскача назад и се усмихва през кръвта с напълно безумен вид.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако загубиш — на #15._
	_Ако победиш — на #155._

>>	22

	Издебваш един прав ритник, разминаваш се с него и оставяш дълбока прорезна рана в пищяла на Елейа, докато отстъпваш встрани. Тя предпазливо стъпва на ранения си крак и докато я наблюдаваш, демонстративно облизваш кръвта от блейда си.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #78._
	_Ако загубиш — на #101._

>>	23

	Страничният ти ритник попада в гърдите на Муджина и го отхвърля крачка назад. С кеф забелязваш объркването по лицето му и усещаш как екзалтацията на битката взема връх над първоначалното ти притеснение.
	— Гледай к’во става, брат — подвикваш на ронина и се приготвяш за нова атака.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #120._
	_Ако загубиш — на #147._

>>	24

	Писъкът на Елейа се превръща в кърваво хъхрене, когато блейдът ти пронизва гръкляна й и прекъсва гласните й струни. Оставяш я така няколко секунди, кървяща в смъртоносната ти прегръдка, а сетне я оставяш да падне на металния под.
	Победата е твоя.
	_Запиши си един „Перфект“ и мини на #151._

>>	25

	Върхът на бича те намира във въздуха и освобождава електрическия си разряд в тялото ти. Приземяваш се доста тежко, частично парализирана от удара, и задрапваш, за да се изправиш на крака. Елейа се изхилва неприятно и замахва за втори удар.
	_(Губиш 3 точки Живот.)_
	_Претъркулваш се назад, на по-безопасна дистанция — на #9._
	_Приготвяш се за блок — на #13._

>>	26

#	Ом Бустър срещу Муджина
	Докато глайдерът на „Биотекс“ те носи нагоре към Въздушния град, мястото на първата ти битка, се мъчиш да си припомниш всичко, което знаеш за противника си. Муджина е бая нещо в уличния фолклор и се говори, че собственоръчно е затрил десетки индивиди от всякакви раси, откакто не работи за сенките на „Бионаги“.
	Енергично скачаш на платформата, която противникът ти е избрал за терен на битката, и изострените ти сетива отбелязват лекия наклон, неустойчивия под и лъжовните сенки, предизвикани от няколкото висящи над платформата прожектора.
	Протягаш се и тихо изръмжаваш, докато вградените в ръцете ти остриета се плъзват навън. Ще падне купон.
	_Мини на #179._

>>	27

	Без предупреждение се затичваш напред и когато се приближаваш на нужната дистанция, излиташ във въздуха с разтеглено предно салто. В крайната фаза на полета подметките на ботите ти се забиват право в смаяната мутра на Бустър и го отхвърлят няколко крачки назад с разбит нос. Приземяваш се на хлъзгавия асфалт точно пред него и приклякваш.
	_(Противникът ти губи 3 точки Живот.)_
	_Отдръпваш се с удар — на #11._
	_Атакуваш го отблизо — на #52._

>>	28

	Замахваш с другата си ръка и оставяш четири кървави дири по бялата кожа на вдигнатите й ръце, преди Елейа да успее да отскочи. Писъкът й се блъсва в металния таван, но жената се овладява и когато те поглежда над вдигнатата си ръка с бича, в сините й очи блести убийствена омраза. Преглъщаш и подвикваш дрезгаво:
	— Знаех си аз, че нищо няма да излезе.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #78._
	_Ако загубиш — на #101._

>>	29

	Неочаквано Ом изкрещява и скача към теб, размахвайки блейдовете си. Хладнокръвно се привеждаш и изстрелваш десния си юмрук в мощен ъперкът, който подхваща дребния ти противник в стомаха и го изхвърля високо във въздуха.
	_(Противникът ти губи 3 точки Живот.)_
	_Изчакваш да падне и го хващаш — на #119._
	_Нанасяш ритник, докато пада — на #144._

>>	30

	Отскачаш назад, но мечът на Муджина е далеч по-бърз от теб. Третият му сечащ удар се забива до дясното ти рамо и разсича цялото ти тяло по диагонал почти до кръста. Рухваш на платформата, обляна в кръв, и схватката приключва така бързо, както е започнала.
	__КРАЙ__

>>	31

	Залата, в която се озоваваш, ти е непозната, но това може би се дължи просто на променен дизайн. Госпожица Казума е оформила голямото празно пространство с обичайния си изтънчен вкус, като единственото украшение са гигантските гравюри на древни бойни сцени, изпълнени с черен спрей по стените. Обръщаш глава към високата млада жена в дъното на залата и леко я накланяш с усмивка. Елейа е по-красива отвсякога, светлорусата й коса е вдигната на висока опашка, а изящното й тяло е облечено в снежнобяла туника. Тя вдига ръце и туниката се свлича на пода.
	Онова, на което си заслужава да обърнеш внимание, е проблясващият електрошоков бич в дясната й ръка, облечена до лакътя в ръкавица от естествена коприна.
	_Скъсяваш дистанцията и атакуваш — на #41._
	_Изтегляш меча си, готов за блок — на #44._
	_Изчакваш да свали още нещо — на #46._

>>	32

	Съобщението, че си одобрен, те настига в „Моргот“, любимият ти клуб в Яма1, тъкмо когато се готвиш да се гмурнеш в поредната си депресия с помощта на няколко черни и сини хапчета и някаква чернокожа пантера, облечена в металическо подобие на къса вечерна рокля.
	— Ом Бустър?
	Мътно се втренчваш в екрана на терминала за комуникация, откъдето търпеливо те гледа Джей Хоровиц, топсянката на „Биотекс“ и шеф на турнира.
	— Май съм аз — казваш накрая и неудържимо се захилваш.
	— Първата ти битка е в 21:00 във Въздушния град. Глайдер на „Биотекс“ ще те вземе половин час преди това. Бъди готов.
	Стрелваш ръка към терминала и изскочилият от нея блейд пронизва екрана на терминала.
	— Дадено — казваш в пустотата.
	_Първата ти битка те очаква на #26._

>>	33

	Брус е висок, широкоплещест мъж с мускули, изпъкващи в малко вероятни форми под дрехите му. Вероятно и костната, и мускулната му система са силно подобрени, но това така или иначе не те тревожи особено. Облечен е с панталон на Найкър, черен потник и безвкусни кубинки. Когато небрежно оставяш бича в дясната ти ръка да се развие по пода на залата, внимателните му кафяви очи се обръщат към оръжието, привлечени от съскането на електрическия разряд.
	_Удряш го — на #85._
	_Сваляш още нещо — на #107._
	_Скъсяваш дистанцията — на #137._

>>	34

	Муджина е осезателно по-бърз от теб. Когато пристъпваш към него, мечът му изсвистява във въздуха и се стоварва върху вдигнатата ти за удар ръка със сила, която би я откъснала, ако не беше снабдена с киберприставка.
	_(Губиш 3 точки Живот.)_
	_Все пак завършваш атаката си — на #141._
	_Преминаваш в глуха отбрана — на #148._

>>	35

	В мига, в който влизаш в обсега й, кучката рязко замахва и ти се хвърляш встрани в циганско колело. Върхът на камшика освобождава разряда си във въздуха на безопасно разстояние от теб, докато се озоваваш на краката си.
	_Въртиш се по ръба на опасната дистанция — на #77._
	_Атакуваш — на #154._

>>	36

	Ом те атакува с дълга серия удари, насочени точно там, където е най-трудно да ги отразиш. Защитата ти поддава и едно дълго промушване минава под дясната ти тонфа и засяга ръката ти. Извикваш от болка и се претъркулваш встрани, за да излезеш на безопасна дистанция.
	_(Губиш 1 точка Живот.)_
	_Битката продължава по правилата на Стандартна схватка._
	_Ако загубиш — на #7._
	_Ако победиш — на #71._

>>	37

	Извърташ се с почти танцова стъпка, докато го доближаваш, и нанасяш силен десен ритник в главата на Брус, който отстъпва назад и вдига ръце, за да улови крака ти. Налага се да го отдръпнеш светкавично и на свой ред да заемеш гард, за да възстановиш равновесието си, но със задоволство забелязваш тънката струйка кръв на мястото, където токчето на ботуша ти е срещнало челюстта на мъжа.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #111._
	_Ако загубиш — на #134._

>>	38

	Левият ти блейд се забива право в хубавичкото лице на Ванеса и го обезобразява напълно, докато проникне в мозъка. Изфучаваш, оставяш окървавения труп да падне на пода и му показваш среден пръст.
	Победата е твоя.
	_Запиши един „Перфект“ и мини на #14._

>>	39

	Атаката й те кара леко да повдигнеш вежди: Ванеса прави две летящи крачки и се изстрелва във въздуха с предно салто.
	_Посрещаш я във въздуха с бича — на #43._
	_Блокираш евентуалния удар — на #56._
	_Изтегляш се встрани от линията на атаката — на #61._

>>	40

	Вдигаш бронираните си ръце, но Бустър се усуква в последния момент, гмурва се под тях и забива един от блейдовете си в лакътя ти, преди да се оттегли на безопасно разстояние.
	— Боли, а, Бифтек? — подхвърля с напрегнат глас.
	Стягаш се. Време е за сериозна офанзива.
	_(Губиш 1 точка Живот.)_
	_Битката продължава по правилата на Стандартна схватка._
	_Ако загубиш — на #15._
	_Ако победиш — на #155._

>>	41

	С няколко бързи къси крачки се озоваваш до нея и мечът, който междувременно си извадил, безмилостно се стоварва върху нея. Елейа прави не особено успешен опит да отстъпи извън обсега на острието и по бялото й рамо разцъфва дълга аленочервена линия. Отстъпваш назад до първоначалната дистанция и замираш, оставяйки атаката си да избледнее като проблясък на светкавица.
	_(Противникът ти губи 3 точки Живот.)_
	_Приготвяш се за блок — на #57._
	_Атакуваш отново — на #65._

>>	42

	Правиш бърза крачка назад и встрани, забравил къде се намираш. Платформата рязко се люшва под краката ти и ти за миг изгубваш равновесие — време, напълно достатъчно на мълниеносния Муджина да те атакува. Острието на меча му проблясва и оставя дълбока резка в лявата ти мишница.
	_(Губиш 1 точка Живот.)_
	_Битката продължава по правилата на Стандартна схватка._
	_Ако загубиш — на #6._
	_Ако победиш — на #48._

>>	43

	Бичът ти изплющява и освобождава мощен електрически разряд право във Ванеса, като я събаря на пода в частично парализирано състояние. Тя грозно изругава, но успява да овладее падането и го превръща в светкавично циганско колело, което я извежда от обсега на оръжието ти.
	_(Противникът ти губи 3 точки Живот.)_
	_Скъсяваш дйстанцията за втори удар — на #223._
	_Изчакваш атаката й — на #227._

>>	44

	Върхът на бича профучава във въздуха и свръхчовешките ти реакции отклоняват острието на меча ти в нужната посока. Освободеният електрически разряд трясва стоманата с ослепителен блясък и оръжието потреперва в ръцете ти, когато камшикът се обвива около него като бръшлян от бодлива тел.
	_Освобождаваш меча си — на #83._
	_Дръпваш — на #90._

>>	45

	Завърташ се на петата на десния си крак и левият ти ритник в главата на Брус го разтърсва. Той бързо вдига ръце, за да улови крака ти, но ти вече си успяла да го отдръпнеш. На свой ред заемаш гард и облизваш устни, когато забелязваш тънката струйка кръв на мястото, където токчето на ботуша ти е срещнало челюстта на мъжа.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #111._
	_Ако загубиш — на #134._

>>	46

	Атаката идва изневиделица, докато очите ти следят падащата към пода ръкавица, и дори твоите свръхчовешки рефлекси не успяват да изкарат меча ти навреме от ножницата, за да посрещне върха на бича. Електрическият разряд блъсва рамото ти и ти стисваш зъби от болка, докато залитваш назад с временно обездвижена ръка.
	_(Губиш 3 точки Живот.)_
	_Запазваш дистанция, докато се съвземеш — на #58._
	_Веднага контраатакуваш — на #86._

>>	47

	Самата госпожица Казума, вързала платиненорусата си коса на закачлива опашка на върха на главата, изглежда доволна да те види. Снежнобялата й туника се свлича на пода на голямата, пуста зала с метални стени с някакви драскулщини по тях, и противникът ти остава по черно, приятно за окото бельо.
	— Права си — изръмжаваш. — Да правим любов, а не война!
	Елейа бавно се усмихва и посяга към копринената ръкавица на дясната си ръка, в която държи електрошоков бич с внушителни размери. Протягаш се с наслада и установяваш, че вградените ти остриета са в пълна бойна готовност.
	_Доближаваш я предпазливо — на #18._
	_Атакуваш със скок — на #99._
	_Изчакваш — на #127._

>>	48

	С един мощен удар избиваш меча от ръката на противника си и сграбчваш другата му ръка в стоманена хватка, преди да е достигнал оръжието на кръста си. Без да го пускаш, отправяш в лицето и гърдите му продължителна серия юмручни удари и ритници, които го превръщат в кървава каша. Тълпата ахва, когато захвърляш трупа на Муджина на пода на платформата.
	Победата е твоя.
	_Мини на #81._

>>	49

	Скачаш право срещу приближаващия Муджина и се снишаваш в движение, като развърташ краката си в летяща подсечка. Атаката ти успява. Противникът ти се стоварва на платформата едновременно с теб и ти добавяш един бърз ритник в ребрата му, преди да се изправиш. Муджина вече скача на крака, когато вдигаш тонфите си за нова атака.
	_(Противникът ти губи 3 точки Живот.)_
	_Ритник — на #23._
	_Къс удар с тонфите — на #149._

>>	50

#	Брус О’Конър срещу Ванеса Ченг
	Теренът на следващия ти противник е една от платформите на Дупката, огромната висяща дискотека във Въздушния град. Докато служителят на „Биотекс“ те води по висящите пътеки в необятната зала, из която плуват натъпкани със зрители платформи-дансинги, мускулите ти се свиват и разпускат сякаш по своя воля. Не би трябвало да очакваш кой знае какво от един уличен боец, при това жена, но все пак залогът в този турнир е голям.
	_Мини на #202._

>>	51

	Правиш още една крачка назад и рязко се хвърляш в задно салто, като помиташ главата на Муджина с изпънатия си десен крак. Стилетът се забива под брадичката му и силата на ритника го изпраща във въздуха. Меко се приземяваш и с кеф виждаш как окървавения труп на ронина рухва на платформата на няколко крачки от теб.
	Победата е твоя.
	_Запиши си един „Перфект“ и мини на #136._

>>	52

	Плъзваш се напред и влагаш цялата си инерция в два яки удара с върховете на тонфите в плаващите му ребра. Ом отстъпва, сгърчен в борба за въздух, и когато отново се изправя, усмивката на лицето му е станала още по-безумна.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #7._
	_Ако победиш — на #71._

>>	53

#	Брус О’Конър срещу Муджина
	Мястото на първата ти битка е избрано от Муджина, мистериозният ти противник в нея. Бивш служител на „Бионаги“, този уличен воин се радва на широка популярност в Орм, макар твърде малко хора да са го виждали и оставали живи, за да разказват след това.
	Поръчаният от корпорацията-организатор глайдер се издига към върховете на Въздушния град, но ти дори не поглеждаш през люка, зает да съсредоточиш мислите си върху предстоящата битка. Когато най-сетне кацате и ти излизаш от машината, се озоваваш на неголяма метална платформа, увиснала на огромно разстояние над равнината и окъпана в светлината на няколко произволно окачени прожектора. Клатещите се сенки и неустойчивият под са определена пречка за сетивата ти, дори ако оставим настрани оглушителните крясъци на тълпата, увиснала по перилата на околните платформи.
	_Мини на #74._

>>	54

	Без да спираш движението си, подскачаш напред на пръстите на опорния си ляв крак и острието на десния профучава отново, като този път се забива право в целта: главата на Елейа. Писъкът й е прекъснат по рязък и неприятен за ухото начин, след което тя се свлича на пода и не мръдва повече.
	Победата е твоя.
	_Запиши един „Перфект“ и мини на #145._

>>	55

	Скачаш към него и замахваш във въздуха, но юмрукът ти се разминава с целта. Ом се привежда, отблъсква се от асфалта и се изстрелва към теб, насочвайки блейдовете си за пронизваш удар.
	_Посрещаш го с удар — на #21._
	_Блокираш атаката — на #40._

>>	56

	Малката пикла се изпружва във въздуха с такава сила, че изстрелва и двата си крака напред право в раменете и гърдите ти. Изпищяваш и отхвърчаваш назад от силния удар, като губиш равновесие и политаш към пода. Използвайки тялото ти за опора, Ванеса се завърта в икономично задно салто, за да стъпи на крака.
	_(Губиш 3 точки Живот.)_
	_Използваш инерцията си, за да отстъпиш със задно кълбо — на #168._
	_Изправяш се на място — на #212._

>>	57

	Върхът на бича профучава във въздуха и свръхчовешките ти реакции отклоняват острието на меча ти в нужната посока. Освободеният електрически разряд трясва стоманата с ослепителен блясък и оръжието потреперва в ръцете ти.
	Вече летиш в обратната посока и ударът ти отхвърля Елейа на крачка назад едновременно с връщането на оръжието й.
	_(Противникът ти губи 4 точки Живот.)_
	_Продължаваш атаката си, за да я довършиш — на #60._
	_Използваш случая, за да я обезоръжиш — на #68._

>>	58

	Пристъпваш още една крачка назад и бичът профучава отново като лакома електрическа кобра. Този път ударът попада право в лицето ти и те зашеметява. Рухваш по гръб на пода на Будоара, изпуснал меча си, и безсилно виждаш през червените кръгове пред очите си как Елейа те доближава с котешка стъпка, за да нанесе любимия си ритник — с острия ток на ботуша си право в лицето на жертвата.
	__КРАЙ__

>>	59

#	Ванеса Ченг срещу Брус О’Конър
	Следващият ти противник е някакъв абсолютен аграр от Равнината, който е предпочел за място на битката не друго, а Станция Бета на метрото. Колата на „Биотекс“ те оставя на входа на подземната зала в компанията на едно борошпепси и около шест хиляди крещящи зяпачи. Повечето са хора (или поне хуманоиди), но се мяркат и външни, а в далечния край на станцията виждаш огромна тълпа завъри.
	Противникът ти те очаква в светлината на прожекторите, като свива и отпуска мускулите на могъщите си ръце. Подсвирваш, смачкваш кутията и се отправяш към него.
	_Мини на #225._

>>	60

	Инерцията ти е достатъчна, за да те изпрати на нужната дистанция за най-смъртоносния ти удар. Извикваш напрегнато и разсичаш красивото тяло на Елейа от дясното рамо надолу към левия й хълбок. Писъкът й заглъхва в изящна акустична дъга и обезобразеният труп рухва на пода на залата.
	Победата е твоя.
	_Запиши един „Перфект“ и мини на #64._

>>	61

	Малката пикла се изпружба Във въздуха с такава сила, че изстрелва и двата си крака напред, точно към мястото, където щеше да бъде главата ти, ако не беше отстъпила. Приземяването й е меко и гръб към теб. Забелязваш как мускулите на бедрата й се стягат за завъртане, което вероятно ще завърши с ритник.
	_Ритваш едновременно с нея — на #157._
	_Отстъпваш една крачка, за да го избегнеш — на #205._

>>	62

	Последната ти атака принуждава Елейа да побегне назад с широко отворени от ужас очи, забравила за оръжието си. Настигаш я на втората крачка и когато се обръща, със замах пронизваш гърдите й с такава сила, че върхът на меча ти спира със звън в стената зад нея. Пълните устни на младата жена се обагрят в кръв и тя издъхва, без да откъсва поглед от лицето ти.
	Победата е твоя.
	_Мини на #64._

>>	63

	Терминалът търпеливо продължава да пищи, когато най-сетне намаляш силата на технокласика, изпълващ стаята ти, и включваш на „приемане“. От екрана те гледа мутрата на Джей Хоровиц, хрътката на „Биотекс“, която се занимава с организирането на турнира.
	— Ванеса Ченг?
	— Същата — отговаряш, докато навличаш някаква тишъртка с надпис „Mr Freeze is Cool“.
	— Първата ти битка е в 21:00 в Яма1. Кръстосвач на „Биотекс“ ще те вземе половин час преди това. Бъди готова.
	— Става — изключваш терминала и изритваш един атлетичен Найкър от леглото си. — Чупката, имам работа.
	_Първата ти битка те очаква на #97._

>>	64

	Специалистите на „Бионаги“ нахлуват В Будоара, за да занесат остатъка от Елейа В реанимацията си, и ти излизаш по металния коридор, като в движение почистваш и прибираш меча си. Не би искал да си наблизо, когато съживят бившата ти любовница.
	Сумата, с която е влязла в играта, те очаква на входа: десет хиляди ормски марки.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ_.
	_Мини на #177 за следващата си битка._

>>	65

	Този път се разминаваш с върха на бича на твърде опасно разстояние. Освободеният разряд изтрещява някъде зад теб, докато нанасяш удара си, но се налага бързо да отскочиш встрани, за да избегнеш връщането на оръжието. Скоростта ти е добра, но бившата ти любовница в никакъв случай не трябва да бъде подценявана.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #62._
	_Ако загубиш — на #67._

>>	66

	Замахваш на свой ред, решен да отнесеш един ритник за сметка на добрата си близка атака, но си неприятно изненадан: изскочилото от дясната й подметка късо острие се забива в слепоочието ти и те убива на място.
	__КРАЙ__

>>	67

	Поредният удар на електрошоковия бич на Елейа те поваля на пода на Будоара. Оръжието е повредило нервната ти система и ти с хладен ужас осъзнаваш, че си парализиран. Бившата ти любовница прикляква до теб с котешка грация и оголва зъби в жестока и красива усмивка, преди да ги забие във врата ти. Знаеш, че в два от тях има отровни жлези, които ще отнемат живота ти за по-малко от секунда. Ти загуби.
	__КРАЙ__

>>	68

	Замахваш към китката на въоръжената й ръка и я отсичаш. Елейа надава пронизителен писък, но улавя падащото оръжие още във въздуха с другата си ръка и отстъпва назад, силно приведена от болката. Кръвта й се излива на тласъци по пода на Будоара, но сините й очи продължават да хвърлят искри.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #62._
	_Ако загубиш — на #67._
	{img:boycite_na_orm_vanesa_cheng_vs_om_buster.png}

>>	69

	Без да обръщаш повече внимание на зяпачите, съсредоточено приклякваш в поза Каменен ездач и развърташ двете си тонфи в катата, която изпълняваш преди всяка важна схватка. Крайниците ти постепенно се отпускат в познатия ритъм, докато черното оръжие в лявата ти ръка и бялото в дясната описват свистящите древни фигури на японците във въздуха.
	Когато свършваш, противникът ти подигравателно изръкоплясква от края на арената:
	— Диво! Искаш ли някой път да те водя на дискотека?
	Оглеждаш го: дребен боклук с оранжев гащеризон и тясна черна тишъртка, обут в сандали „Рийбок“. Пълно лайно.
	— Не става! — подвикваш в отговор. — Не ходя с трупове!
	Тълпата млъква за миг и изревава одобрително. Ом поклаща глава с блестяща озъбена усмивка и блейдовете изскачат от небрежно отпуснатите му ръце.
	_Атакуваш с акробатичен финт — на #27._
	_Изчакваш — на #73._
	_Продължаваш да дразниш Ом — на #142._

>>	70

	Леко подхвърляш Муджина нагоре и преместваш и двете си ръце върху гърлото му. Краката му увиснали на половин метър над земята, ожесточено започват да ритат, когато стягаш пръстите си и го вдигаш нагоре в светлината на прожекторите. Тълпата ахва, когато прекършваш врата на противника си и го пускаш на платформата, безжизнен и отпуснат като кукла.
	Победата е твоя.
	_Запиши един „Перфект“ и мини на #81._

>>	71

	Преценяваш, че е дошъл моментът за последна, вихрена атака, и се нахвърляш върху Бустър като същински Таз. Няколко удара с тонфите окончателно го извеждат от равновесие и един ритник със завъртане забива стилета ти дълбоко в слепоочието му. Отвратена, дръпваш крака си назад и Ом се стоварва на асфалта, като го оплисква с кръв и мозък. Последното леко те изненадва.
	Победата е твоя.
	_Мини на #93._

>>	72

	Завърташ се и напрягаш мускули, като запращаш противника си на няколко крачки нагоре във въздуха. Муджина тежко се стоварва на пода на платформата, която опасно се разклаща, и скача на крака с болезнена гримаса.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #6._
	_Ако победиш — на #48._

>>	73

	Не помръдваш от мястото си и след няколко секунди Бустър размахва ръце в някаква пародия на разгряване и делово тръгва към теб, вдигнал блейдовете пред лицето си в доста висок гард.
	_Посрещаш го с блокове — на #36._
	_Посрещаш го с акробатична атака — на #126._

>>	74

	Стъпваш здраво на платформата и се оглеждаш, свивайки и разпускайки силиконовите мускули на ръцете си. Миг по-късно от сенките в срещуположния край на платформата изскача самият Муджина: облечен в средновековни дрехи на японски самурай в червено и бяло и въоръжен с дълъг, проблясващ в светлината на прожекторите меч. Погледът ти отбелязва и втория, по-къс меч, окачен на пояса му.
	Без да се бави, Муджина тръгва към теб с пружинираща походка, вдигнал меча си за удар.
	_Тръгваш срещу него, за да контраатакуваш — на #34._
	_Отстъпваш — на #124._
	_Оставаш на място, готов за блок — на #271._

>>	75

	Блъсваш противника си в лицето с дланта на лявата си ръка и той отскача назад, но не преди да разшири раната ти със злобно завъртане на блейда. Неволно стягаш коремните си мускули, за да намалиш загубата на кръв и да овладееш болката, и вдигаш юмруци пред лицето си. Време е за сериозна офанзива.
	_(Губиш 2 точки Живот.)_
	_Битката продължава по правилата на Стандартна схватка._
	_Ако загубиш — на #15._
	_Ако победиш — на #155._

>>	76

	Бързият Муджина се отдръпва назад, но не преди да успееш да забиеш върха на лявата си тонфа в рамото му. Болката ще го забави малко и ще ти даде шанс да го изненадаш. С кеф усещащ как екзалтацията на битката взема връх над първоначалното ти притеснение.
	— Гледай к’во става, брат — подвикваш на ронина и се приготвяш за нова атака.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #120._
	_Ако загубиш — на #147._

>>	77

	Проклетията на Елейа все пак е бич и е трудно да прецениш докъде отива при всеки удар. Докато пристъпваш в кръг покрай нея, тя замахва отново и те улучва, макар и по-леко. Крайно време е за офанзива.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #121._
	_Ако загубиш — на #130._

>>	78

	Ноктите на лявата ти ръка раздират предмишницата на въоръжената ръка на Елейа и тя изпуска бича. Отстъпваш крачка назад, за да се насладиш на кървавата кукла, в която си я превърнал, и рязко атакуваш с пронизващ удар в слънчевия сплит, който я довършва.
	Победата е твоя.
	_Мини на #151._

>>	79

	Левият му блейд издрънчава по пластостоманеното покритие на предмишницата ти, но Ом нанася втори удар с другата си ръка, без да се бави, и острието се забива под ръката ти от лявата страна на ребрата. Присвиваш очи от внезапната болка и…
	_(Губиш 3 точки Живот.)_
	_Нанасяш удар с ръка — на #75._
	_Прилагаш захват на противника си — на #112._

>>	80

#	Ом Бустър срещу Брус О’Конър
	Следващият ти противник е Брус О’Конър, един абсолютно неизвестен тъпанар, който е наистина толкова тъп, че дори и ти си чувал за него. Вместо да харчи кинтите си както се полага, този проклет идиот се е хванал и си е инсталирал квазискелет и сто кила квазимускули, с които да се фръцка.
	Арената, която е избрал, напълно подхожда на коефициента му на интелигентност — Станция Бета на метрото, пълна с Всякакви отрепки, половината от които изглеждат излезли направо от „Изгубеният свят“.
	_Мини на #302._

>>	81

	Тълпата по околните платформи избухва в яростни викове, когато вдигаш ръце, за да приемеш поздравленията им. Муджина явно е всеобщ любимец и за почитателите му е трудно да приемат, че е загубил. Решаваш да не им обръщаш внимание и се вмъкваш в чакащия те глайдер на „Биотекс“. Трупът на Муджина е качен в друг глайдер, за да бъде откаран в реанимационните зали на корпорацията.
	Парите на противника ти, 6000 ормски марки, те очакват в брой на седалката на глайдера.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #50 за следващата си битка._

>>	82

	Замахваш рязко и дългият край на бялата ти тонфа се стоварва в тила на Муджина с такава сила, че той рухва на колене. Преди да си помислиш за втори удар, изпод тялото му проблясва алчното острие на късия му меч и ти отскачаш назад, за да не бъдеш пронизана. С изкривено от болка лице ронинът се изправя и прибира оръжието, след което отново вдига дългия меч над главата си.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #120._
	_Ако загубиш — на #147._

>>	83

	Рязко завърташ острието, за да го освободиш, и за миг се разсейваш. С бърза летяща крачка напред и завъртане на пета Елейа нанася силен ритник в главата ти и се изкикотва, щом разтърсваш глава и отстъпваш назад.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #62._
	_Ако загубиш — на #67._

>>	84

	Когато излизаш от джакузито, загърната в една от любимите си снежнобели плюшени хавлии, някой почтително почуква на вратата на стаята. Безмълвен заклет андроид на „Бионаги“ ти подава малък плик от органична хартия, покланя се и хлътва в коридора.
	„Първата Ви битка е в 21:00 в Станция Бета. Кръстосвач на «Биотекс» ще Ви вземе половин час преди това. Бъдете готова.“
	Съобщението е подписано с личното лого на Джей Хоровиц от „Биотекс“, организаторът на турнира — нелоша имитация на дзен-окръжност, макар и малко груба за твоя изискан вкус. Хвърляш го на леглото и отваряш гардероба си от хромирана стомана, за да подбереш дрехите за вечерта. Електрошоковият бич, изработен от „Н&К“ по специална поръчка, е първото, на което се спираш.
	_Първата ти битка те очаква на #5._

>>	85

	Пристъпваш и бързо замахваш. Бичът изсвистява и се стоварва отстрани върху лявата ръка на противника ти. Разрядът проблясва като светкавица и Брус се сгърчва с вик на болка, хванал внезапно обездвижената си ръка. Оголваш зъби в усмивка и с едно движение на китката прибираш оръжието си, докато пристъпваш напред.
	_(Противникът ти губи 3 точки Живот.)_
	_Удряш отново — на #1._
	_Продължаваш атаката с ритник — на #37._

>>	86

	Хвърляш меча си напред и го последваш, като в движение го улавяш с незасегнатата си лява ръка. Елейа ловко отстъпва встрани от очевидната ти атака и силният ритник на левия й крак попада във врата ти, като те разтърсва почти до безсъзнание. Все пак успяваш да финтираш с меча си и да спечелиш половин секунда, която ти е достатъчна да се изтеглиш встрани.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #62._
	_Ако загубиш — на #67._

>>	87

	От такава дистанция ударът ти няма нужната сила. Противникът ти сграбчва бича, като се мръщи от парещата болка, течаща по него, завърта го и те хвърля далеч встрани. Изпищяваш и скачаш на крака с озлобена гримаса.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #111._
	_Ако загубиш — на #134._

>>	88

	Блейдовете изскачат от ръцете ти, но ударите и на двама ви се разминават с целта: след невероятно дългия си скок Ванеса изпружва краката си напред в неуспешен опит да те ритне и прелита над остриетата. В мига, в който стъпва на пода, тя отново атакува, този път с късите върхове на тонфите, насочени в стомаха ти.
	_Отстъпваш за странична контраатака — на #16._
	_Удряш едновременно с нея, под тонфите й — на #98._

>>	89

	Гардовете на „Биотекс“ ти пробиват път през тълпата до кръстосвача на корпорацията и ти се отпускаш на задната седалка, където те очакват парите на Бустър: четири хиляди ормски марки.
	До окончателната победа ти остава само една схватка и ти си твърдо решен да я спечелиш.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #100 за следващата си битка._

>>	90

	Завърташ се и се отпускаш с цялата си тежест върху опънатия бич. Елейа полита напред след него и ударът с късия меч, който сякаш сам е изскочил в лявата ти ръка, оставя плитка рана в ребрата и уплаха в очите й.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #62._
	_Ако загубиш — на #67._

>>	91

	Не постигаш нищо освен един як шут в лицето, който те отхвърля обратно с разбита уста. Облизваш кръвта и се ухилваш, присвивайки очи от болка:
	— Не си от най-лесните, а?
	Елейа замахва отново с бича, не улучва и те поглежда с ледена омраза.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #78._
	_Ако загубиш — на #101._

>>	92

#	Елейа Казума срещу Ванеса Ченг
	Малката дрипла, която жребият е определил за следващия ти противник, е избрала за арена Дупката — един двуостър жест, който би могъл показва както остър нюх за времето, така и най-обикновена ограниченост. Доволно се изтягаш на меката седалка на глайдера при мисълта, че в клуба вероятно ще имаш доста повече почитатели, отколкото уличното коте Ченг.
	Служителят на „Бионаги“ почтително те завежда до висящата във въздуха платформа, определена за арената. Антигравитационните дансинги около нея са изпълнени с хора и андроиди, които пощуряват, когато събличаш туниката си. Ванеса — дребна млада жена с гладко избръсната глава и лилаво трико — те поглежда с неприязън и се заема с нелошо изпълнение на Диамантената ката с две тонфи, в края на което небрежно се покланя в твоята посока. С интерес забелязваш, че оръжията са черно и бяло и са поставени правилно — Ин в лявата, Ян в дясната. Пиклата все пак има вкус.
	_Мини на #39._

>>	93

	Развърташ тонфите си в кратка демонстрация, сдържано се покланяш на ревящата и ругаеща публика и хлътваш обратно в очакващата те лимузина, докато санитарите на „Биотекс“ бързат да приберат това, което е останало от горкичкия Ом. Честно казано, съмняваш се, че ще успеят да го възстановят както трябва. Прибираш парите на противника си (четири бона в ормски марки), които те очакват на задната седалка, облягаш се и си отваряш нова кутия с разхладително питие.
	— Ванеса — казваш на отражението си в преградното стъкло между двете отделения на лимузината, — направо париш!
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #116 за следващата си битка._

>>	94

	Без да губиш инициативата, подскачаш напред на пръстите на опорния си ляв крак и забиваш петата на десния в гърдите на Елейа. Тя отскача назад, борейки се за въздух, и те измерва с унищожителна омраза в леденосините си очи.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #121._
	_Ако загубиш — на #130._

>>	95

	Върхът на камшика изплющява, освобождавайки електрическия си разряд във въздуха пред теб. Спускаш се към нея едновременно с връщането му и я блъсваш с късите върхове на тонфите с цялата инерция на засилването. Елейа изпищява на умряло и отхвърчава на три крачки назад.
	_(Противникът ти губи 3 точки Живот.)_
	_Продължаваш с кръгов ритник — на #104._
	_Повтаряш удара с тонфите — на #139._

>>	96

	Отдръпваш се назад и веднага съжаляваш за това. Без да се бави нито миг, Елейа замахва с бича си и успява да те засегне въпреки неблагоприятната дистанция. Разтърсен от удара се претъркулваш встрани, плъзваш се на крака и се протягаш, за да възвърнеш гъвкавостта си. Усмивката ти е все така широка:
	— Знаех си аз, че нищо няма да излезе.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #78._
	_Ако загубиш — на #101._

>>	97

#	Ванеса Ченг срещу Ом Бустър
	Мястото на първата ти битка е избрано от противника ти: някакъв откачен уличен боец, известен по дупките с точните си остриета. Лимузината на „Биотекс“ меко се плъзга по влажния бетон на Равнината и ти с кеф се отпускаш в седалката с кутия ледено борошпепси в ръка.
	Когато вратата се отваря и ти стъпваш навън, изобщо не си изненадана от пейзажа: намираш се в Яма1, едно от най-противните места в Орм, напълно достойна родина на боклука, който се каниш да очистиш. Смачкваш кутията и пристъпваш напред, а тълпата, събрана на почтително разстояние по ръба на изровения площад, изревава чревоугоднически при вида ти.
	— Мръсни свине! — поздравяваш ги подобаващо.
	_Мини на #69._

>>	98

	Пристъпваш напред, като замахваш под тонфите й, но дистанцията те подлъгва. Преди върховете на блейдовете да достигнат гърдите на Ванеса, тонфите й се забиват в долната ти челюст и тя се изкикотва, когато зъбите ти издрънчават. Въпреки болката се ухилваш на свой ред, докато се раздалечавате.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #108._
	_Ако загубиш — на #135._

>>	99

	Правиш две крачки за засилка и се хвърляш към нея с дълъг скок, който завършва с раздиращ удар с нокти през лицето й. Елейа изпищява и отстъпва, обляна В кръб и още по-красива отпреди. Ръцете й инстинктивно се вдигат пред лицето в по-висок гард, отколкото е безопасно.
	_(Противникът ти губи 3 точки Живот.)_
	_Още един раздиращ удар с нокти в главата — на #28._
	_Пронизващ удар с блейд в тялото — на #153._

>>	100

#	Финална битка: Брус Сгконър срещу Джей Хоровиц
	Един глайдер на „Биотекс“ те откарва в самото сърце на корпорацията: ЦМК, оформен от прочутите две кули от стъклохром. Очевидно последната ти битка ще се състои пред очите на организаторите на турнира.
	Служителят на корпорацията те въвежда в огромна, обляна в бяла светлина зала в дясната кула. По четирите стени има галерии, на които те приветстват поне хиляда души. Противникът ти те очаква: Джей Хоровиц, покачен в триметров екзоскелет от блестяща леденосиня пластостомана.
	_Мини на #172._

>>	101

	Няколко силни удари с бича те принуждават да рухнеш на колене на пода, треперейки неудържимо от електрическите шокове. Елейа те доближава грациозно и прикляква пред теб, като изравнява лицето си с твоето, сетне се стрелва напред и забива зъби във врата ти. Още докато се чудиш какво става, бързодействащата отрова, плиснала по вените ти, ти дава отговора.
	__КРАЙ__

>>	102

	След две бързи крачки Ванеса буквално изхвърчава във въздуха с мощно предно салто.
	_Отстъпваш встрани за изненадваща контраатака — на #8._
	_Пресрещаш я с удар — на #88._
	_Изчакваш да се приземи — на #129._

>>	103

	Острието на меча просвистява по пътя си надолу и за щастие се разминава с летящото ти във въздуха тяло. Ритникът ти също не улучва целта и когато се приземяваш на краката си, Муджина тъкмо променя положението си за нов удар.
	_Блъсваш го с тонфите — на #76._
	_Оттегляш се — на #132._

>>	104

	Стилетът на десния ти крак профучава през устата на Елейа и отнема голяма част от красотата й. Тя продължава да пищи, докато вдига ръце пред лицето си в позакъснял гард.
	_(Противникът ти губи 4 точки Живот.)_
	_Нанасяш още един кръгов ритник — на #54._
	_Нанасяш директен прав ритник — на #94._

>>	105

	Тихото писукане на терминала за аудиокомуникация, който си поставил пред себе си на покрива, те изтръгва от медитацията ти. Пресягаш се и го включваш.
	— Муджина?
	Разпознаваш гласа на Джей Хоровиц, наемникът на „Биотекс“, който се занимава с организацията на турнира.
	— Има ли съмнение? — отвръщаш меко.
	— Първата ти битка е в 21:00 в Будоара…
	— Елейа? — прекъсваш го. — Точно тя ли?
	— Да — отвръща хладно Хоровиц и ти разбираш, че е безмислено да спориш с него. — Ако искаш, ще те закараме. Бъди пред ЦМК на „Биотекс“ половин час преди това.
	Изключваш терминала, без да отговориш. Отново затваряш очи срещу залязващото над Въздушния град слънце и почти насила потапяш съзнанието си в хладното езеро на Нирвана.
	_Първата ти битка те очаква на #118._

>>	106

	Със стиснати зъби измъкваш ножа и тръгваш напред, размахвайки тонфите. Груба грешка. Раната не ти позволява да изпълниш обичайните си акробатични номера, а и реакциите ти са забавени от болката. Ом се гмурва под удара ти и с няколко бързи замахвания нарязва ръцете ти, след което те довършва с блейдово пронизване точно под гръдната ти кост. Безсилно изругаваш, когато лицето му се доближава към твоето с широка, обезумяла усмивка и внимателен поглед.
	__КРАЙ__

>>	107

	Без да откъсваш очи от неговите, дразнещо бавно сваляш копринената ръкавица на лявата си ръка и я оставяш да падне на пода. Тактиката ти като че ли няма нужния ефект, защото противникът ти изведнъж тръсва глава и рязко скъсява дистанцията с два дълги тежки скока.
	_Посрещаш го с ритник — на #45._
	_Замахваш с бича — на #87._

>>	108

	Поредната атака със скок на Ванеса е доста по-бавна от онези, с които започна схватката. Преценяваш разстоянието и просто замахваш нагоре, като подкрепяш дясната си ръка с лявата. Блейдът ти хлътва под гръдната й кост и мацката се нанизва на оръжието под действието на собствената си тежест. Когато лицето й се изравнява с твоето, очите й са широко отворени и празни.
	Победата е твоя.
	_Мини на #14._

>>	109

	Правиш крачка встрани, като се усукваш, за да избегнеш ръцете на Брус О’Конър, но ритникът му те сварва неподготвена и те отхвърля надалеч с пронизителен писък. Когато отново скачаш на крака, от сините ти очи хвърчат искри.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #111._
	_Ако загубиш — на #134._

>>	110

	Вдигаш блейда на дясната си ръка и посрещаш крака й, като оставяш дълбока рана върху пищяла. Ванеса отстъпва с лице, сгърчено от болка, и развърта тонфите си.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #108._
	_Ако загубиш — на #135._

>>	111

	Противникът ти, замаян от електрошоковете, се олюлява примамливо насред арената. Последният удар увива камшика ти около гърлото на Брус и ти рязко дръпваш назад, предизвикателно обърнала гръб на противника си. Тежкото му тяло се стоварва с тътен на пода на залата и се загърчва в предсмъртна агония, докато закрачваш към него за ритуалния ритник в лицето.
	Победата е твоя.
	_Мини на #113._

>>	112

	Сграбчваш противника си с две ръце, без да обръщаш внимание на ужасната болка в ребрата, но не успяваш да го обездвижиш навреме. Бустър замахва с крясък и блеснали обезумели очи и забива свободния си блейд право в главата ти. Пред очите ти избухва белота, а сетне пада мрак.
	__КРАЙ__

>>	113

	Когато минаваш покрай захвърлената си туника, се навеждаш и я хвърляш върху трупа на Брус О’Конър. Конските доктори на „Биотекс“ без съмнение ще го съживят, макар и в не точно същия вид, а мисълта за туниката ти до биованата му приятно гъделичка самочувствието ти.
	Качваш се в колата си, като помахваш на въодушевената тълпа, и с равнодушие приемаш парите на противника си: 3000 ормски марки.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #92 за следващата си битка._

>>	114

	Завърташ се на пета с ужасна грация, докато пристъпваш към противника си, и двата последователни ритника в главата и рамото му го повалят на земята. Повдигнала горната си устна, продължаваш да го риташ, докато се отпуска в краката ти, и се привеждаш над него. Зъбите ти се забиват във врата му и ти притваряш очи от удоволствие, когато огромното тяло на Брус О’Конър се сгърчва под теб в краткотрайна агония.
	Победата е твоя.
	_Запиши един „Перфект“ и мини на #113._

>>	115

	Завърташ се в циганско колело настрани и приклякваш в ниска, устойчива стойка, като приготвяш тонфите си за силни удари по тъпата глава на Ом Бустър.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #7._
	_Ако победиш — на #71._

>>	116

#	Ванеса Ченг срещу Елейа Казума
	Скандалната дъщеря на топсянката на „Бионаги“ Но Казума ти е изпратила красива покана на истинска хартия, в която пише, че „ще те приеме“ в някакъв кенеф, който нарича Будоара, насред корпорацията на тати. Това ти намирисва на нарушаване на правилата на турнира, но не се разправяш — нямаш търпение да претрепеш тази нафукана кучка. Някакви безмълвни типове те превеждат през дългите, високи коридори в ЦМК-то на „Бионаги“ и ти влизаш в обширна пуста зала, нашарена с някакви боклуци по стените.
	Елейа те очаква вътре, точно такава, каквато си я виждала из сайтовете за клюки в Кибспейс. Заемаш се с кашата си, без да й обръщаш внимание.
	_Мини на #2._

>>	117

	Един особено силен удар с бича те парализира напълно и слага край на схватката. Рухваш на пода на частната бойна зала на Елейа и ти остава единствено да гледаш как се приготвя за традиционния си смъртоносен удар: ритник с тока на ботуша в основата на носа, който прониква чак в мозъка.
	__КРАЙ__

>>	118

#	Муджина срещу Елейа Казума
	Избраното от Елейа място на схватката, естествено, е Будоара — личните й покои в цитаделата на „Бионаги“. Докато мълчаливите гардове на корпорацията те водят по металните коридори навътре в ЦМК, умът ти е измъчван от съмнения относно бившата ти любовница. Добре знаеш, че винаги може да те изненада, но сега това би било фатално.
	Дълбоко си поемаш въздух пред посочената ти врата и докато го изпускаш, оставяш съзнанието си да се проясни. В края на краищата всички пътища на битието водят натам, накъдето отиваш. Завърташ глава и вратът ти изпуква.
	_Мини на #31._

>>	119

	Сграбчваш падащия Ом през кръста и леко го подхвърляш, за да го уловиш по-добре. Бустър фучи като разярена котка и размахва блейдовете си напосоки в опасна близост с ръцете ти.
	_(Противникът ти губи 4 точки Живот.)_
	_Удряш го в пода — на #131._
	_Прилагаш задушаваща хватка — на #152._

>>	120

	Зашеметяваш противника си с дълга серия удари с тонфите и захвърляш оръжията встрани. Преди да се е опомнил, сграбчваш реверите на кимоното му и го дръпваш към себе си, докато падаш назад. Свитите ти крака се забиват в корема му и ти с вик го прехвърляш назад през главата си.
	Крясъкът на ронина заглъхва някъде далеч надолу. Отдръпваш се на по-безопасно разстояние от ръба на висящата платформа и прибираш тонфите си.
	Победата е твоя.
	_Мини на #136._

>>	121

	След два удара с тонфите се преобръщаш с рязко задно салто и силата на движението забива острието на опънатия ти десен крак под брадичката на Елейа, като слага край на схватката. Докато се изправяш, дъщерята на Казума се свлича на пода, обляна в кръв.
	Победата е твоя.
	_Мини на #145._

>>	122

	Издебваш го по средата на крачката му и сменяш посоката, като нанасяш силен удар в лицето му. Юмрукът ти се разминава с целта, но все пак попада в рамото на Муджина и го завърта, принуждавайки го да отстъпи назад. Когато отново вдига меча си, движенията му са видимо по-предпазливи.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако загубиш — на #6._
	_Ако победиш — на #48._

>>	123

	Вдигаш крак за ритник, но Муджина се оказва по-бърз от теб. Изстреляното му коляно се забива в стомаха ти и те отхвърля назад. Изругаваш, докато се бориш за въздух, и оставяш падането да се превърне в задно кълбо, което отново те изправя на крака.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #120._
	_Ако загубиш — на #147._

>>	124

	Правиш бърза крачка назад и вдигаш ръце пред лицето си, готов да се защитиш от евентуален удар. Муджина продължава да напредва, за да скъси дистанцията между вас.
	_Маневрираш встрани — на #42._
	_Рязко спираш за изненадваща атака — на #122._

>>	125

	Без да губи и част от секундата, Муджина спира на нужната дистанция и нанася мълниеносен сечащ удар отгоре. Острието блъсва ръцете ти, вдигнали тонфите за блок, и веднага се спуска отново с бързина, на която не можеш да се противопоставиш. Залитваш под удара и…
	_(Губиш 3 точки Живот.)_
	_Оттегляш се — на #30._
	_Контраатакуваш — на #123._

>>	126

	Когато се доближава на нужното разстояние, скачаш и се завърташ в задно салто с изпънат десен крак. Изскочилият от подметката ти стилет издрънчава по блейдовете на смаяния Ом и противникът ти пада по гръб с приятен за ухото трясък. Меко се приземяваш на пръсти и се изкикотваш, наблюдавайки опитите му да стане на крака. Когато най-сетне успява, усмивката на лицето му е станала още по-безумна.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако загубиш — на #7._
	_Ако победиш — на #71._

>>	127

	Изражението на Елейа се сменя изведнъж, тя изпищява и замахва с бича си към теб, като прикляква и оголва зъби. Улисан да я зяпаш, не успяваш дори да се отдръпнеш и върхът на оръжието те плясва в гърдите, освобождавайки електрически разряд с такава сила, че сърцето ти едва не спира. Привеждаш се, овладявайки пристъпа на кашлица, и…
	_(Губиш 3 точки Живот.)_
	_Се хвърляш към нея в контраатака — на #91._
	_Отскачаш на по-безопасно място — на #117._

>>	128

	Новият удар с камшика е посрещнат от Брус с вдигната ръка и оръжието се навива около китката му. Противникът ти надава болезнен рев, но удържа захвата и с мощно завъртане те запраща на земята. Когато скачаш на крака, в сините ти очи танцуват опасни пламъчета.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #111._
	_Ако загубиш — на #134._

>>	129

	Невероятно дългият й скок я приземява доста по-напред, отколкото си очаквал, и двете й пети се забиват в изненаданата ти мутра. Използвайки те за опора, Ванеса се отхвърля назад, стъпва за миг на пода на пръстите на левия си крак и отново скача към теб, този път за кръгов ритник с десния.
	_(Губиш 3 точки Живот.)_
	_Атакуваш едновременно с нея — на #66._
	_Отбягваш атаката с кълбо встрани — на #146._

>>	130

	В усилието си да скъсиш дистанцията, за да избегнеш ударите на камшика, почти се блъсваш в Елейа и извикваш от изненада, когато тя се вкопчва в теб с нещо, доста подобно на прегръдка. Преди да успееш да се отскубнеш, проклетата дъщеря на Казума забива зъбите си в оголеното ти ляво рамо и едва миг по-късно пред очите ти пада мрак. Обяснението може да бъде само изключително бързодействаща отрова.
	__КРАЙ__

>>	131

	Замахваш с цялата си сила и трясваш Бустър в пода. Падането го обездвижва за няколко мига: предостатъчно време, за да го довършиш с няколко мощни удара в главата. Отдръпваш се от трупа и вдигаш облените си в кръв ръце в победоносен жест.
	Победата е твоя.
	_Запиши си един „Перфект“ и мини на #89._

>>	132

	Отскачаш назад, но скоростта ти не може да се мери с тази на Муджина. Той замахва за втори път и върхът на меча му те настига, като оставя дълбока резка през лявото ти рамо и гърдите. Изругаваш, докато оставяш падането да се превърне в задно кълбо, и отново скачаш на крака.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #120._
	_Ако загубиш — на #147._

>>	133

	Леко подхвърляш Муджина и нанасяш още един удар със силата на парен чук, който го отхвърля на няколко крачки. Противникът ти се претъркаля почти до ръба на платформата, но успява да стане на крака и вдига меча си. В движенията му този път се чете неувереност.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #6._
	_Ако победиш — на #48._

>>	134

	Мощните удари на противника ти бързо те изваждат от строя и в съзнанието ти се надига перверзно чувство на благодарност, когато Брус те сграбчва в мечешката си прегръдка и те повдига, за да приключи схватката. Жилите по врата му се издуват, когато напряга сили, и ти повдигаш сините си очи към тавана на залата, чувайки пукането на собствените си кости. Миг по-късно ярката светлина на прожекторите изгасва.
	__КРАЙ__

>>	135

	Една дълга серия унищожителни удари с тонфите в главата ти те изкарва от строя и последният помитащ ритник на майката те изхвърля от ръба на платформата. С протяжна ругатня политаш надолу, към огромния триизмерен екран на дъното на Дупката. Когато се стоварваш върху него, схватката със сигурност приключва.
	__КРАЙ__

>>	136

	Почитателите на Муджина, накацали по платформите и пътеките около арената, избухват в гневни викове. Презрително им се покланяш и вдигаш среден пръст, докато влизаш в очакващия те глайдер. Санитарите на „Биотекс“ се разтичват, за да приберат трупа навреме, а ти се заемаш да прибереш парите му (шест бона) с облекчена въздишка.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #210 за следващата си битка._

>>	137

	След три твои крачки, през които незабелязано приготвяш оръжието си, Брус изненадващо скача напред и с приземяването вкарва тежко дясно кроше в тялото ти. Силата му е огромна и ударът те отхвърля назад. Изпищяваш и красивото ти лице се изкривява от яростна гримаса.
	_(Губиш 3 точки Живот.)_
	_Бягаш, за да увеличиш дистанцията — на #109._
	_Доближаваш го за изненадваща атака със зъби — на #156._

>>	138

	Лицето на Муджина е спокойно, докато те гледа, а мечът му все още е в ножницата. Бавно сваляш лявата си ръкавица и меката коприна прошумолява в полет надолу от ръба на платформата, докато пристъпваш напред.
	_Изчакваш — на #164._
	_Доближаваш Муджина — на #248._
	_Атакуваш с бича — на #288._

>>	139

	Нищо по-лесно. Хвърляш се напред като товарен влак на метрото и отново фрасваш проклетата богаташка щерка, този път право в лицето. Разбитата й долна устна до голяма степен я лишава от красотата й.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #121._
	_Ако загубиш — на #130._

>>	140

	Отново се завърташ и слизаш до нивото на земята, като помиташ краката на Ом изпод него с мощна, заострена от стилета подсечка. Противникът ти рухва на асфалта и му остава единствено да гледа с широко отворени очи как ще му размажеш черепа с тонфите си. Победата е твоя.
	_Запиши един „Перфект“ и мини на #93._
	{img:boycite_na_orm_eleya_kazuma_vs_mudzina.png}

>>	141

	Ударът с юмрук отдолу нагоре се разминава с целта си и за един фатален миг тялото ти се оказва незащитено. Муджина мълниеносно те пронизва с меча си и когато се сгърчваш от болка, нанася втори удар, който отделя главата ти от тялото.
	Към славата на ронина ще се добави още една ефектна победа.
	__КРАЙ__

>>	142

	— Ще ти избия зъбите, малко ухилено лайно! — извикваш, като завърташ тонфите пред тялото си и пристъпваш напред. — А когато свърша с тях, ще…
	Ом не си е губил времето. В дясната му ръка се появява нож, който просвистява във въздуха и потъва в лявото ти бедро с глухо, неприятно „туп!“. Извикваш и приклякваш, като преместваш тежестта на другия си крак.
	_(Губиш 3 точки Живот.)_
	_Отдръпваш се на по-безопасна дистанция — на #20._
	_Атакуваш, преди да е хвърлил още нещо по теб — на #106._

>>	143

	С все сила забиваш десния си блейд между ребрата й и Ванеса извиква. Болката за миг я парализира и тя застива на един крак, набучена на острието.
	_(Противникът ти губи 4 точки Живот.)_
	_Отстъпваш с раздиране — на #19._
	_Нанасяш удар и с другата ръка — на #38._

>>	144

	Посрещаш дребния Ом с жесток ритник с коляно, които го отхвърля далеч от теб. Бустър се претъркаля по асфалта, фучейки като разярена котка, и скача на крака. Усмивката му е станала още по-широка и напълно безумна.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #15._
	_Ако победиш — на #155._

>>	145

	Гардовете на „Бионаги“ не оправдават подозренията ти, като коректно те извеждат от Будоара и сградата на „Бионаги“ и те предават на служителите на турнира. Чудиш се за колко ли време магьосниците на корпорацията ще успеят да съживят Елейа, после тръсваш глава и с огромно густо прибираш парите й: цели десет хиляди новички ормски марки.
	— Тоя турнир си го бива, мамка му — промърморваш и се оглеждаш. — Някой ще ми донесе ли едно борошпепси?
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #59 за следващата си битка._

>>	146

	Мацката се върти като пумпал и когато се изправяш, поредният й ритник разсича лявото ти рамо с лека рана. Извикваш изненадано и поглеждаш към краката й: от подметката на десния стърчи неголямо окървавено острие. Подигравателно я заплашваш с пръст:
	— Това май не беше много честно!
	— Млъкни и се бий!
	Свиваш рамене и вдигаш блестящите блейдове в гард:
	— Както кажеш.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #108._
	_Ако загубиш — на #135._

>>	147

	Едно дълго пронизване най-сетне намира целта си и върхът на острието изскача от гърба ти. Зяпваш в беззвучна ругатня и когато Муджина изтегля меча си от теб, рухваш окървавена на платформата. Тълпата, висяща в нощта наоколо, избухва в приветствени викове.
	__КРАЙ__

>>	148

	Събираш ръце пред лицето си и леко се навеждаш напред, инкасирайки няколко леки удара на Муджина, преди да успееш да се измъкнеш на по-безопасна дистанция. Тълпата изревава, когато вижда кръвта по ръцете ти.
	_(Губиш 2 точки Живот.)_
	_Битката продължава по правилата на Стандартна схватка._
	_Ако загубиш — на #6._
	_Ако победиш — на #48._
	{img:boycite_na_orm_dummy.png}

>>	149

	Забиваш късите върхове на тонфите в стомаха на Муджина и той се сгърчва, останал без въздух. Отскачаш назад, крайно доволна от себе си, и усещаш как екзалтацията на битката взема връх над първоначалното ти притеснение.
	— Гледай к’во става, брат — подвикваш на ронина и замахваш отново.
	_(Противникът ти губи 4 точки Живот.)_
	_Ритник със стилета в брадичката — на #51._
	_Удар с тонфа в тила — на #82._

>>	150

#	Финална битка: Ом Бустър срещу Джей Хоровиц
	Кръстосвачът на „Биотекс“ те спира пред двете кули, които чешат небето и изпълняват ролята на ЦМК за корпорацията, и ти се досещаш, че за последната си битка ще имаш публика на живо от организаторите на турнира. Интересно кого ли ще трябва да убиеш този път.
	Отговорът, под формата на триметров пластостоманен колос с изключително заплашителен вид, те очаква в специалната бойна зала в сърцето на „Биотекс“ заедно с около хиляда зрители, накацали като гарги по галериите, покриващи и четирите стени.
	_Мини на #337._

>>	151

	Прибираш окървавените остриета и спираш за миг над трупа на Елейа. Вратата на Будоара се отваря с трясък в същия момент и санитарите на „Бионаги“ те изблъскват навън, за да се заемат с трупа на господарката си. Поемаш обратно към нощта, като си подсвиркваш някаква мелодия на „Земни елементи“, към очакващия те кръстосвач и десетте хиляди ормски марки на мъртвата ти противничка.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #150 за следващата си битка._

>>	152

	Светкавично променяш захвата си, опитвайки се да обездвижиш ръцете му, но Бустър не спира да мушка напосоки с блейдовете си. Все пак успяваш да вкараш един прав удар в лицето му, преди да го хвърлиш по-далеч от себе си. Когато скача на крака, дребният ти противник е побеснял от ярост, а лицето му се е превърнало в напрегната ухилена маска.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #15._
	_Ако победиш — на #155._

>>	153

	Привеждаш се и се изстрелваш напред, като забиваш левия си блеид дълбоко в тялото на Елейа. Тя изпищява и за момент замръзва, парализирана от болката. Къде ще нанесеш втория си удар?
	_(Противникът ти губи 4 точки Живот.)_
	_В тялото — на #3._
	_В гърлото — на #24._

>>	154

	Две летящи крачки те докарват на нужното разстояние и ти рязко изпружваш левия си крак, като влагаш зад него цялата си инерция. Петата ти се забива в лицето на Елейа и за миг я прави определено по-малко блестяща.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #121._
	_Ако загубиш — на #130._

>>	155

	Два силни удара най-сетне принуждават Бустър да спре на едно място със замаян поглед и отпуснати ръце. Пристъпваш към него, сграбчваш го за врата с двете си ръце и с моментно усилие го прехвърляш над главата си. Силният сблъсък с асфалта пречупва врата му и ти го пускаш едва когато се убеждаваш, че наистина е мъртъв.
	Победата е твоя.
	_Мини на #89._

>>	156

	Спускаш се към Брус О’Конър, отметнала красивата си глава назад, но не успяваш да достигнеш целта си. Могъщият му юмрук те спира във въздуха с удар в стомаха, мъжът те вдига високо във въздуха и преди да се опомниш, те стоварва с все сила върху подложеното си под кръста ти коляно. С изумление чуваш сухия трясък на собствения си прекършен гръбнак и пред очите ти се спуска мрак.
	__КРАЙ__

>>	157

	По-късите крака на дребничката Ванеса по-бързо достигат до целта си. Ритниците ви профучават почти едновременно, но изскочилото от носа на дясната й обувка острие първо се забива в рамото ти. Изпищяваш и отстъпваш назад. Пиклата се изкикотва и размахва тонфите си, като се готви за следващата си атака.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #301._
	_Ако загубиш — на #312._

>>	158

	С рязка крачка назад раздираш Въоръжената му ръка и отстъпваш, като вдигаш изскочилите блейдове пред лицето си. Озверялата тълпа по околните платформи надава оглушителни викове при вида на кръвта, яркочервена в светлината на прожекторите.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #190._
	_Ако загубиш — на #255._

>>	159

	След половин минута дебнене В кръг и неуспешни атаки, които противникът ти блокира без никакво усилие със силните си ръце, опитваш по-силен удар с тонфа и завъртане на пета. Оръжието ти издрънчава по облечената в пластостомана предмишница на Брус и единствено бързите ти реакции те спасяват от контраатаката с помитащо кроше.
	_Опитваш подсечка — на #232._
	_Опитваш висок ритник в главата — на #331._

>>	160

	Замахваш и забиваш мощен юмручен удар в летящото към теб дребно тяло на противника. Ванеса отхвърчава назад, приземява се с кълбо и се изправя на крака, без да губи нито секунда. Бедрата й се стягат, когато прикляква за нов скок.
	_(Противникът ти губи 3 точки Живот.)_
	_Изчакваш атаката — на #169._
	_Нападаш с удар — на #278._

>>	161

	Ом — дребен, мърляв младеж със стърчаща коса и безумни очи — широко се усмихва:
	— Права си. По-добре да не се бием. Знам едно местенце тук наблизо…
	Пускаш една от загадъчните си усмивки и…
	_Скъсяваш дистанцията за удар с бича — на #171._
	_Продължаваш да се събличаш — на #184._
	_Доближаваш го плътно за директна атака със зъби — на #293._

>>	162

	Хвърляш се върху падналия си противник и го затисваш с тежестта си в една силна, задушаваща прегръдка с ръце и бедра.
	— Кажи „Чао“ — прошепваш в ухото му и захапваш сънната му артерия.
	Бустър подскача под теб, сгърчва се и издъхва за миг от бързодействащата ти отрова. Избърсваш устни и се изправяш на крака.
	Победата е твоя.
	_Запиши си един „Перфект“ и мини на #282._

>>	163

	Нанасяш няколко удара без никакъв успех, като разбиваш кокалчетата на юмруците си, преди Хоровиц да те сграбчи с металните си ръце за китките. За миг увисваш над него, вперил поглед в хладните му очи, сетне той разтваря ръце встрани с рязко движение и разкъсва тялото ти.
	__КРАЙ__

>>	164

	Не помръдвате няколко дълги секунди. Очите ти потъват в спокойния поглед на Муджина и когато атаката най-сетне идва, го осъзнаваш едва след разсичащия удар, който те отхвърля с писък назад. Ронинът е мълниеносен, както винаги. Яростно изфучаваш, докато скачаш на крака. Муджина е опасно близо, готов за нов удар.
	_(Губиш 3 точки Живот.)_
	_Бягаш — на #307._
	_Контраатакуваш с ритник — на #327._

>>	165

	Номерът ти не успява. Отгатнал намеренията ти, Хоровиц променя посоката на удара си и те блъсва в тила с такава сила, че сблъсъкът с пода разбива лицето ти. Едва успяваш да изпълзиш назад, за да не бъдеш смазан от тежките му крака, и отново се изправяш.
	_(Губиш 3 точки Живот.)_
	_Ще опиташ да го обездвижиш — на #305._
	_Ще направиш опит да го събориш — на #322._

>>	166

	Хвърляш се към Брус с боен вик и размахани блейдове, но излиза, че си го подценил. Без да мръдне от мястото си, копелето замахва с пестник и забива страшно кроше в главата ти, което те отхвърля назад. Не успяваш да се приземиш както трябва и преди да се усетиш, О’Конър вече е неприятно близо до теб.
	_(Губиш 3 точки Живот.)_
	_Нападаш го — на #173._
	_Отстъпваш — на #185._

>>	167

	Тълпата по околните платформи запазва почтително мълчание, когато приклякваш до Муджина, за да докоснеш с устни челото му. Глайдерът на „Биотекс“ те очаква заедно с парите на противника ти: шест хиляди марки.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #270 за следващата си битка._

>>	168

	В мига, в който се плъзваш обратно на краката си, върхът на една от тонфите улучва брадичката ти и челюстта ти се схваща от удара. Пиклата се изкикотва и с разсеян ритник отстъпва назад, като се готви за следващата си атака.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #301._
	_Ако загубиш — на #312._

>>	169

	Този път момичето се изстрелва напред в тараноподобен удар, като насочва късите върхове на тонфите си в стомаха ти. Посрещаш я с едновременен удар с длани от двете страни на главата й и атаката й е прекъсната рязко и оглушително.
	_(Противникът ти губи 4 точки Живот.)_
	_Прилагаш захват — на #228._
	_Прилагаш хвърляне — на #275._

>>	170

	Пристъпваш към него и вдигаш десния си крак за фаталния ритник. Бустър обаче излиза по-жилав, отколкото изглежда.
	В последния момент той се извива и токът на ботуша ти се разминава с лицето му, като се забива в основата на рамото. Ом скача на крака, като те отхвърля назад, и изръмжава:
	— Не още, сестричке.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #209._
	_Ако загубиш — на #253._

>>	171

	Две грациозни крачки, едно яростно замахване и Бустър вече се търкаля назад по асфалта с вик на изненада и парализираща болка. Бичът ти изсвистява, когато-върхът му се връща обратно при теб, и ти оголваш зъби в хищническа гримаса.
	_(Противникът ти губи 3 точки Живот.)_
	_Изчакваш контраатаката, за да го посрещнеш с нов удар — на #297._
	_Последваш го, за да го шибнеш отново — на #328._

>>	172

	— Добре дошъл на финала — казва топсянката на „Биотекс“. — Считам, че ти си единственият противник, достоен за мен.
	Поглеждаш нагоре към лицето му — единствената част, необлечена в подобния на скафандър екзоскелет — с известно безпокойство. Джей се усмихва:
	— Да не караме публиката да чака!
	_Предприемаш атака — на #250._
	_Доближаваш го на средна дистанция — на #274._
	_Изчакваш — на #325._

>>	173

	Атаката ти не успява. Брус спира с ръка първия ти удар и те блъсва с отворената длан на другата с такава сила, че ти изкарва въздуха. Отстъпваш сгърчен назад и когато успяваш да се изправиш, усмивката ти е значително по-крива отпреди.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #281._
	_Ако загубиш — на #329._

>>	174

	Ом се оказва среден на ръст млад мъж, облечен в оранжев като минзухар гащеризон, черна фанелка и сандали „Рийбок“. Когато се протяга с котешка грация, от ръцете му навън се плъзват блестящи присадени остриета. Усмивката му е широка и безумна. Издишваш рязко и тръгваш напред, вдигнал дългия меч високо над главата си.
	_Изпълняваш сечащ удар отгоре — на #181._
	_Финтираш, без да завършиш атаката — на #193._
	_Изненадващо променяш посоката на удара — на #231._

>>	175

	Рязко плъзваш дясната си ръка напред по острието и блейдът изскача от нея, като се забива в рамото на противника ти. Муджина стисва зъби и отскача назад, като премества меча в лявата си ръка. Кръвта му капе по платформата.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #190._
	_Ако загубиш — на #255._

>>	176

	Претъркулваш се назад и когато се изправяш, Ванеса вече се е озовала до теб, готова да те довърши. Положението ти е неудобно за защита и ритникът й, нанесен със задно салто, забива стилета на върха на десния й ботуш мощно и дълбоко под долната ти челюст — чак до мозъка.
	__КРАЙ__

>>	177

#	Муджина срещу Ом Бустър
	Следващият ти противник, някакъв сенчест уличен боец от Равнината, е избрал за арена Яма1 — неприятно място, мрачното очарование на което се крие в острата миризма на въздуха и нервната игра на светлините над шумната тълпа. Не се и съмняваш, че зрителите ще са изцяло на страната на противника ти, и смяташ да свършиш с цялата история възможно най-бързо. В твоя случай това наистина е много бързо.
	_Мини на #174._

>>	178

	Скачаш встрани и се завърташ в циганско колело, но О’Конър е твърде близо и изтеглянето ти струва един ритник в коляното, от който кракът ти изтръпва. Изругаваш и предпазливо стъпваш на него, като приготвяш тонфите си за сериозна битка.
	_(Губиш 2 точки Живот.)_
	_Битката продължава по правилата на Стандартна схватка._
	_Ако загубиш — на #201._
	_Ако победиш — на #244._

>>	179

	Противникът ти изхвърчава от сенките със смущаваща бързина и тръгва право към теб, вдигнал меча си над главата за сечащ удар отгоре. Облечен е в някакви палячовски дрехи в бяло и червено, а на кръста му се клати друг меч.
	— По-леко де! — подвикваш, но той не изглежда настроен за разговор.
	_Атакуваш едновременно с него — на #235._
	_Блокираш атаката му — на #284._
	_Отбягваш директния сблъсък — на #300._

>>	180

	Скачаш, стъпваш за миг на гърдите на противника си с левия крак и се завърташ в рязко задно салто, като забиваш десния в брадичката му. Приземявате се едновременно — ти, меко като котка, а Бруси — почти в безсъзнание.
	_(Противникът ти губи 4 точки Живот.)_
	_Нанасяш още един удар и се изтегляш — на #273._
	_Рисковано го довършваш — на #277._

>>	181

	Без да спираш, замахваш с меча и дълбоко посичаш тялото на Ом. Оръжието ти се спуска и вдига като блестяща пеперуда, готово за нов удар. Ом се стяга и изстрелва единия от блейдовете си към лицето ти с прав удар.
	_(Противникът ти губи 3 точки Живот.)_
	_Отстъпваш извън обсега на оръжието — на #257._
	_Блокираш удара — на #295._

>>	182

	Елейа пристъпва напред и вдига невъоръжената си ръка към устните, докато те оглежда с леденосините си очи. Бичът виси отпуснат в другата й ръка.
	— Ще започваме ли? — казва накрая жената.
	_Доближаваш я в гард — на #336._
	_Изчакваш — на #349._
	_Скачаш към нея за атака — на #357._

>>	183

	Завърташ се на пета и забиваш острия ток на ботуша си в лицето на Муджина, като го обливаш в кръв. Той изохква едва чуто и спира за миг, като се люлее напред-назад подобно на внезапно останала без контрол кукла.
	_(Противникът ти губи 4 точки Живот.)_
	_Риташ отново — на #233._
	_Хапеш — на #334._
	{img:boycite_na_orm_bruce_oconner_vs_eleya_kazuma.png}

>>	184

	Когато и втората ти ръкавица от органична коприна пада в краката ти, Бустър внезапно пристъпва напред и от ръцете му изскачат блейдове, блестящи в острата светлина на прожекторите. Гласът му е дрезгав:
	— Промених решението си. Дай все пак да се избием.
	_Атакуваш с ритник в главата — на #280._
	_Опитваш удар с камшика — на #320._

>>	185

	Препъваш се назад, колкото можеш по-далеч от ръцете на противника си, но тои те настига въпреки всичко и те сграбчва в желязната си хватка. Успяваш само да изкрещиш, преди да те хване за гърлото с лявата си ръка и да те удари с дясната право по носа с такава сила, че да го вкара в малкото мозък, който притежаваш.
	__КРАЙ__

>>	186

	С мълниеносна бързина Муджина променя захвата, усуква се и освобождава лявата си ръка. Късият меч, който по магически начин се появява в нея четвърт секунда по-късно, оставя дълбока рана в ребрата ти, докато противникът ти се изтегля с широка усмивка.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #190._
	_Ако загубиш — на #255._

>>	187

	Блокираш няколко последователни удара, но една едновременна атака с двете тонфи ти струва як удар в слепоочието откъм незащитената страна. Отстъпваш, докато ритъмът на музиката в Дупката заглъхва за миг, и като през мъгла виждаш ухиленото лице на Ванеса.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #207._
	_Ако загубиш — на #217._

>>	188

	Изчакваш Ванеса да свърши с катата и леко се покланяш с ръка на ръкохватката на меча си. В отговор тя рязко се втурва напред и след два дълги скока излита нагоре в невъзможно салто, което стоварва и двата й крака право в лицето ти. За кратките мигове на полета й си успял да извадиш меча си и когато ударът те отхвърля назад, го изпускаш на пода на платформата. Претъркулваш се назад и…
	_(Губиш 3 точки Живот.)_
	_Изваждаш късия си меч — на #189._
	_Скачаш към дългия меч — на #194._

>>	189

	Измъкваш късия си меч точно навреме. Ванеса се е спуснала към теб и нанася удар с цялата си тежест, който цели да вкара дългия край на черната тонфа право в тила ти. Блокираш оръжието и се изправяш, като я блъсваш с рамо. Грабваш меча си и се обръщаш — но не и преди да отнесеш един страничен ритник в основата на гръбнака, от който ритъмът на музиката в Дупката заглъхва за няколко мига.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #207._
	_Ако загубиш — на #217._

>>	190

	Забавените движения на противника ти го превръщат в изключително забавна плячка. Рисковано пристъпваш напред и адреналинът се понася по вените ти, когато Муджина замахва с меча си. Острието преминава на милиметри от главата и дясното ти рамо, точно както си го предвидил, и когато се блъсва в металния под на платформата, ноктите на лявата ти ръка се забиват в китката на противника ти и го задържат там. Вдигаш свободната си ръка, от която стърчи дългото острие на блейда, и зловещо се ухилваш в лицето на Муджина:
	— Сещаш ли се?
	Миг по-късно блейдът се забива под гръдната кост на противника ти и продължава нагоре, като отнема живота му. Ронинът се сгърчва в контролирана агония и рухва настрани.
	Победата е твоя.
	_Мини на #294._

>>	191

	Отстъпвайки пред силните удари на Муджина, се озоваваш на ръба на платформата и опасно се олюляваш, размахвайки бича си за равновесие. Миг по-късно виждаш с широко отворените си очи как противникът ти замахва за последен път и ти остава време за един кратък писък, преди острието на меча да отдели красивата ти глава от тялото. Ако едното от двете падне в бездната, санитарите на „Биотекс“ със сигурност ще имат големи трудности при съживяването ти.
	__КРАЙ__

>>	192

	Доближаваш О’Конър и с лекота отбягваш няколко силни, но бавни юмручни удара. Атаките ти също не се отличават с особен успех — острието на меча ти всеки път спира в покритите със защитна пластостомана предмишници на противника ти. Ясно е, че трябва да смениш тактиката си, за да го изненадаш.
	_Замахваш в момента, в който отдръпва ръката си след удар — на #306._
	_Замахваш едновременно с него — на #314._

>>	193

	Спираш на крачка от Ом, като не завършваш атаката си, и светкавично се завърташ встрани, пропускайки подлия удар с десния му блейд покрай тялото си. Озоваваш се твърде близо до него, за да замахнеш.
	_Удряш го с дръжката на меча — на #272._
	_Вкарваш в употреба късия си меч — на #316._

>>	194

	Скачаш напред към меча си, без да се изправяш, и се озоваваш точно на прицела на Ванеса. От върха на дясната й обувка е изскочило тънко острие, което миг по-късно се забива под брадичката ти с такава сила, че стига до мозъка. Рухваш на платформата и музиката на Дупката остава далеч назад с ритъм, подобен на ударите на изгасващото ти сърце.
	__КРАЙ__

>>	195

	Противникът ти се оказва висок и едър като дъб мъжага с открито, не особено умно лице и къса подстрижка. Облечен е в черен потник и Найкърски панталони, а под дрехите му играят квазимускули с необичайни размери, които, изглежда, са закачени върху квазискелет на „Бионаги“. Завърташ глава, за да раздвижиш врата си, и изтегляш меча си с мълниеносен замах. Брус не помръдва от мястото си.
	_Ще се биеш на далечна дистанция — на #199._
	_На средна дистанция — на #192._
	_На близка дистанция — на #237._

>>	196

	Замахваш с пълно завъртане на острието и го стоварваш върху врата на противника си. Мечът преминава гладко през мускулите и костта и главата на Брус О’Конър се разделя с тялото му. Тълпата замира за един дълъг, увиснал насред времето миг, и избухва в яростен рев.
	Победата е твоя.
	_Запиши си един „Перфект“ и мини на #289._

>>	197

	Брус те прасва още веднъж, без да обръща внимание на прикриващия ти удар, и ти използваш инерцията, за да се претърколиш по-далеч от него. Скачаш на крака, като вдигаш меча си, и изплюваш кръвта от разбитата си устна встрани, без да откъсваш поглед от него.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #216._
	_Ако загубиш — на #285._

>>	198

	Върхът на меча ти преминава под обърканата й защита с прецизността на поклон и се забива под гръдната й кост с такава сила, че излиза с пукот откъм гърба й. Ванеса отваря широко очите и устата си и когато рязко отстъпваш назад, изтегляйки оръжието, пада с беззвучна ругатня.
	Победата е твоя.
	_Запиши си един „Перфект“ и мини на #215._

>>	199

	Светкавичната ти атака сварва Брус неподготвен. Едрият ти противник инстинктивно вдига ръка, но острието на меча ти се оказва по-бързо, профучава покрай покритата му със защитна пластостомана предмишница и се стоварва върху рамото му. Единствено екзоприставките спасяват ръката му от отсичане. Той замахва, но ти вече си отстъпил назад, почти до първоначалната си дистанция.
	_(Противникът ти губи 3 точки Живот.)_
	_Изчакваш контраатаката — на #291._
	_Атакуваш отново по аналогичен начин — на #309._

>>	200

	Ванеса ловко разтваря крака във въздуха и гардът ти успява да спре само по-ниския й ритник, докато петата на левия й крак отново те блъсва в лицето. Двамата отскачате назад едновременно и се измервате с поглед.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #222._
	_Ако загубиш — на #298._

>>	201

	Един рискован скок те приземява по-близо до О’Конър, отколкото си искала. Ръцете му светкавично се протягат и те сграбчват през кръста. Притисната в издутия му гръден кош, нямаш никаква опора за съпротива и ти остава време колкото да изругаеш яростно, преди противникът ти да напрегне сили и да прекърши гръбнака ти.
	__КРАЙ__

>>	202

	Озоваваш се на посочената обширна платформа и с неудоволствие отбелязваш, че няма предпазни стени. Сякаш всичките ти противници са се наговорили да се бият с теб на високи, опасни места. Докато се оглеждаш, високо над главата ти преминава друга платформа и Ванеса Ченг с лекота се прехвърля на арената с рискован скок. Почитателите й я приветстват със силни викове и в клуба гръмва оглушителна ритмична музика.
	Ванеса започва да загрява в такт с нея, като размахва двете си тонфи — едната бяла, другата черна. Облечена е в бледолилаво прилепнало трико, а обувките й със странна форма са в бяло и лилаво. Главата й е гладко обръсната.
	Схватката започва, когато момичето леко се покланя в твоята посока и£ две крачки засилване изхвръква високо във въздуха с предно салто, за да те атакува.
	_Посрещаш я с удар — на #160._
	_Отбягваш атаката — на #245._
	_Блокираш атаката — на #292._

>>	203

	Стрелваш се напред и действително се разминаваш с дясната му ръка, но едва миг по-късно се натъкваш на юмрука на лявата, който разцепва горната ти устна. Отдръпваш се на по-безопасно разстояние, изплюваш кръвта и се ухилваш, мръщейки лице от болката.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #281._
	_Ако загубиш — на #329._

>>	204

	След няколко леки удара, които Брус отклонява с покритите си с пластостомана предмишници като с щитове, той замахва и отправя десен прав по посока на челюстта ти.
	_Контраатакуваш едновременно с неговия удар — на #203._
	_Посичаш ръката му — на #258._

>>	205

	Десният й крак, който се оказва съоръжен със стилет, стърчащ от носа на обувката й, просвистява опасно близо до лицето ти и когато се прибира, на свой ред нанасяш ритник в главата на Ванеса. Токът на левия ти ботуш отваря приятна на вид рана върху лъсналия череп на дребосъчката ти и тя отстъпва с предпазлив гард.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #301._
	_Ако загубиш — на #312._

>>	206

#	Брус О’Конър срещу Елейа Казума
	Следващият ти противник е добре известен в Орм боец, култова фигура в Кибспейс и една от най-богатите жени в града. Дъщерята на топсянката на „Бионаги“ Но Казума, Елейа, е успяла дори да си издейства арена в ЦМК на собствената си корпорация, което е нарушаване на правилата на турнира. Не че за теб е от значение къде ще запишеш следващата си победа.
	Спокойно влизаш в цитаделата на „Бионаги“ и мълчаливо последваш водача си — някакъв андроид — по дълъг, тесен и висок метален коридор. Отваря се врата и ти пристъпваш в обширна гола зала със стени от пластостомана. Елейа те очаква — висока, красива млада жена с платиненоруса коса, вързана на опашка на тила й. Стисваш юмруци, докато мислено проверяваш състоянието на тялото си, и с безизразно лице проследяваш как тя вдига ръце и снежнобялата й дреха се свлича на пода. Под нея госпожица Казума носи нещо, доста подобно на бельо от черна кожа, ръкавици до лактите, ботуши и дълъг, проблясващ електрошоков бич.
	_Мини на #182._

>>	207

	Съпротивата на Ванеса е окончателно сломена от няколко силни удара, тонфите й отхвърчават встрани, а самата тя пада на колене на платформата. Тълпата затаява дъх, когато пристъпваш към нея с вдигнат над главата меч, и за няколко мига в Дупката отеква единствено глухото туптене на технокласик-ритъма от централната платформа. Сетне замахваш и отделяш главата от тялото с финалния жест на скулптор, завършващ творбата си.
	Победата е твоя.
	_Мини на #215._

>>	208

	Замахваш и забиваш блейда си между вратните прешлени на О’Конър с такава сила, че върхът на острието пронизва гръкляна му и се показва отдолу. Едрият ти противник рухва окървавен на пода на залата и ти отскачаш назад, като Вдигаш почервенелите си остриета към тълпата.
	Победата е твоя.
	_Запиши си един „Перфект“ и мини на #268._

>>	209

	Поредният ти мощен удар с камшика събаря Ом на асфалта, напълно парализиран. Косата му се е изправила още повече от електрическите удари и лицето му е мъртвешки бледо, преди да забиеш тока на десния си ботуш в него и да го обагриш в тъмночервена кръв.
	Победата е твоя.
	_Мини на #282._

>>	210

#	Финална битка: Ванеса Ченг срещу Джей Хоровиц
	Глайдерът на корпорацията се понася през Въздушния град право към ЦМК-то на „Биотекс“: двете исполински кули, които сякаш са се забили в задника на боговете. Пипето ти стига дотолкова, че да преброиш битките си, и всичките ти известни противници вече са трупове (ако касапите на „Биотекс“ вече не са успели да ги съживят). Остава ти още една битка, но с кого? Въздъхваш и се облягаш в седалката с леденото борошпепси в ръка. Пука ти.
	Десет минути по-късно почтителните гардове на корпорацията те въвеждат в обширна зала, разположена в самото сърце на дясната кула. Стените и подът са подозрително бели, а по галериите, покриващи и четирите стени, са накацали поне хиляда души и ти ръкопляскат.
	— Ето я! — чуваш един добре познат глас. — Победителката в предварителния кръг, която ще се бори за наградата на корпорация „Биотекс“!
	— Здрасти, Джей — промърморваш и се оглеждаш, за да го Видиш.
	Когато най-сетне успяваш, от устата ти се отронва ругатня — този път съвсем неволно.
	_Мини на #339._

>>	211

	Отдръпваш се от зашеметения си противник с нисък помитащ удар, който преминава през колената му и го събаря на пода. Тактично изчакваш да се надигне, игнорирайки яростния рев на тълпата, и битката продължава.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #216._
	_Ако загубиш — на #285._

>>	212

	Изправяш се колкото можеш по-бързо, но това не се оказва достатъчно. С широко отворени очи виждаш как Ванеса пристъпва напред с пружинираща крачка и се изстрелва в задно салто, което забива стилета на десния й крак дълбоко под брадичката ти. Когато окървавеното ти тяло рухва на пода, схватката приключва.
	__КРАЙ__

>>	213

	Джей използва екзоскелет: двутонен пластостоманен скафандър със сервоусилватели, който оставя открита единствено главата му. Топсянката вдига ръка и зяпачите, събрани по галериите на четирите стени на залата, избухват в ръкопляскания. След това, без предупреждение, огромният ти противник полита към теб с гигантски скок.
	_Оставаш на блок — на #218._
	_Отстъпваш на безопасно разстояние — на #220._
	_Скачаш и нанасяш удар във въздуха — на #240._

>>	214

	Допълзяваш до горния край на противника си, без да губиш нито миг, и забиваш силен удар право в лицето му. Вдигнатата стоманена ръка замръзва във въздуха и ти удряш отново и отново, докато превърнеш главата на Хоровиц в кървава каша.
	Победата е твоя.
	_Мини на #358._

>>	215

	Внимателно почистваш меча си и го прибираш, докато служителите на „Биотекс“ бързат да отнесат трупа на Ванеса в реанимацията си. Тълпата по околните платформи се поклаща в ритъм с изражения, от които не можеш да разбереш дали се радват или тъгуват. Един от гардовете на корпорацията те повежда навън към очакващия ти глайдер и битката остава назад като проблясък на стомана и кръв в сивотата на времето.
	От Ванеса Ченг печелиш две хиляди ормски марки.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #241 за следващата си битка._

>>	216

	Няколко удара през лицето превръщат противника ти в безволева кукла, която се люлее по арената в плен на болката и бойните ти умения. Преценяваш, че дори добре наточеното острие на меча ти няма да успее да премине през могъщото тяло на О’Конър с диагонален удар, и нанасяш два бързи като мисълта коси удара в основата на врата от двете страни на главата му. Окървавеният труп рухва на пода и тълпата изревава яростно.
	Победата е твоя.
	_Мини на #289._

>>	217

	Две последователни атаки с тонфите те изблъскват до ръба на платформата и бездната, която те очаква отвъд него. Изпускаш оръжието си на пода и привеждаш глава, признавайки поражението. Виждаш как силните бедра на Ванеса се стягат, преди да скочи, сетне момичето се завърта в рязко задно салто и десният й крак, въоръжен с блестящ стилет, се забива под брадичката ти и те отхвърля назад. Животът напуска тялото ти още преди да достигнеш дъното на Дупката.
	__КРАЙ__

>>	218

	Хоровиц изпъва чудовищните си крака във въздуха и те ритва в гърдите с такава сила, че те отхвърля на десетина крачки назад. Това поне те спасява от премазване. Едва успяваш да скочиш на крака и той атакува отново, този път с юмручен удар.
	_(Губиш 3 точки Живот.)_
	_Пресичаш го с меча си — на #221._
	_Отстъпваш извън обсега му — на #242._

>>	219

	Вдигаш меча си и скачаш към Ванеса, като забиваш крака си в лицето й с перфектно изпълнен прав ритник. Момичето отхвърчава назад с късо салто и когато стъпва на крака, от ъгъла на устата й се проточва кръв. Атакуваш отново, без да обръщаш внимание на яростната й ругатня по твой адрес.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #207._
	_Ако загубиш — на #217._

>>	220

	Едва успяваш да отскочиш навреме, защото Хоровиц нанася мощен юмручен удар едновременно с приземяването си. Стоманената му ръка профучава на сантиметри от тялото ти и се издига във въздуха като пневматичен чук.
	_Атакуваш със скок — на #240._
	_Търсиш позиция зад гърба му — на #264._

>>	221

	Силата на замахването ти не може да се мери с тежкия юмрук на Джей. Острието ти издрънчава в металната му ръка и ударът те отхвърля по гръб с разбита физиономия и изтръпнали от болка нерви.
	_(Губиш 3 точки Живот.)_
	_Опитваш отчаяна атака — на #243._
	_Опитваш се да се измъкнеш от следващия удар — на #266._

>>	222

	Серия от три мощни юмручни удара отхвърля дребната Ванеса до ръба на платформата. Жената е твърде замаяна, за да осъзнае опасното си положение, и ти спокойно се засилваш за мощен ритник, който я изпраща в бездната на Дупката. Зрителите ахват и се навеждат през ръба на платформите си, за да видят как любимката им ще се размаже в огромния триизмерен екран, който заема пода на висящата зала.
	Победата е твоя.
	_Мини на #247._

>>	223

	Една крачка се оказва достатъчна. Рязко спираш, като приклякваш на водещия си крак, и с все сила замахваш с бича. Инерцията изстрелва върха му и го стоварва върху отстъпващата дребосъчка с оглушителен трясък, който за миг я зашеметява. Как ще я довършиш?
	_(Противникът ти губи 4 точки Живот.)_
	_С ритник — на #296._
	_Със зъби — на #299._

>>	224

#	Ом Бустър срещу Елейа Казума
	Арената за следващата ти битка те изненадва: закарват те не къде да е, а в ЦМК на „Бионаги“, основният конкурент на корпорацията, организирала турнира. После се сещаш с кого ще се биеш и устните ти се разтеглят в усмивка. Чака те Елейа, дъщерята на Но Казума, страшно парче, което е може би дори по-откачено от теб.
	— Ще стане купон — казваш на безмълвния андроид, който те води по коридорите на сградата.
	Влизаш през посочената врата и се озоваваш в Будоара на госпожица Казума.
	_Мини на #47._

>>	225

	О’Конър търпеливо проследява ритуалната ката, която изпълняваш въпреки нетърпеливите викове на тълпата. Не е помръднал от мястото си, така че си имала възможност да го огледаш: висок около метър и деветдесет, с квазискелет и мускули, изникващи на неочаквани места, ужасно як и издокаран в Найкърски панталон и кубинки. Пълен изрод.
	_Каква ще бъде тактиката ти?_
	_Поддържане на средна дистанция с дълги удари — на #159._
	_Акробатични атаки от голямо разстояние — на #246._
	_Близка дистанция — на #269._

>>	226

	Ударът излиза по-дълъг, отколкото си се надявал, и все пак успява да отнесе половината от носа ти, преди да се озовеш на безопасно разстояние. Бликналата кръв недвусмислено ти показва, че е време да направиш нещо. Хвърляш се към Хоровиц…
	_(Губиш 1 точка Живот.)_
	_За да го обездвижиш — на #305._
	_За да го събориш — на #322._

>>	227

	Ванеса не си губи времето. Бичът ти изплющява напразно, когато тя се стрелва покрай него, и само навременният ти ритник спасява лицето ти от свистящите тонфи. Токът на левия ти ботуш отваря приятна на вид рана върху лъсналия череп на дребосъчката ти и тя отстъпва с предпазлив гард.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #301._
	_Ако загубиш — на #312._

>>	228

	Сграбчваш лекото й тяло и го вдигаш високо във въздуха. Замаяната Ванеса изобщо не се съпротивлява, когато я обхващаш с ръце и прекършваш гръбнака й с моментно усилие, от което мускулите ти се издуват. Тълпата изревава разочаровано, когато я захвърляш на пода и вдигаш ръце.
	Победата е твоя.
	_Запиши един „Перфект“ и мини на #247._

>>	229

	Доближаваш О’Конър, които вдига ръце във височък гард, замахваш уж отгоре, за да го вдигне още повече, и с меко приплъзване на опорния крак забиваш десния си блейд между плаващите му ребра на сантиметри от слънчевия сплит.
	_(Противникът ти губи 3 точки Живот.)_
	_Разпаряш и се отдръпваш — на #315._
	_Нанасяш втори удар с другата си ръка — на #335._

>>	230

	Стрелваш глава напред с оголени зъби, но дясната му ръка се оказва по-бърза от теб. Блейдът се забива право в лицето ти и върхът на острието изскача от тила ти. Избухва ярка, ослепителна светлина, последвана от мастилен мрак.
	__КРАЙ__

>>	231

	Не успяваш да го направиш навреме. При цялата ти скорост разстоянието до новото положение на ръцете ти се оказва достатъчно, за да позволи на Ом да стрелне ръката си напред и да забие блейда между ребрата ти.
	_(Губиш 3 точки Живот.)_
	_Отстъпваш — на #304._
	_Изваждаш късия меч, за да блокираш следващия му удар — на #326._

>>	232

	Завърташ се и забиваш подсечка в подобните на стълбове крака на противника си, от което, естествено, не последва нищо. О’Конър дори не помръдва от мястото си, но успява да замахне навреме и да те фрасне с един десен прав в рамото, от което дясната ти ръка осезаемо изтръпва.
	_(Губиш 1 точка Живот.)_
	_Битката продължава по правилата на Стандартна схватка._
	_Ако загубиш — на #201._
	_Ако победиш — на #244._

>>	233

	Скачаш във въздуха, размахвайки крака, и забиваш острия връх на десния си ботуш в брадичката на Муджина. Ударът го отхвърля назад в тромаво салто, но и го изважда от унеса му. Противникът ти скача на крака, бърз като светкавица, и ти оголваш зъби в усмивка, когато прочиташ гнева в очите му. Бичът ти е готов.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #191._
	_Ако победиш — на #259._

>>	234

	Озверялата тълпа се спуска към трупа на Бустър и ти отново посягаш към меча си, но гардовете на „Биотекс“ се намесват решително с електрошокови палки и. Вайпъри и разпръскват хората за по-малко от минута. Санитарите натоварват трупа на една от високоскоростните си линейки, за да го откарат в реанимацията, а ти самият се качваш в друга кола. Парите на противника ти, 4000 ОМ, те очакват.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #265 за следващата си битка._

>>	235

	Муджина очевидно не е очаквал подобно действие от твоя страна и изглежда искрено изненадан, когато се шмугваш под меча му и от упор забиваш ноктите на лявата си ръка в неговата. Очите му се разширяват от внезапната болка, но за своя чест ронинът не издава и звук.
	_(Противникът ти губи 3 точки Живот.)_
	_Раздираш ръката му и отстъпваш — на #158._
	_Нанасяш удар и с другата ръка — на #330._

>>	236

	С няколко бързи крачки се озоваваш до Ванеса, която тъкмо е застанала в ниската, неповратлива поза Каменен ездач, и стоварваш меча си върху нея.
	_(Противникът ти губи 3 точки Живот.)_
	_Отдръпваш се на една крачка — на #262._
	_Удряш още веднъж — на #287._

>>	237

	Доближаваш О’Конър с вдигнат меч и когато се озоваваш твърде близо до него, той рязко замахва и забива силния си юмрук в лицето ти. Отхвърчаваш назад със стиснати зъби и рефлекторно вдигаш меча си между тялото си и противника, който те доближава за втори удар.
	_(Губиш 3 точки Живот.)_
	_Оттегляш се с прикриваш удар — на #197._
	_Контраатакуваш — на #238._

>>	238

	Дори не успяваш да замахнеш. О’Конър те сграбчва в мига, в който пристъпваш напред, подхвърля те във въздуха и ти нанася страхотен удар, който те принуждава да изпуснеш меча си. Преди да се опомниш, той те вдига отново, високо над главата си, и рязко прикляква на коляно, като стоварва гръбнака ти точно върху него. Ревът на тълпата угасва в тихия пукот на прешлените и животът те напуска като разочарована любовница.
	__КРАЙ__

>>	239

	Замахваш и с все сила забиваш крака си в лицето на ОКонър, който измучава, заклаща се и едва не пада на пода. Отскачаш назад от неточния му удар, изхилваш се и изиграваш малък танц с блейдове за радост на полуумната тълпа.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #281._
	_Ако загубиш — на #329._

>>	240

	Хоровиц се завърта в кръста с разперени ръце и посреща летящото ти тяло във въздуха с удар, който те отхвърля назад като топка. Това поне те спасява от премазване. Едва успяваш да скочиш на крака и той атакува с юмручен удар.
	_(Губиш 1 точка Живот.)_
	_Пресичаш го с меча си — на #221._
	_Отстъпваш извън обсега му — на #242._

>>	241

#	Муджина срещу Брус О’Конър
	Безмълвните гардове на „Биотекс“ спират глайдера на един паркинг в Равнината и ти се прекачваш на черен кръстосвач с модифицирани непрозрачни стъкла. Вътрешността на колата е идеалното място, където да се съсредоточиш върху състоянието на ума си след битката с дребничката, симпатична Ванеса, която се е включила в турнира само за да спечели някакви пари. Намираш това за тъжно, а чувствата нямат място в главата ти точно сега.
	Слизаш на входа на Станция Бета, избраната от следващия ти противник арена, и ревът на многохилядната тълпа в полуразрушената станция на метрото те връща към действителността.
	_Мини на #195._

>>	242

	Не успяваш да го сториш навреме. Дългата ръка на Хоровиц те настига насред отстъплението и ударът те отхвърля по гръб с разбита физиономия и изтръпнали от болка нерви.
	_(Губиш 1 точка Живот.)_
	_Опитваш отчаяна атака — на #243._
	_Опитваш се да се измъкнеш от следващия удар — на #266._

>>	243

	Хвърляш се напред, готов за удар, и се блъсваш в протегнатата отворена длан на Хоровиц. Отстъпваш крачка назад, разтърсвайки глава, но противникът ти безмилостно те сграбчва, удря те с всичка сила в пода и скача отгоре ти. Схватката приключва за по-малко от секунда.
	__КРАЙ__

>>	244

	След две серии удари с тонфите едрият ти противник подгъва колене и рухва на пода с наведена глава. Отстъпваш назад и се хвърляш в предно салто, което изпраща и двата ти крака в тила му. Дебелият врат на О’Конър се пречупва и ти се отдръпваш от трупа със стиснати устни и вдигнати за поздрав оръжия.
	Победата е твоя.
	_Мини на #249._

>>	245

	Когато правиш крачка назад, Ванеса внезапно изпружва краката си напред и петите й се забиват в лицето ти. От носа ти бликва кръв и ти залитваш назад. Тя отскача назад, стъпва за миг на пода и отново атакува с висок двоен ритник.
	_(Губиш 3 точки Живот.)_
	_Използваш инерцията си, за да направиш кълбо назад — на #176._
	_Блокираш атаката с ръце — на #200._

>>	246

	Затичваш се към него, скачаш и се завърташ около оста си във въздуха. Стилетът на десния ти крак, както обикновено, се оказва по-напред от преценката на противника ти и Брус отмята глава назад от ритника със зле разкъсана буза. И без това не е кой знае какъв хубавец.
	_(Противникът ти губи 3 точки Живот.)_
	_Продължаваш атаката със салто и ритник — на #180._
	_Използваш тонфите си — на #317._

>>	247

	Служителят на „Биотекс“ те извежда обратно от Дупката под дъжда от кутии за напитки, който почитателите на Ванеса Ченг изпращат Върху теб. Парите на противника ти, две хиляди ормски марки, окончателно те убеждават в мотивите на дребното момиче да участва в турнира. Когато я съживят, ще се наложи да потърси някакъв друг начин да забогатее. Качваш се на корпоративния глайдер и с въздишка се отпускаш на задната седалка.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #206 за следващата си битка._

>>	248

	Когато се озоваваш на две крачки от него, Муджина изтегля меча си с едно мълниеносно плавно движение и го вдига над главата си, готов за блок.
	_Атакуваш с ритник — на #283._
	_Атакуваш с ръка — на #303._

>>	249

	Тълпата побеснява, дали от ентусиазъм или от негодувание, и се налага гардовете на „Биотекс“ да ти проправят път до колата. Разгорещена от битката, също отправяш няколко свистящи удара по попадналите в обсега ти глави, след което се шмугваш в кръстосвача. Очакват те парите на противника ти (хиляда и петстотин марки), малкият хладилник и следващата ти битка.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #308 за следващата си битка._

>>	250

	Хвърляш се към противника си, готов за удар, но огромната му стоманена ръка те изпреварва. Юмрукът на екзоскелета те блъсва в гърдите и те отхвърля назад, останал без въздух. Едва успяваш да се изправиш на крака, преди Джей да замахне отново с висок удар, насочен в главата ти.
	_(Губиш 3 точки Живот.)_
	_Промушваш се под удара за контраатака — на #165._
	_Отстъпваш назад — на #226._

>>	251

	Ударът ти не го разколебава. О’Конър светкавично се протяга и те сграбчва с железните си ръце. Опитваш се да го изриташ, но той те подхвърля високо във въздуха и кракът ти се разминава с целта. Безуспешно се опитваш да се извъртиш, но се приземяваш точно където не трябва: върху вдигащото се коляно на противника си. Той замахва с две ръце като парен чук и ударът в главата и бедрата ти те огъва повече, отколкото гръбнакът ти може да понесе, без да се прекърши.
	__КРАЙ__

>>	252

	Скачаш нагоре и успяваш да се уловиш за ръба на екзоскелета с лявата си ръка. Светкавично се изтегляш между свиващите се за смъртоносна прегръдка ръце и когато забиваш десния си юмрук в лицето на Хоровиц, те замръзват във въздуха. Удряш отново и отново, докато главата на противника ти се превръща в кървава каша, и най-сетне стоманеният колос рухва на пода заедно с теб — за щастие, по гръб.
	_Запиши си един „Перфект“ и мини на #358._

>>	253

	Един бърз разсичащ удар те принуждава да изпуснеш камшика. Ом се хвърля напред с бясно фучене и забива другия си блейд дълбоко под гръдната ти кост. Разперваш ръце с предсмъртен писък, подобно на пеперуда, забодена с карфица, и оставяш живота да напусне тялото ти, докато Бустър дере с ноктите на лявата си ръка прекрасното ти смъртно лице.
	__КРАЙ__

>>	254

#	Елейа Казума срещу Ом Бустър
	Следващият ти противник, някакъв уличен боец от Равнината, е избрал за арена открит паркинг в Яма1 — място с отвратително декадентско очарование, което допада на природата ти.
	Когато слизаш от луксозната лимузина на мръсния асфалт, пороят гадни миризми и пронизителни звуци те кара да потръпнеш. Да убиеш човек на такова място ще е истинско удоволствие.
	Влизаш в кръга зяпачи, разбиван пред теб от гардовете на „Биотекс“, и хвърляш снежнобялата си туника в калта сред всеобщ одобрителен рев.
	_Мини на #161._

>>	255

	С известна тревога осъзнаваш, че си изгубил схватката от контрол. Адреналинът бучи по вените ти с такава сила, че дори мълниеносните движения на Муджина ти се струват разчленени на десетки отделни елементи, докато мечът му се вдига и пада за последния удар. Главата ти отхвърчава далеч от тялото и идиотските ти слухови канали, които продължават да работят около половин секунда след това, регистрират победоносния рев на тълпата по околните платформи.
	__КРАЙ__

>>	256

	Муджина е твърде близо, за да нанесеш достатъчно силен удар. Бичът все пак го блъсва, но той неотклонно продължава напред и мечът проблясва в ръцете му с такава скорост, че сякаш внезапно се е материализирал там. Отскачаш встрани от линията на атаката и се претъркулваш, преди да стъпиш на крака. Бичът ти е готов.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #191._
	_Ако победиш — на #259._

>>	257

	Докато отскачаш назад, замахваш отново, този път отстрани, и върхът на меча ти разсича лицето на Ом, като отваря усмивката му още по-широко. Мълниеносно променяш захвата и се приготвяш за пронизващ удар едновременно с окървавения си противник.
	_(Противникът ти губи 4 точки Живот.)_
	_Посрещаш неговия удар с посичане — на #279._
	_Нанасяш удара — на #313._

>>	258

	Ноктите на лявата ти ръка оставят четири дълбоки резки над лакътя на Брус и ти отскачаш назад с победоносен кикот. Усмивката ти става още по-широка, когато забелязваш вниманието, с което О’Конър свива ранената си ръка в предпазлив гард.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #281._
	_Ако загубиш — на #329._

>>	259

	Няколко силни удара обездвижват противника ти и Муджина се превръща в безволева кукла, която се люлее напред-назад по платформата в някакъв странен танц. Замахваш за последен път, обвиваш камшика си около тялото на Муджина и рязко го дръпваш към себе си, за да впиеш зъби във врата му — най-смъртоносната целувка, която някога си му подарявала.
	Победата е твоя.
	_Мини на #167._

>>	260

#	Елейа Казума срещу Муджина
	Моментът най-сетне идва. Ще се изправиш срещу човека, заради желаната смърт на когото изобщо участваш в този турнир. Да убиеш бившия си любовник или да загинеш от ръката му: какъв по-добър начин да покажеш на света, че любовта ви още е жива, макар и в ужасяваща, мутирала форма?
	Замислено се вторачваш през люка към тъмните силуети на Въздушния град, докато глайдерът на „Биотекс“ те носи към избраната от Муджина арена. Висяща над бездната платформа — изискан избор от един истински ронин.
	Когато стъпваш на люлеещата се платформа, тълпата те приветства, а противникът ти те поглежда замислено и поклаща глава. Облечен е в пълния костюм на самурай от средновековна Япония и изглежда великолепно, както винаги. Вдигаш ръце и туниката ти се свлича, оголвайки смъртоносното ти тяло.
	_Мини на #138._

>>	261

	Падаш на коляно и кръстосваш блейдовете пред лицето си. Вторият удар на Муджина е толкова силен, че ги блъсва към теб и собствените ти остриета дълбоко се врязват в челото и бузите ти. Бърз като светкавица, ронинът се оттегля и развърта блестящия си меч, от който хвърчи кръвта ти. Тълпата по платформите побеснява.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #190._
	_Ако загубиш — на #255._

>>	262

	Ванеса се стрелва към теб, насочила късите върхове на тонфите си в диафрагмата ти, и ти безмилостно пресичаш атаката й с втори удар. Момичето стисва зъби и отстъпва, сковано от болката.
	_(Противникът ти губи 4 точки Живот.)_
	_Пристъпваш напред и я пронизваш — на #198._
	_Прилагаш ритник — на #219._

>>	263

	С два помитащи удара сломяваш и последната съпротива на Ом и се завърташ на пета, насочил острието във врата му. Главата на противника ти отхвърчава в тълпата зяпачи и те се разбягват с викове, сякаш е бомба.
	Победата е твоя.
	_Мини на #234._

>>	264

	Хвърляш се встрани, като рисковано се разминаваш със свистящата му ръка, претъркулваш се и се озоваваш зад гърба му, преди да е успял да се обърне. Мечът ти е вдигнат за удар…
	_Използваш го — на #387._
	_Използваш ситуацията, за да се изтеглиш на по-безопасно разстояние — на #266._

>>	265

#	Муджина срещу Ванеса Ченг
	Глайдерът на корпорацията те носи към Дупката през стоманените паяжини на Въздушния град. Печелиш битка след битка, така че предстоящият сблъсък с неизвестното девойче от Дупката не те притеснява особено. Тълпата в клуба вероятно ще е на нейна страна, но не се съмняваш, че името ти ще им е известно — най-малко, в качеството ти на бивш любовник на Елейа Казума.
	Въздъхваш дълбоко и притваряш очи, за да прочистиш съзнанието си от яростта и болката. Побеждават само чистите по сърце.
	_Мини на #286._

>>	266

	Следващият удар на Хоровиц по чудо те пропуска и с няколко скока ти най-сетне се озоваваш извън обсега на могъщите му метални ръце. Хукваш към една от стените на залата, която се тресе под стъпките на преследващия те гигант, но бягството ти не може да продължава вечно.
	_Продължаваш до стената, където ще организираш отбраната си — на #290._
	_Обръщаш се, за да дадеш отпор — на #375._

>>	267

	От многобройните ти рани изтича скъпоценна кръв и ти е все по-трудно да съсредоточиш остатъците от внимание в ума си върху схватката. Стисваш очи за миг, за да проясниш мислите си, и когато ги отваряш, виждаш смъртта си. Ом замахва едновременно с двете си ръце в някакво чудовищно подобие на прегръдка и забива единия си блейд отстрани в тялото ти, а другия — в главата. Когато те оставя да паднеш на мокрия от кръвта ти асфалт, животът вече е напуснал тялото ти.
	__КРАЙ__

>>	268

	Приливът от адреналин, който те движеше по време на схватката, бавно утихва, докато служителите на „Биотекс“ те водят през полудялата тълпа към корпоративния кръстосвач. Обзет от неприятна умора и усещане за пустота, мързеливо проверяваш парите на противника си: три кей в ормски марки.
	Животът ти до следващата битка ще е скучен.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #224 за следващата си битка._

>>	269

	В момента, в който се оказваш на нужната дистанция, О’Конър спокойно блокира удара ти с облечената си в пластостомана предмишница и контраатакува с мощно кроше. Отхвърчаваш назад с няколко зъба по-малко, претъркулваш се и изругаваш, докато скачаш на крака. Противникът ти те следва, за да довърши атаката.
	_(Губиш 3 точки Живот.)_
	_Бягаш — на #178._
	_Контраатакуваш с тонфите — на #251._

>>	270

#	Финална битка: Елейа Казума срещу Джей Хоровиц
	Глайдерът на корпорацията те спира пред ЦМК — прословутите две кули, зад които залязва слънцето — и ти последваш мълчаливия си водач с нарастващо любопитство. Слуховете в „Бионаги“ бяха, че последният противник ще е самият Джей Хоровиц, и ако наистина е така, това би било една интригуваща битка. Победата над Муджина те е изпълнила с любопитна жажда за кръв.
	Когато влизаш в просторната, обляна в бяла светлина зала, очите на около хилядата зрители, накацали по галериите, покриващи и четирите стени, се обръщат към теб.
	— Изключителен момент — чуваш гласа на Джей Хоровиц. — Финалната битка в нашия турнир ще бъде кралица на опозицията: мъж срещу жена, претендент срещу домакин, корпорация срещу корпорация!
	Оглеждаш се и най-сетне виждаш Джей, който не спира да говори глупости. Смайването ти е очевидно и напълно оправдано.
	_Мини на #346._

>>	271

	Вдигаш лявата си ръка и острието на меча иззвънява по пластостоманеното покритие на предмишницата ти. Очите на противника ти се разширяват, когато се протягаш и сграбчваш въоръжената му ръка за рамото, за да стиснеш с всичка сила. Костта му изпуква и той извиква от болка.
	_(Противникът ти губи 3 точки Живот.)_
	_Нанасяш удар с другата си ръка, без да го пускаш — на #17._
	_Прилагаш хвърляне — на #72._

>>	272

	Главата на Ом се отмята Йазад, когато нанасяш удара в слепоочието му, и ти използваш моментното му замайване, за да отстъпиш на дистанция за удар. Той панически отстъпва извън обсега на острието с широка, напрегната усмивка, и вдига блейдовете пред лицето си.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #263._
	_Ако загубиш — на #267._

>>	273

	Изритваш го с все сила в ребрата с въоръжения си крак и отскачаш назад извън обсега на ръцете му. О’Конър изревава и те поглежда с искрена омраза.
	— Хайде, ставай — подвикваш отегчено.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #201._
	_Ако победиш — на #244._

>>	274

	Едва след няколко секунди маневри на средна дистанция болезнено установяваш, че е по-добре да не стоиш точно там. Юмрукът на екзоскелета те блъсва в гърдите и те отхвърля назад, останал без въздух. Едва успяваш да се изправиш на крака, преди Джей да замахне отново с висок удар, насочен в главата ти.
	_(Губиш 1 точка Живот.)_
	_Промушваш се под удара за контраатака — на #165._
	_Отстъпваш назад — на #226._
	{img:boycite_na_orm_dummy.png}

>>	275

	Сграбчваш върховете на тонфите й и със завъртане в кръста запращаш лекото й тяло далеч зад себе си. Ванеса се приземява опасно близо до ръба на платформата, скача на крака и тръсва глава, за да проясни съзнанието си. От дълбоката рана на гладкия й череп струи кръв.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #222._
	_Ако загубиш — на #298._

>>	276

	Един прав удар на Хоровиц, който вероятно би откъснал главата ти, профучава покрай теб, докато влизаш на близка дистанция. За миг се озоваваш точно пред стоманеното му туловише и лицето ти се отразява изкривено в метала.
	_Ще направиш опит за удар в главата — на #252._
	_Ще опиташ да го събориш — на #322._

>>	277

	Завърташ се, вдигнала левия си крак високо над главата си, и се тръшваш върху падналия си противник с шпагат, който забива петата ти в лицето му. Това се оказва достатъчно дори за неговата глава. О’Конър изревава и се сгърчва, но следващият ти удар — с черната тонфа — го довършва.
	Победата е твоя.
	_Запиши си един „Перфект“ и мини на #249._

>>	278

	Десният прав в рамото й няма нужната сила, защото Ванеса атакува едновременно с теб и ти си принуден да вдигнеш другата си ръка за блок. Отскачате назад и се измервате с поглед.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #222._
	_Ако загубиш — на #298._

>>	279

	Мълниеносно завърташ острието и пресичаш устремените към теб ръце на Ом, като почти отделяш китката на едната от предмишницата. Той изкрещява от болка и отскача назад, но после се овладява с огромно усилие и отново се ухилва, вдигнал блейдовете пред пребледнялото си лице.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #263._
	_Ако загубиш — на #267._

>>	280

	Завърташ се на пета и забиваш тока на десния си ботуш дълбоко в лицето на Бустър. Той отскача назад, ловък като котка, и от ъгълчето на широката му усмивка се проточва струйка кръв.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #209._
	_Ако загубиш — на #253._

>>	281

	Завършващият ти удар е малък шедьовър: скачаш върху падналия си противник, изкрещяваш и забиваш двата си блейда едновременно право в лицето му, като вдигаш собствената си мутра към небето. Плисналата кръв стига чак до брадичката ти. След няколко секунди скачаш на крака и вдигаш оръжията си към полуумната тълпа.
	Победата е твоя.
	_Мини на #268._

>>	282

	Тълпата почитатели на Бустър надава отчаян рев и се напряга да пробие кордона от гардове на „Биотекс“. Решаваш да побързаш и се вмъкваш обратно в кръстосвача, докато санитарите на корпорацията си пробиват път към трупа. Сумата, с която Ом Бустър е влязъл в турнира, е четири хиляди ормски марки.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзибен статус струва 10 000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #260 за следващата си битка._

>>	283

	Рязко се снишаваш и нанасяш помитащ удар В краката на Муджина, който го събаря на неустойчивата платформа. Изправяте се едновременно и ти оголваш зъби в усмивка, когато прочиташ гнева в очите му. Бичът ти е готов.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако загубиш — на #191._
	_Ако победиш — на #259._

>>	284

	Блейдът в лявата ти ръка се плъзва навън едновременно с удара на Муджина и двете остриета се срещат със звън. Завърташ китката си и с помощта на ноктите на дясната си ръка захващаш острието на меча в ключ.
	— Хванах те! — процеждаш в усилието си да се усмихнеш със стиснати зъби.
	_Променяш захвата, за да контраатакуваш — на #175._
	_Държиш противника си в ключ — на #186._

>>	285

	Един могъщ удар слага край на съпротивата ти. Изпускаш меча си и безсилно увисваш в могъщите ръце на Брус. Той те подхвърля във въздуха, обръща те с главата надолу и изпълнява Голяма камбана: прийом, при който победителят скача високо във въздуха, обхваща главата на жертвата с коленете си и се приземява с двойната им тежест право върху тила й. Мракът се спуска с трясък и битката приключва.
	__КРАЙ__

>>	286

	Висящата платформа-дансинг, определена за арена, се намира под самия таван на Дупката и е обградена от други платформи за зяпачите. Когато стъпваш на нея, противникът ти вече те очаква: дребно момиче с обръсната глава, облечено в бледолилаво трико. Въоръжена е с две тонфи, черна и бяла, които очевидно символизират Ин и Ян, и изпълнява Диамантената ката с известна грация, макар и малко тромаво по твоите критерии, за да се съсредоточи преди битката.
	_Изчакваш атаката й, готов да блокираш — на #188._
	_Нападаш я веднага, преди да е свършила — на #236._
	_Скъсяваш дистанцията — на #365._

>>	287

	След миг колебание замахваш отново и закачаш левия крак на Ванеса, която се е хвърлила встрани, за да излезе от обсега ти. Момичето извиква, но завършва циганското колело и отново стъпва на крака с повишено внимание. От стиснатите й устни се отронва жестока ругатня.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #207._
	_Ако загубиш — на #217._

>>	288

	Изпищяваш, замахваш с все сила и върхът на бича блъсва Муджина в лицето, освобождавайки мощен електрически разряд. Ронинът отхвърчава две крачки назад с изкривено от болка лице, но не издава нито звук и не изважда меча си. Сетне спокойно, но бързо тръгва към теб.
	_(Противникът ти губи 3 точки Живот.)_
	_Атакуваш с крак — на #183._
	_Нанасяш втори удар с бича — на #256._

>>	289

	Полудялата от ярост тълпа в Станция Бета едва не разкъсва кордона от корпоративни гардове около арената и хората на „Биотекс“ вкарват в употреба електрошоковите си палки и Вайпърите, за да ти пробият път до кръстосвача. Преминаваш между побеснелите зрители с каменно лице и изчезваш зад черните стъкла. Парите на ОКонър те очакват: 3000 ормски марки.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #340 за следващата си битка._

>>	290

	В мига, в който достигаш стената, се обръщаш с вдигнат меч. Това, което можеш да достигнеш с него, са металните крака и търбух на екзоскелета. След яростния ти, но крайно безполезен удар, Хоровиц замахва и те забива в стената с могъщ юмручен удар в гърдите, който смазва гръдния ти кош и спира сърцето ти.
	__КРАЙ__

>>	291

	О’Конър скача към теб и замахва с ръка в някакво ужасно подобие на кроше, което едва не достига главата ти. Рисковано пристъпваш напред и посрещаш летящото едро тяло с пронизване на височината на гърдите, което сгърчва противника ти на две. Главата му почти се блъсва в тялото ти.
	_(Противникът ти губи 4 точки Живот.)_
	_Оставаш на място и завършваш със сечащ удар — на #196._
	_Изтегляш се с помитащ удар — на #211._

>>	292

	Вдигаш ръце пред лицето си и дребната Ванеса се блъсва с двата крака в тях, без да те помести или да ти причини вреда. Използвайки гарда ти за опора, тя отскача назад, стъпва за миг на пода и отново се хвърля към теб, този път — с кръгов ритник, който изхвърля десния й крак към главата ти.
	_Отдръпваш глава — на #321._
	_Блокираш удара с ръка — на #332._

>>	293

	Пристъпваш опасно близо до Бустър, овладявайки дишането си, разтваряш устни и го доближаваш:
	— Очарователна идея.
	Усмивката на противника ти внезапно изстива и ти изпищяваш, когато той забива изскочилия от лявата му ръка дълъг блейд между ребрата ти. Гласът му е дрезгав и напрегнат:
	— Промених решението си. Дай все пак да се избием.
	_(Губиш 3 точки Живот.)_
	_Светкавично го захапваш — на #230._
	_Измъкваш се веднага — на #333._

>>	294

	Тълпата почитатели на Муджина, висяща около теб, бързо прежалва любимеца си и когато завършваш импровизирания си танц със саби около трупа на противника си, избухва във възторжени викове. Махваш им за сбогом и се вмъкваш в очакващия те глайдер на „Биотекс“, докато няколко служители на корпорацията в оранжеви гащеризони прибират Муджина в друг глайдер. На седалката те очакват парите на победения: шест кей (6000) в ормски марки.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #323 за следващата си битка._
	{img:boycite_na_orm_bruce_oconner_vs_om_buster.png}

>>	295

	Мечът ти изсвистява и съсича ръката му. Основната сила на удара пада върху блейда, но острието отскача от чуждата стомана и попада в рамото на Ом, оставяйки плитка прободна рана. Отстъпваш две крачки назад и отново вдигаш оръжието над главата си. Без да спира да се усмихва като самата Смърт, той размахва блейдовете си в подигравателен жест.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #263._
	_Ако загубиш — на #267._

>>	296

	С бърза подсечка поваляш Ванеса на пода на платформата, хвърляш триумфиращ поглед към изпълнената с напрежение публика и с все сила забиваш тока на десния си ботуш в лицето й. Под крака ти плисва кръв, а отстрани и отгоре избухват приветствени викове.
	Победата е твоя.
	_Запиши един „Перфект“ и мини на 324._

>>	297

	Бустър спира да се търкаля и внезапно се изстрелва право към теб, насочил блейдовете си към лицето ти. Хладнокръвно го посрещаш с нов удар на бича и мощният електрически разряд го просва на асфалта, обездвижен и безпомощен като парцал.
	_(Противникът ти губи 4 точки Живот.)_
	_Довършваш го със зъби — на #162._
	_Довършваш го с ритник в лицето — на #170._

>>	298

	Една дълга серия от мощни ритници със скок и завъртане те отвежда до ръба на платформата. Съсредоточен в усилията си да отбягваш стилета на десния крак на противника си, не забелязваш опасното си положение. Ванеса те блъсва с цялата си инерция и отскача назад, докато ти политаш в бездната на Дупката. Сблъсъкът с огромния триизмерен екран, който заема пода на залата, спуска мрака на безсъзнанието пред очите ти.
	__КРАЙ__

>>	299

	С бърза подсечка поваляш Ванеса на пода на платформата, хвърляш триумфиращ поглед към изпълнената с напрежение публика и се хвърляш отгоре й, като забиваш лакти в гръдния й кош. Когато оголваш зъби в хищна усмивка, малката дрипла очевидно разбира какво ще последва и бясно те отхвърля от себе си, за да скочи на крака. Изправяте се едновременно.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #301._
	_Ако загубиш — на #312._

>>	300

	Отстъпваш назад, но противникът ти наистина се движи светкавично. Последната му летяща крачка съвпада с удара на меча му и острието те отхвърля окървавен на две-три крачки. Изреваваш от болка и блейдовете ти рефлекторно изскачат навън.
	_(Губиш 3 точки Живот.)_
	_Спираш за контраатака — на #261._
	_Отскачаш извън обсега му — на #311._

>>	301

	Последният ти ритник отхвърля Ванеса до ръба на платформата и непредпазлив удар с бича ти я запраща в пропастта. Грациозно пристъпваш до ръба на дансинга и тъжно се вглеждаш в размазаното тяло върху далечния под на Дупката. Можеше да си поиграеш още.
	Победата е твоя.
	_Мини на #324._

>>	302

	Критично оглеждаш противника си, който се пули насреща ти в кръга от зяпачи, и се протягаш, оставяйки ноктите и блейдовете си да се покажат последователно.
	— Здрасти — подхвърляш ухилено. — Ще се колим ли, или ще си мерим обиколките?
	Брус изобщо не реагира. Въздъхваш отегчено и го атакуваш…
	_Със скок — на #166._
	_Предпазливо, от средна дистанция — на #204._
	_С финт — на #229._

>>	303

	Изстрелваш ръката си напред към лицето на Муджина, но той е далеч по-бърз от всяко човешко същество, което познаваш — ако изобщо е такова. Къс пресичащ удар с меча му те принуждава да отдръпнеш кървящата си ръка с писък. Оголваш зъби в гримаса и отстъпваш встрани от линията на атаката с готов за употреба бич.
	_(Губиш 1 точка Живот.)_
	_Битката продължава по правилата на Стандартна схватка._
	_Ако загубиш — на #191._
	_Ако победиш — на #259._

>>	304

	За миг стисваш зъби, преди да отстъпиш назад от забития в ребрата ти блейд, и това време се оказва достатъчно за Ом. Другата му ръка забива острието си дълбоко в лицето ти и го завърта. Рухваш на пода, облян в кръв и без да издадеш нито звук.
	__КРАЙ__

>>	305

	Безразсъдният ти скок те запраща върху Хоровиц и ти светкавично го обгръщаш с ръце, напрягайки всичките си сили. Джей се усмихва жестоко, навел очи към лицето ти, и разтваря ръце, сграбчил китките ти в стоманената си хватка. За миг увисваш над пода, разпнат за радост на тълпата, сетне Хоровиц замахва встрани и разкъсва тялото ти.
	__КРАЙ__

>>	306

	Скачаш напред на няколко сантиметра зад отдръпващия се юмрук на О’Конър, като замахваш за сечащ удар. Острието ти не достига целта. Противнцкът ти рязко вдига коляно и го забива в гърдите ти, като те отхвърля назад, останал без въздух. Предпазливо вдигаш меча си и си припомняш, че въпреки разликата в скоростите ви не бива да подценяваш противника.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #216._
	_Ако загубиш — на #285._

>>	307

	Хвърляш се назад и встрани и вторият му удар отгоре оставя дълбока резка по вътрешността на лявото ти бедро. Претъркулваш се в задно кълбо, скачаш на крака и отстъпваш от линията на атаката. Зъбите ти са оголени в гримаса, а бичът ти е готов за употреба.
	_(Губиш 2 точки Живот.)_
	_Битката продължава по правилата на Стандартна схватка._
	_Ако загубиш — на #191._
	_Ако победиш — на #259._

>>	308

#	Ванеса Ченг срещу Муджина
	Следващият ти противник е добре известен в Орм — толкова добре, че докато глайдерът на „Биотекс“ се издига нагоре към Въздушния град, с лека изненада откриваш у себе си страх. Внимателно оставяш неотворената кутия борошпепси обратно в хладилника и се заемаш да сложиш в ред самочувствието си.
	Когато излизаш на висящата платформа-арена, осветена от няколко люлеещи се прожектора, изглеждаш тълпата по околните пътеки с обичайното си безразличие и съсредоточено се заемаш с Диамантената ката.
	_Мини на #4._

>>	309

	Този път Брус те очаква и ударът ти няма необходимата сила. Веднага след замахването си принуден да отскочиш назад, като се разминаваш на косъм с протегнатите за захват ръце на О’Конър. Въпреки разликата в скоростите ви не бива да го подценяваш.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #216._
	_Ако загубиш — на #285._

>>	310

	Финтираш и завърташ меча си в къс помитащ удар от противоположната страна. Острието изсвистява между двете тонфи и оставя дълбока червена резка на гърдите на Ванеса. Тя отскача назад, оставяйки капките кръв да падат в светлината на прожекторите, и се привежда на пръсти. От стиснатите й устни се отронва жестока ругатня.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #207._
	_Ако загубиш — на #217._

>>	311

	Отчаяно се хвърляш назад, като неволно разперваш ръце и се превръщаш в идеална мишена за мълниеносния си противник. Муджина просто продължава атаката си и вторият удар на меча му почти те разполовява. Кръвта ти оплисква платформата и тълпата озверява.
	__КРАЙ__

>>	312

	Един силен удар с тонфите в стомаха ти те принуждава да се наведеш, борейки се за въздух. С кратък вик Ванеса скача върху теб и силните й бедра притисват шията ти. Изпищяваш, когато разбираш какво ще последва, и с изумление чуваш изхрущяването на собствените си шийни прешлени, преди да рухнеш на пода.
	__КРАЙ__

>>	313

	Оръжието ти е около три пъти по-дълго от блейдовете на Ом — достатъчно, за да изскочи откъм гърба му, преди да те достигнат. Той се отпуска на острието с отворена уста, от която се проточва струйка кръв, поглежда те в очите и се опитва да каже нещо. Отстъпваш и го оставяш да падне, без да го изслушаш.
	Победата е твоя.
	_Запиши един „Перфект“ и мини на #234._

>>	314

	Мечът ти просвистява едновременно с юмрука на О’Конър, но острието му има по-голям обсег. Върхът на оръжието оставя дълбока резка в гърдите на Брус и ти отстъпваш назад, като отново го вдигаш над главата си. Въпреки разликата в скоростите ви не бива да подценяваш противника.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #216._
	_Ако загубиш — на #285._

>>	315

	С крачка назад измъкваш острието от ребрата му и с все сила замахваш с другата ръка, като оставяш цъфнала рана диагонално през корема му. Брус изръмжава и се превива надве с изкривено от болка лице.
	— Шоутайм! — обявяваш и заставаш на пръсти с разперени ръце като някакъв идиотски балетмайстор.
	_(Противникът ти губи 4 точки Живот.)_
	_Пронизваш го с блейд в тила — на #208._
	_Отправяш шут в лицето му — на #239._

>>	316

	Късият меч се озовава в лявата ти ръка, но ударът ти е несполучлив. Блейдът на Ом посреща ръката ти в предмишницата и ти я отдръпваш с дълбока рана и стиснати от болка зъби. Мълниеносно отстъпваш две крачки назад, като прибираш оръжието, и отново вдигаш дългия меч. Усмивката на Ом е станала още по-широка.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #263._
	_Ако загубиш — на #267._

>>	317

	Използваш моментното му объркване, хвърляш се към него и забиваш върховете на тонфите си в диафрагмата му, след което бързо се изтегляш извън обсега на рефлекторно затварящата се мечешка прегръдка.
	— Няма ли да се биеш бе, боклук? — осведомяваш се хапливо.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #201._
	_Ако победиш — на #244._

>>	318

	Сплетените ви тела политат към платформата и когато с трясък се блъсват в пода, остриетата ти дълбоко се забиват в тялото на Муджина. Лицата ви са толкова близо едно до друго, че по лицето ти преминава последният му хладен дъх. Противникът ти се сгърчва в контролирана агония и замира.
	Победата е твоя.
	_Запиши един „Перфект“ и мини на #294._

>>	319

	С рязка крачка назад отваряш широко двете му рани и се изкикотваш, като размахваш окървавените остриета пред лицето си. Яркочервените капки хвърчат в светлината на прожекторите и някои от тях падат върху пребледнялото, съсредоточено лице на Муджина.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #190._
	_Ако загубиш — на #255._

>>	320

	Противникът ти вече е навлязъл по-дълбоко от обсега на камшика ти и върхът на оръжието се разминава с Ом. Бърз като котка, той раздира лицето ти с пластостоманените нокти на лявата си ръка и отскача назад с безумен кикот.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #209._
	_Ако загубиш — на #253._

>>	321

	От върха на подметката й е изскочило малко блестящо острие, което изсвистява опасно близо до лицето ти, когато ритникът на противника ти се разминава с целта. Удар с лявата ти отворена длан довършва въртенето на Ванеса и тя се затъркалва по пода, преди да успее да възстанови равновесието си. Когато скача на крака, погледът й е загубил част от дързостта си.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако победиш — на #222._
	_Ако загубиш — на #298._

>>	322

	Хвърляш се напред, влагайки цялата си тежест в сблъсъка, и улучваш центъра на тежестта на огромния екзоскелет. Изкрещяваш от болката в изместеното си рамо, но не отслабваш натиска и стоманеното туловище рухва под теб на пода. Джей не успява да сдържи вика си.
	_Търсиш начин да повредиш скелета — на #163._
	_Удряш Хоровиц в главата — на #214._

>>	323

#	Ом Бустър срещу Ванеса Ченг
	Следващият в списъка, някаква мацка от Въздушния град, е избрала да бъде победена насред самата Дупка. Докато крачиш след служителя на „Биотекс“, поздравяваш многобройните си познати сред тълпата зрители по висящите платформи-дансинги и шумно се кикотиш при мисълта, че ще имаш толкова почитатели на неин терен, колкото и самата Ванеса.
	Протягаш се на арената и с интерес оглеждаш противника си: симпатично миньонче с гладко избръсната глава, облечено в бледолилаво прилепнало трико. Доколкото можеш да видиш, оръжията й са две тонфи — черна и бяла — които размахва в някакъв странен танц.
	— Супер си! — подвикваш, когато свършва и леко ти се покланя. — Дай да не се бием, а?
	— Млъквай, ситно лайно такова — отвръща тя и атакува.
	_Мини на #102._

>>	324

	Оставяш туниката си на платформата, откъдето ще я грабне и разкъса тълпата, навиваш бича си и последваш служителя на „Биотекс“ по висящата пътека навън от Дупката. Санитарите на корпорацията се суетят около трупа на Ванеса, преди да го отнесат в биованите си. За момент те обзема жал, когато разбираш колко пари е имала (две хиляди ормски марки), но сетне се отпускаш в седалката и други мисли я изместват от съзнанието ти.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #254 за следващата си битка._

>>	325

	Джей прикляква и се хвърля към теб с невъзможен скок, още по-ефектен поради огромната маса на екзоскелета. Сервоусилвателите му са фантастични. Успяваш да се отдръпнеш и той се стоварва на пода с тътен малко встрани от теб.
	_Пристъпваш на средна дистанция — на #274._
	_Рискуваш да го доближиш максимално — на #276._

>>	326

	Късият меч се озовава в лявата ти ръка и ти инстинктивно я вдигаш пред лицето си — точно навреме, за да спреш устремения към главата ти блейд на противника. Ом се отдръпва, като разпаря раната в ребрата ти с безмилостно завъртане на дясната си ръка, и вдига окървавеното острие пред лицето си с широка усмивка, местейки стъкления си поглед между теб и кръвта.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #263._
	_Ако загубиш — на #267._

>>	327

	Острието на меча му се спуска във фатален разсичащ удар още преди кракът ти да достигне целта и разрязва тялото ти по диагонал от дясното рамо до левия хълбок — ужасен, изискан удар, познат под името Расото на монаха. Муджина винаги е умеел да изпипва нещата и ако санитарите на „Биотекс“ са толкова добри, за колкото се представят, може би ще успееш да му го кажеш.
	__КРАЙ__

>>	328

	Когато замахваш, Бустър е спрял да се търкаля и се е изстрелял към теб, насочил блейдовете си в лицето ти. Върхът на бича ти се разминава с главата му и само един бърз ритник те спасява от атаката, като спира Ом на място с разбита уста. От ъгълчето на широката му усмивка се проточва струйка кръв.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #209._
	_Ако загубиш — на #253._

>>	329

	О’Конър най-сетне успява да те сграбчи така, както иска: с две ръце за раменете, и смазващият му удар с коляно в гърдите ти изпотрошала половината ти ребра. Знаеш какво ще последва, но не можеш да направиш нищо, и дори крясъкът ти излиза по-скоро като кърваво хъхрене. Вторият удар вкарва острия връх на едно от счупените ребра право в сърцето ти и животът ти спира.
	__КРАЙ__

>>	330

	Блейдът на дясната ти ръка изскача навън и ти го забиваш отстрани в тялото на противника си, като безпогрешно промушваш върха му между плаващите ребра на Муджина. Този път самоконтролът на ронина му изневерява и той изревава от болка, докато се мъчи да се отскубне от остриетата ти.
	_(Противникът ти губи 4 точки Живот.)_
	_Блъсваш Муджина, за да го довършиш на земята — на #318._
	_Раздираш го и отскачаш — на #319._

>>	331

	Скачаш високо, но О’Конър е твърде близо и ритникът ти няма нужния размах. Все пак успяваш да използваш стилета на десния си крак по предназначение и тъпакът отмята глава назад с разкъсана буза. Приземяваш се на безопасно разстояние от него и подхвърляш:
	— Няма ли да се биеш бе, мутро?
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако загубиш — на #201._
	_Ако победиш — на #244._

>>	332

	От върха на подметката й е изскочило малко блестящо острие, което се забива дълбоко във вдигнатата ти за блок ръка на няколко сантиметра от ръба на щитовете ти от пластостомана, защитаващи предмишниците. Двамата отскачате назад едновременно и се измервате с поглед.
	_(Губиш 1 точка Живот.)_
	_Битката продължава по правилата на Стандартна схватка._
	_Ако победиш — на #222._
	_Ако загубиш — на #298._

>>	333

	Изпищяваш отново, когато рязко се дръпваш назад и острието раздира ребрата ти, разширявайки раната. Другата ръка на Бустър просвистява току пред лицето ти и той изругава разочаровано, че не е успял да те улучи. Стиснала зъби от болка, се отдръпваш на безопасно разстояние и Вдигаш ръце В гард, готова да употребиш камшика с цялата си ярост.
	_(Губиш 2 точки Живот.)_
	_Битката продължава по правилата на Стандартна схватка._
	_Ако победиш — на #209._
	_Ако загубиш — на #253._

>>	334

	Замахваш с бича си и го обвиваш около тялото на Муджина. Рязко дръпваш бившия си любовник към себе си, прегръщаш го и впиваш зъби във врата му в най-смъртоносната целувка, която някога си му подарявала.
	Победата е твоя.
	_Запиши си един „Перфект“ и мини на #167._

>>	335

	Светкавично замахваш с лявата си ръка, но острието ти се отклонява от вдигнатата ръка на противника ти и едва го разпаря през рамото от външната страна. Изкикотваш се и отскачаш на безопасно разстояние от неточния му ритник с коляно.
	— Шоутайм! — обявяваш и кръстосваш окървавените остриета пред лицето си с пресилена тържественост.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако победиш — на #281._
	_Ако загубиш — на #329._

>>	336

	На третата ти крачка Елейа извиква и замахва с бича, но върхът му се разминава с теб и с трясък освобождава електрическия си разряд във въздуха. Тя прикляква, докато връща оръжието при себе си, и отново понечва да замахне въпреки неблагоприятната дистанция.
	_Прилагаш блок — на #372._
	_Контраатакуваш с удар — на #386._

>>	337

	— Здрасти, Джей! — подвикваш на топсянката на корпорацията, която се е намъкнала в гореописания екзоскелет. — Що не излезеш от това чудо и да се бием като мъж с лайно?
	— Дами и господа, аплодисменти за нашия претендент! — извиква Хоровиц към трибуните, без да ти обърне внимание.
	Използваш паузата, за да го огледаш още веднъж. Наистина е адски грамаден, тежи около два тона и главата му изглежда смешно малка, стърчаща от екзоскелета като ряпа.
	Преди да успееш да се ухилиш, Джей се понася към теб с огромни скокове, правещи чест на изобретателя на сервоусилвателите на екзоскелета му.
	_Хвърляш се под него, за да излезеш откъм гърба — на #343._
	_Бягаш встрани — на #359._
	_Скачаш срещу него в контраатака — на #388._

>>	338

	С мощен удар Елейа успява да обвие парещия връх на бича си около врата ти и с моментно напрежение да те повали на пода. Замаян от електрическия шок, не успяваш да се изправиш и тя те доближава с хищническа грация, оголила зъбите си в усмивка. Елейа вдига високо десния си крак и със замах и крясък го спуска обратно, като забива тока на ботуша си в челото ти чак до мозъка.
	__КРАЙ__
	{img:boycite_na_orm_dummy.png}

>>	339

	Джей Хоровиц, топсянката на „Биотекс“, пристъпва в светлината на прожекторите и ти дава възможност да го огледаш по-добре — поне това, което се вижда. По-голямата част от тялото му е закрита от исполински блестящ скафандър с леденосин цвят, който просъсква, докато се движи. Главата на Хоровиц стърчи от върха на триметровото тяло и изглежда точно толкова голяма, колкото един от юмруците на екзоскелета.
	— Това май не е много честно! — подвикваш.
	— Десет милиона са доста пари, Ванеса! — отвръща Джей и вдига едната си огромна ръка. — Да започваме!
	Пластостоманеното копеле прикляква и излита във въздуха със скок, дължината на който кара долната ти челюст да увисне. Очевидно е, че смята да се приземи точно върху теб и да те смаже с крачищата си.
	_Отстъпваш малко с намерението да контраатакуваш веднага щом се приземи — на #344._
	_Скачаш, докато е във въздуха и прилагаш ритник със задно салто — на #352._
	_Изтеглящ се на по-голяма дистанция от противника си — на #378._

>>	340

#	Финална битка: Муджина срещу Джей Хоровиц
	Половин час по-късно глайдерът на корпорацията те спира пред главния вход на ЦМК „Биотекс“. Влизаш в дясната кула и служителите те повеждат навътре по пустите коридори. Предстои ти още една битка и когато влизаш в огромната, обляна с бяла светлина зала и виждаш Джей Хоровиц, не се изненадваш особено.
	Изтегляш меча си и се покланяш на триметровия метален исполин.
	_Мини на #213._

>>	341

	Спускаш се към Джей Хоровиц, приготвила тонфите си, и огромният му юмрук те посреща с все сила право в лицето, като резбива черепа ти и почти откъсва главата ти. Честно или не, наемникът на „Биотекс“ спечели схватката с екзоскелета си.
	__КРАЙ__

>>	342

	С безразсъден скок успяваш да се озовеш на гърба на екзоскелета, уловен с едната си ръка за горния ръб на машината там, откъдето стърчи тъпата кратуна на Джей. Усетил накъде отиват нещата, противникът ти подскача на място и се разтърсва със сила, която едва не те събаря на пода в краката му.
	_Хващаш се с две ръце — на #379._
	_Насочваш удар в главата му със свободната си ръка — на #389._

>>	343

	Адреналинът, който изобилно се е смесил с кръвта ти, видимо забавя движенията на противника ти и цялото ти възприятие за околния свят. Преценяваш точния момент и се хвърляш под краката му по време на един скок, като се претъркулваш от другата страна.
	Преди да успееш да се зарадваш, екзоскелетът светкавично се завърта в кръста и едната от разперените ръце на Хоровиц те фрасва в рамото с такава сила, че те събаря на пода с изтръпнала ръка.
	_(Губиш 1 точка Живот.)_
	_Ще опиташ атака в тялото — на #351._
	_Ще се насочиш към главата — на #368._

>>	344

	Джей се приземява едновременно с удара си, който спуска юмрука му като парен чук върху главата ти и те просва на земята. Изругаваш и скачаш на крака с известно усилие.
	_(Губиш 3 точки Живот.)_
	_Контраатакуваш с удар в тялото — на #391._
	_Бягаш — на #394._

>>	345

	Елейа изкрещява, когато замахва с все сила за втори път, и бичът й те блъсва с максималната си сила, като те събаря на пода. Парализираните ти от електрическия шок крайници отказват да ти се подчиняват и секунда по-късно жената те довършва с мощен ритник в главата. Падаш по гръб и ти остава безпомощно да гледаш как Елейа прикляква до теб с хищническа грация и оголва зъбите си в усмивка. Побърканата дъщеря на „Бионаги“ захапва врата ти и силната й отрова те убива за миг.
	__КРАЙ__

>>	346

	Противникът ти ще се бие с екзоскелет: триметрова пластостоманена конструкция с формата на скафандър, която напълно обгръща тялото му и оставя непокрита само главата на Хоровиц, смешно малка в сравнение с останалото. Един удар на огромните юмруци вероятно ще е достатъчен да приключи схватката.
	Оголваш зъби и вдигаш ръце, позволявайки на туниката си да се свлече на безукорно белия под. Джей се усмихва от височината на трите си метра и екзоскелетът се хвърля към теб с огромен скок.
	_Нанасяш удар с бича, докато още е във въздуха — на #353._
	_Отдръпваш се назад — на #355._
	_Отскачаш встрани и се претъркулваш, за да се отдалечиш максимално от противника си — на #361._

>>	347

	С поредица от силни юмручни удари успяваш да зашеметиш Елейа до такава степен, че тя едва се държи на краката си. Едва тогава я сграбчваш и с все сила я запращаш в една от металните стени на залата. Зловещият сблъсък прекъсва писъка й и жената се свлича на пода с изпотрошени кости, като оставя кървава диря по метала.
	Победата е твоя.
	_Мини на #374._

>>	348

	Отстъплението ти за няколко секунди се изражда в очевидно бягство. Тичаш към една от стените на бойната зала, а Джей Хоровиц те преследва с могъщи скокове, всеки от които заплашва да го приземи върху теб и да те сплеска като шибан герой от анимационна игра.
	_Спираш и се обръщаш, за да го посрещнеш — на #367._
	_Продължаваш да тичаш към стената, където ще започнеш контраатаката си — на #393._

>>	349

	Изражението на Елейа внезапно се променя и тя с вик замахва с бича си. Върхът му просвистява през въздуха към теб и се блъсва във вдигнатите ти за блок ръце, като освобождава електрическия си разряд при допира. Отстъпваш крачка назад, зашеметен от неочакваната сила на удара, която почти те парализира.
	_(Губиш 3 точки Живот.)_
	_Оставаш на блок — на #345._
	_Отдръпваш се — на #377._

>>	350

	Скачаш към гърба на Хоровиц и с подобаваща за случая прецизност забиваш блейда си в цепнатината чак докато пръстите ти се блъснат в стоманата. Усещаш как острието пробива някакъв изолационен материал и се впива в тялото на сянката, за да отнеме живота му. Екзоскелетът замира, останал без контрол, и ти с кеф се изплюваш върху безполезната машинария. Победата е твоя.
	_Запиши си един „Перфект“ и мини на #370._

>>	351

	Блейдовете ти издрънчават безполезно по пластостоманеното покритие на екзоскелета, което не изглежда особено впечатлено от плитката ти драскотина, и Хоровиц с кеф те фрасва още веднъж, като този път почти те изкарва в безсъзнание.
	_(Губиш 3 точки Живот.)_
	_Опитваш нова атака — на #342._
	_Бягаш — на #376._

>>	352

	Не успяваш да улучиш, защото Джей те блъсва с ръка още докато си във въздуха и те отклонява от първоначалната ти траектория. Приземяваш се малко накриво и докато възстановяваш равновесието си, той тупва неприятно близо до теб.
	_(Губиш 1 точка Живот.)_
	_Контраатакуваш с удар в тялото — на #391._
	_Бягаш — на #394._

>>	353

	Бичът ти с трясък освобождава електрическия си разряд в металното тяло на Хоровиц, но не постига видим ефект. В мига, в който се приземява, Джей нанася страшен ъперкът в гърдите ти със стоманената си ръка и ударът те отхвърля назад със задавен писък, останала без въздух. Просваш се на пода и колосът се извисява над теб с широко разкрачени крака. Самодоволното изражение на противника ти е просто нетърпимо.
	_(Губиш 1 точка Живот.)_
	_Нанасяш ритник — на #364._
	_Бягаш между краката му — на #385._

>>	354

	Без да спираш, изстрелваш десния си крак напред и го забиваш в пълзящата по пода Елейа, като я изпращаш на няколко метра назад. Тя изпищява отново и се изправя, стиснала бича си. Очите й светят с жестока омраза, когато възстановява равновесието си и те оглежда преценяващо.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #338._
	_Ако победиш — на #347._

>>	355

	В мига, в който се приземява, Хоровиц нанася страшен ъперкът в гърдите ти със стоманената си ръка и ударът те отхвърля назад със задавен писък, останала без въздух. Просваш се на пода и колосът се извисява над теб с широко разкрачени крака. Самодоволното изражение на противника ти е просто нетърпимо.
	_(Губиш 3 точки Живот.)_
	_Нанасяш ритник — на #364._
	_Бягаш между краката му — на #385._

>>	356

	Специалитетът ти свършва работа. Излиташ във въздуха и се завърташ, като отправяш и двата си крака в незащитената глава на сянката. Ударът я блъсва назад с такава сила, че Хоровиц разбива черепа си в ръба на екзоскелета и умира с широко отворени невярващи очи.
	Победата е твоя.
	_Запиши си един „Перфект“ и мини на #382._

>>	357

	С два дълги скока прекосяваш пространството между вас и на третия помиташ Елейа с мощен юмручен удар, който я запраща на пода. Писъкът й отеква в свода на залата.
	_(Противникът ти губи 3 точки Живот.)_
	_Продължаваш атаката с ритник — на #354._
	_Хващаш я — на #380._

>>	358

	На следващия ден, след церемонията по връчването на паричната награда, на която присъстват всички реанимирани участници в турнира, Джей Хоровиц те извиква в кабинета си.
	— Имаш ли някаква работа, Брус? — осведомява се той, докато с въздишка сяда на креслото си и запалва пура. — Имам предвид, нещо постоянно?
	— Не, сър.
	— Понякога се налага да охраняваме някои-от пациентите си — продължава той с поверителен тон, обгръщайки и двама ви в облак дим. — Сложни и деликатни операции, дълги възстановителни периоди, голям риск. Как ти звучи доживотен договор за високоплатен персонален гард на „Биотекс“?
	— Много добре, сър — позволяваш си да се усмихнеш.
	Хоровиц кимва и се обляга в креслото си:
	— Ще уточним подробностите по-късно. Предполагам, че сега искаш да си починеш. Бъди готов утре.
	Откъсваш поглед от почти невидимите белези на главата му, която собственоръчно си разбил преди по-малко от едно денонощие. Тази корпорация си я бива.
	— Аз винаги съм готов — отвръщаш сериозно.
	__КРАЙ__
	_В {#Оценка на играта|края на книгата} можеш да получиш оценка на играта си._

>>	359

	Хукваш встрани и това се оказва най-правилното решение: Джей се приземява точно на мястото, където си стоял допреди миг, и то с неприятен за въображението ти тътен. Продължаваш да тичаш по най-откровен начин и екзоскелетът отново захвърля противника ти след теб. Пред теб, за нещастие, е стената.
	_Ще се шмугнеш под него — на #343._
	_Ще се изтеглиш плътно покрай стената — на #384._

>>	360

	Замахваш с все сила и запращаш Елейа високо във въздуха, като отстъпваш назад. Без да спира да пищи, тя се сгромолясва обратно и остава на пода няколко секунди, преди да се съвземе дотолкова, че да успее да стане.
	_(Противникът ти губи 2 точки Живот.)_
	_Битката продължава по правилата на Стандартна схватка._
	_Ако загубиш — на #338._
	_Ако победиш — на #347._

>>	361

	Хоровиц се приземява с тътен някъде зад теб и когато скачаш на крака, той тъкмо се обръща към теб с размахани ръце, които за щастие не те засягат.
	_Нанасяш удар с бича веднага — на #353._
	_Доближаваш противника си — на #383._

>>	362

#	Брус О’Конър срещу Ом Бустър
	Кръстосвачът на „Биотекс“ те спира в Яма1 — едно от най-неприятните места в Равнината, арена на множество подли и зловещи престъпления. По всичко личи, че следващият ти противник няма да е от най-рицарския тип.
	Разнородната тълпа от хора и външни те приветства шумно. Може би им е все едно кой ще спечели, ако се пролее достатъчно кръв. Пристъпваш в образувания от хората кръг и оглеждаш противника си: дребен тип със стърчаща червена коса, гащеризон, тишърт и сандали „Рийбок“. Когато те оглежда на свой ред, той се протяга като котка и подхвърля:
	— Здрасти, бифтек!
	_Мини на #12._

>>	363

	Дългата метална ръка на Хоровиц те настига още на втората крачка и те сграбчва за рамото с такава сила, че костите ти изпукват. Изпищяваш и се опитваш да се извърнеш, за да окажеш някаква съпротива, но така и не успяваш да го направиш. Мощен удар с другата му ръка буквално отнася красивата ти глава, като я превръща в кървава каша.
	__КРАЙ__

>>	364

	Токът на ботуша ти остава смешно плитка следа върху блестящосиньото покритие на екзоскелета. Ответният удар на Хоровиц едва не потрошава гръдния ти кош и ти отново се озоваваш на земята. Това започва да те вбесява.
	_(Губиш 3 точки Живот.)_
	_Ще побегнеш, за да увеличиш дистанцията — на #363._
	_Ще нанесеш удар с бича — на #369._

>>	365

	Доближаваш Ванеса, която завършва катата и рязко те атакува с тонфите си. Блокираш ударите с меча си и замахваш на свой ред, но острието спира в оръжието на противника ти със същата липса на резултат. Каква тактика ще възприемеш?
	_Блокове и контраатаки — на #187._
	_Изпреварващи удари — на #310._

>>	366

	Дългата метална ръка на Хоровиц те настига още на втората крачка и те сграбчва за рамото с такава сила, че костите ти изпукват. Изпищяваш и се опитваш да се извърнеш, за да окажеш някаква съпротива, но така и не успяваш да го направиш. Джей те сграбчва за другото рамо със свободната си ръка и буквално те разкъсва на две пред очите на ужасената публика.
	__КРАЙ__

>>	367

	В мига, в който се обръщаш, Джей те изритва с цялата сила на двутонната си инерция, без изобщо да спира движението си. Пластостоманеният крак на екзоскелета те отхвърля назад с потрошен гръден кош и когато се блъсваш в стената на залата, вече си мъртва.
	__КРАЙ__

>>	368

	Принципно нелошата ти идея се сблъсква с факта, че главата на Джей се намира на три метра над земята. Блейдовете ти оставят няколко плитки драскотини по пластостоманеното покритие на екзоскелета и Хоровиц с кеф те фрасва още веднъж, като този път почти те изкарва в безсъзнание.
	_(Губиш 1 точка Живот.)_
	_Опитваш нова атака — на #342._
	_Бягаш — на #376._
	{img:boycite_na_orm_mudzina_vs_vanesa_cheng.png}

>>	369

	Ударът с камшика ти попада опасно близо до главата на Хоровиц и електрическият разряд видимо го разтърсва, като за миг обездвижва огромния екзоскелет. Ще използваш момента, за да…
	_Побегнеш — на #366._
	_Нанесеш втори удар — на #371._

>>	370

	Неприятно рано на следващата сутрин в кулите на „Биотекс“ е уредена церемония по награждаването, на която ще присъстват всички онези реанимирани изроди начело с Джей Хоровиц, на които собственоръчно си ушил дървени костюми. Намираш това за малко досадно и изобщо не отиваш.
	— Мама му стара, копеле — доверяваш на един от барманите в „Моргот“, — нямаше да издържа. Щях пак да ги изколя и това е. И отново, и отново.
	Млъкваш и се заглеждаш в чашата си със стимулант. Отново и отново. Май това е то.
	__КРАЙ__
	_В {#Оценка на играта|края на книгата} можеш да получиш оценка на играта си._

>>	371

	Изпищяваш и замахваш с все сила към главата на Хоровиц, като този път улучваш. Камшикът го блъсва в лицето и той изкрещява неблагозвучно, докато екзоскелетът, внезапно останал без контрол, рухва на пода с разтърсващ тътен. Предпазливо пристъпваш към него и с наслада забиваш тока на десния си ботуш в лицето на противника си. Червената кръв плисва по леденосиния екзоскелет и ослепително белия под и определено им придава някакъв чар.
	_Мини на #390._

>>	372

	Вдигаш високо ръце, за да се предпазиш от бича, но замахването й се оказва просто финт. Елейа се стрелва напред и забива силен страничен ритник в стомаха ти с ботуша си, снабден с дълъг остър ток. Свиваш се и протягаш ръце, за да уловиш крака й, но тя се е оттеглила на безопасно разстояние.
	_(Губиш 1 точка Живот.)_
	_Битката продължава по правилата на Стандартна схватка._
	_Ако загубиш — на #338._
	_Ако победиш — на #347._

>>	373

	Хоровиц те вдига почти внимателно, макар стоманените му пръсти да ти причиняват болка. Стараеш се да изглеждаш напълно покорена и когато вдигаш сините си очи към неговите, в тях е скрито обещание, за съдържанието на което той няма представа.
	— Не още — казваш и той те вдига още по-високо с видимо колебание.
	Вече си почти на нужното място, когато Джей въздъхва:
	— Жал ми е за тази красота, госпожице, но ви обещавам, че нашите специалисти ще възста…
	С писък се стрелваш напред, изтръгвайки се от ръката му, и забиваш зъби в лицето на противника си. Кръвта бликва в устата ти, докато отровата влезе в тялото на Хоровиц, и миг по-късно огромният екзоскелет остава без контрол и рухва с оглушителен тътен — за щастие, по гръб.
	Изправяш се сред останките и избърсваш устата си с ръка:
	— Благодаря, Джей, но няма да се наложи.
	_Запиши си един „Перфект“ и мини на #390._

>>	374

	Вратата на залата се отваря и мрачният андроид на „Бионаги“ те повежда обратно навън, докато санитарите на корпорацията бързат да влязат и да приберат трупа на Елейа в реанимацията си. Още едно нарушение на правилата: дъщерята на Но Казума ще бъде съживена на място, а не от хората на „Биотекс“.
	Няма значение. Делът, с който е влязла в турнира, те очаква: десет хиляди ормски марки, които можеш да използваш, за да увеличиш мощта си.
	_Ако разполагаш с достатъчно средства и желаеш да го направиш, можеш да подобриш някой от коефициентите си:_
	_Една допълнителна точка Офанзивен статус струва 10000 ОМ._
	_Една допълнителна точка Дефанзивен статус струва 8000 ОМ._
	_Една допълнителна точка Интерактивен статус струва 15 000 ОМ._
	_Една точка Живот струва 1000 ОМ._
	_Мини на #362 за следващата си битка._

>>	375

	Завърташ се на пета и с крясък нанасяш отчаян пронизващ удар високо нагоре, където би трябвало да се намира главата на Джей. Острието ти я намира по чудо и я пронизва чак до мозъка, преди металните крака на противника ти да те отхвърлят до стената под действието на инерцията.
	Победата е твоя.
	_Мини на #395._

>>	376

	Стоманената ръка на противника ти се протяга светкавично и те сграбчва за рамото, като строшава костта ти с ужасния си захват. Изкрещяваш и размахваш свободната си ръка, но това е всичко, което успяваш да направиш, преди Джей да те забие в стената със смъртоносна сила. Остава ти поне утешението, че успяваш да изцапаш безукорно бялото й покритие.
	__КРАЙ__

>>	377

	Продължаваш да отстъпваш, но Елейа все пак успява да замахне за втори удар, макар и по-слабо от първия път. Пълните й устни се разтягат в заплашителна усмивка, когато отново приготвя оръжието си и те последва.
	_(Губиш 2 точки Живот.)_
	_Битката продължава по правилата на Стандартна схватка._
	_Ако загубиш — на #338._
	_Ако победиш — на #347._

>>	378

	Скачаш встрани и се завърташ в циганско колело, докато Джей Хоровиц с тътен се приземява на безопасно разстояние от теб. Когато отново стъпваш на краката си, екзоскелетът вече го е изстрелял към теб във втори скок, този път странично.
	_Скачаш и го ритваш във въздуха — на #352._
	_Посрещаш го с кръгов ритник от място в главата — на #381._

>>	379

	Едва успяваш да се уловиш по-здраво и Джей най-сетне измисля начин да те довърши: нужно е просто да се обърне с гръб към стената и да се хвърли в тази посока, за да те смаже с двутонната си маса. Леденосиният му екзоскелет и безупречно бялата стена в миг се обливат с кръв и малкото мозък, който имаш, и неравната битка приключва.
	__КРАЙ__

>>	380

	Сграбчваш глезена на Елейа, която панически пълзи назад по пода, и рязко я вдигаш във въздуха, като подхващаш рамото й с другата си ръка. Жената отново изпищява и стрелва главата си към китката ти в опит да те ухапе.
	_(Противникът ти губи 4 точки Живот.)_
	_Хвърляш я — на #360._
	_Променяш захвата, за да я уловиш по-здраво — на #392._

>>	381

	Скачаш и се завърташ с все сила, насочвайки стилета си в слепоочието на смешно малката глава на Хоровиц. Проклетото копеле все пак е три метра високо и острието се плъзва по бронираното му дясно рамо, отскача нагоре и едва-едва бръсва темето му. Малко червено върху леденосиния му неуязвим костюм все пак действа успокояващо. Приземяваш се и бойко вдигаш тонфите.
	_Отстъпваш — на #348._
	_Опитваш рискован ритник с предно салто — на #356._

>>	382

	На церемонията по връчването на паричната награда присъстват всички реанимирани бойци. Копелетата начело с Джей, които собственоръчно си избила, изглеждат като нови.
	Кредитната карта с десет милиона ормски марки, която получаваш, със сигурност е току-що произведена. Теглиш една добродушна ругатня по адрес на хората от „Биотекс“ и напускаш корпорацията в сивата светлина на утрото. Брус О’Конър те чака пред входа:
	— Здрасти.
	Посягаш към тонфите си:
	— Хич не си го и помисляй. Веднъж те затрих и като нищо ще го направя и втори път.
	Той се усмихва и искрено те изненадва:
	— Не става дума за парите. Искаш ли да хапнем нещо заедно, когато се наспиш?
	Изкикотваш се. Да вечеряш с човек, когото си убила?
	— Защо не? — усмихваш се на свой ред.
	__КРАЙ__
	_В {#Оценка на играта|края на книгата} можеш да получиш оценка на играта си._

>>	383

	С два скока се озоваваш пред противника си и лицето ти за миг се отразява в гладката пластостомана по коремната му пластина. Сетне Джей протяга металната си ръка с разтворени пръсти, за да те сграбчи.
	_Нанасяш удар с бича — на #369._
	_Оставяш се да те хване — на #373._

>>	384

	Този път Хоровиц не преценява скока си и се трясва челно в стената на сантиметри от теб, докато се измъкваш. Екзоскелетът се олюлява и Джей не успява да сдържи вика си, докато се опитва да го овладее. Очите ти са привлечени от дълбоката тъмна цепнатина на височината на кръста на оператора, която прорязва иначе гладкия скелет на гърба.
	_Ще се насочиш към главата — на #342._
	_Ще атакуваш цепнатината — на #350._

>>	385

	Хвърляш се напред между краката на екзоскелета и ти се разминава само с юмручен удар в тила, който за щастие няма нужната сила, за да те изпрати 8 безсъзнание. Плъзваш се по корем по гладкия под откъм гърба на противника си и скачаш на крака. Джей се извръща светкавично.
	_(Губиш 1 точка Живот.)_
	_Ще побегнеш, за да увеличиш дистанцията — на #363._
	_Ще нанесеш удар с бича — на #369._

>>	386

	С един скок се озоваваш до нея и забиваш мощен ъперкът в стомаха й. Ударът ти отхвърля Елейа нагоре и далеч назад, но тя успява да се приземи на крака и бавно се изправя, борейки се за въздух. Когато те поглежда отново, очите й светят с жестока омраза.
	_(Противникът ти губи 1 точка Живот.)_
	_Битката продължава по правилата на Стандартна схватка._
	_Ако загубиш — на #338._
	_Ако победиш — на #347._

>>	387

	Скачаш високо във въздуха и замахваш с все сила, описвайки пълна окръжност с острието. Мечът ти се забива в незащитената глава на Хоровиц и я разцепва чак до вратните прешлени, като оплисква леденосиния му екзоскелет с кръв и мозък. Приземяваш се и веднага скачаш отново — този път по-далеч от рухващия на пода безжизнен киборг.
	_Запиши си един „Перфект“ и мини на #395._

>>	388

	Хвърляш се напред и нагоре и замахваш с дясната си ръка, като изваждаш блейда в движение. Преди да успееш да достигнеш целта си, Хоровиц забива страшен ъперкът в тялото ти със стоманения си юмрук и те отхвърля назад до първоначалната ти позиция. Накъде ще насочиш по-нататъшните си опити за атака?
	_(Губиш 3 точки Живот.)_
	_В тялото — на #351._
	_В главата — на #368._

>>	389

	Използваш инерцията от следващия му скок, за да се изтеглиш на нужната височина, и блейдът ти пробива главата на Хоровиц като диня. Безумните гърчове на екзоскелета, останал без контрол, те захвърлят далеч встрани, полуумрял, но адски щастлив.
	— На това му викам здрав въргал — успяваш да промълвиш, преди да изгубиш съзнание.
	_Мини на #370._

>>	390

	Измъкваш се от цитаделата на корпорацията в сивата светлина на здрача и се понасяш обратно към дома си като безплътна сянка. Не би понесла гледката на всички хора, които собственоръчно си избила, реанимирани и ухилени насреща ти начело с Джей Хоровиц. Припомняш се някакво древно хайку и докато се плъзгаш по улиците на Орм към убежището на съня, по бузите ти се стичат парещи сълзи.
P>
	„В утрото, когато само ти
	знаеш, че е още снощи,
	животът е красив.“
P$
	__КРАЙ__
	_В {#Оценка на играта|края на книгата} можеш да получиш оценка на играта си._

>>	391

	Могъщата метална ръка на Хоровиц те посреща по средата на атаката с изпреварващ удар, който разтърсва остатъците от бойния ти дух до основи. Сгърчваш се от болка и с отчаяние поглеждаш към огромния си като кула противник, който пристъпва към теб, за да те довърши.
	_(Губиш 3 точки Живот.)_
	_Опитваш още един удар — на #341._
	_Измъкваш се, докато е време — на #348._

>>	392

	Подхвърляш Елейа във въздуха и я улавяш с дясната си ръка през кръста, като я притисваш до себе си. С другата си ръка обхващаш лицето й и със стиснати зъби го блъсваш назад, за да прекършиш гръбнака й. Писъкът на жената прекъсва рязко и ти я пускаш да се строполи на пода.
	Победата е твоя.
	_Запиши един „Перфект“ и мини на #374._

>>	393

	Рискованото ти решение дава резултат. Без да спираш, скачаш към стената, правиш две крачки нагоре по нея под действието на инерцията си и рязко се обръщаш във въздуха с премерено задно салто. Джей, който междувременно се е озовал под теб, дори няма време да се обърне. Стилетът на десния ти крак се забива право в тила му и сянката умира с рев.
	Победата е твоя.
	_Мини на #382._

>>	394

	Скачаш назад, но не успяваш да избегнеш летящата в нещо като ъперкът метална ръка на Хоровиц. Ударът все пак не те засяга сериозно и когато стъпваш на крака, вече си бясна.
	_(Губиш 1 точка Живот.)_
	_Опитваш близък удар — на #341._
	_Продължаваш отстъплението си — на #348._

>>	395

	Приемаш с поклон кредитната карта за десет милиона, която ти подава лично реанимираният Джей Хоровиц, и напускаш кулите на „Биотекс“ в сивия утринен здрач. Хладно е. Спираш пред входа и изчакваш останалите бойци, които собственоръчно си избил, да излязат на улицата. Ванеса е последна и ти внезапно осъзнаваш колко е красива, когато е уморена — като повяхващо кокиче.
	— Улицата не обича неуредените сметки — обясняваш им с усмивка. — Искате ли да хапнем нещо, когато се наспим?
	Елейа хлътва в сенките. Останалите свиват рамене. Ванеса се усмихва в отговор.
	Припомняш си някакво древно хайку и с копнеж се вглеждаш в небето.
	_„В утрото, когато само ти знаеш, че е още снощи, животът е красив.“_
	__КРАЙ__
	_В {#Оценка на играта|края на книгата} можеш да получиш оценка на играта си._

>
M>	js-gamebook-input
T>
#	Запис на играта
	Име | …
	Живот | …
	Офанзивен статус | …
	Дефанзивен статус | …
	Интерактивен статус | …
	Пари | …
	Перфекти | …
T$
M$

>	Оценка на играта

	_Нула „перфекти“:_ Самият факт, че все пак си стигнал дотук, говори добре за теб. Ти си упорит боец с почти липсваща интелигентност, но с невероятен шанс и имаш някакво бъдеще.
	_Един „перфект“:_ Положението ти е на начинаещ майстор на ръкопашния бой. Въпреки многобройните си победи си започнал да чувстваш, че в схватките има и нещо друго. По въпроса за шанса си виж горната точка.
	_Два „перфекта“:_ Не е зле, но би могъл да бъдеш и по-добър. Опитай отново със същия боец, за да провериш и другите възможни тактики.
	_Три „перфекта“:_ Прилично представяне. Може би е добра идея да опиташ с някой друг от бойците, за да погледнеш избраника си отстрани.
	_Четири „перфекта“:_ От съвършенството те дели една крачка.
	_Пет „перфекта“:_ Овладял си до съвършенство боеца, който си избрал. Ако можеш да се похвалиш с подобно постижение и за петимата предложени бойци, тази книга вече не крие тайни за теб.
