>	Да пътуваш с отворени очи
	{img:1_nost_nad_grada.jpg|#Нощ пада над Града на светлината.}
	{img:2_kafene_tzurkva.jpg|#Кафене близо до църквата „Сен Жермен де Пре“.}

	Любознателните пътешественици идват с определена цел и си тръгват обогатени. Ако са отговорни, те допринасят за опазването на дивата природа, историческите паметници и културното богатство на местата, които посещават. Често те разширяват и собствения си пътешественически опит.
	За да бъдете геоотговорен пътешественик:
	• Осъзнайте, че с присъствието си въздействате върху посещаваните от вас места.
	• Отделяйте пари и време, за да подкрепяте местното своеобразие. (Впрочем така е и по-интересно.)
	• Ценете местното природно и културно наследство.
	• Уважавайте местните обичаи и традиции.
	• Споделяйте с местните хора възхищението си от нещата, които ви се струват интересни и уникални за съответното място: природни дадености и пейзажи, музика и храна, исторически забележителности.
	• Гласувайте с портфейла си: подкрепяйте хората, милеещи за своя край, като станете клиент на фирмите, които полагат усилие да представят и съхранят уникалното там. Търсете магазини, местни ресторанти, хотели и туроператори, които обичат своя роден край, грижат се за него и се гордеят с него. Отбягвайте такива, които накърняват своеобразието му.
	• Върнете се у дома, обогатени със спомени и истории, които можете да разказвате, знаейки, че сте допринесли за опазването и развитието на посетеното място.
	Този начин на пътуване днес се нарича геотуризъм, определян като „туризъм, който допринася за развитието на географското своеобразие на посещаваните места и тяхната природа, култура, естетика, историческо наследство и благополучие на местните жители“. Още по темата може да научите от National Geographic’s Center for Sustainable Destinations www.nationalgeographic.com/travel/sustainble.


>	За авторите

	__Лайза Дейвидсън__
	Лайза Дейвидсън е писателка и редакторка, която живее в Париж. Сътрудничи на Вилидж Франс, Франс парекселанс и Уърлд Медия Нетуърк. Издала е Бабушка и дедушка — спомени за революцията в Русия. В момента работи в списание Бо-з-Ар и за парижкото издателство „Галимар“.
	__Елизабет Ейър__
	Елизабет Ейър също е писателка и редакторка; живее в Париж. Сътрудничи на Интернешънъл Хералд Трибюн, Индипендънт, Вилидж Франс и Франс парекселанс. Автор е на „Те не признават «не» за отговор и е редактор в списание Вариасион.“ Понастоящем работи в парижкото издателство „Галимар“ и ръководи Европейската мрежа за деца, разделени от някой от родителите си, попаднал в затвора.
	Осъвременяването и включването на нова информация в изданието от 2011 г. е дело на Хайди Елисън, американска журналистка, живяла в Париж повече от двайсет години. Тя е основател и редактор на ParisUpdate.com. През годините нейните статии за туризма, изкуството, дизайна, архитектурата и модата са публикувани в десетки списания и вестници. Хайди Елисън е участвала и в написването на много пътеводители.
	Авторите изказват благодарност и на изброените по-долу хора, помогнали за написването на книгата:
	Дейвид Апълфийлд (мостове), Джон Колдър (литература), Тина Айзак (мода), Лайза Неселсън (кино), Джулиан Нънди („Париж днес“), А. Дж. Патерсън („Париж днес“ и в проучването за частта, посветена на историята), Николас Пети („Полезна информация“) и Карен Уелс Верландър (мода).


>	Подготовка за пътуването
	{img:3_mislitel.jpg|#"Мислителят" на Роден}

	_През последните 25 години Париж е значително променен, до голяма степен е изоставил провинциалните маниери и се развива като все по-модерна многонационална столица. Новият Париж е по-дружелюбен към потребителите и остава отворен цял ден; животът на забързания голям град на XXI в. се върти около историческото ядро._


	Париж се гордее със своята история и това личи от постоянните реставрационни дейности на паметниците, които искрят на слънчевата светлина почти толкова ярко, колкото пищното осветление на Айфеловата кула, което на всеки кръгъл час вечер я превръща в гигантски фойерверк.
	Новият Париж обаче не е загубил легендарната си романтична атмосфера. На кейовете на Сена се прегръщат влюбени двойки и постоянно променящата се светлина все така вдъхновява художници и поети. Младите идват тук, мечтаейки да напишат роман в някоя уютна мансарда и да се веселят както е правил Хемингуей. Френските студенти водят разпалени философски спорове в кафенетата, а после танцуват до зори.
	Неслучайно е направена много важна промяна, която повечето посетители смятат за голямо преимущество. Изтърканата представа (някога много точна) за задимените парижки кафенета, ресторанти и джазклубове е заличена завинаги от забраната за пушене на обществени места. Така че, дишайте дълбоко и се наслаждавайте на престоя си.


#	Как да се придвижвате
	Париж има превъзходна транспортна система. Четиринайсетте линии на лесната за използване система на метрото (www.ratp.fr) обхващат почти всяка част на града и се допълват от железопътните линии RER в предградията, с които можете да пътувате и в града на цената на билет за метрото. Широка мрежа от градски автобусни линии запълва пролуките, които не се обслужват от метрото или RER. Почти всяко място в града е на няколко минути пеш от една от тези възможности за избор на транспорт.
	Въпреки че са малко по-сложни за използване, автобусните линии предлагат на посетителите време и чудесен начин за разглеждане на града, без да се уморят, ако пътуват извън натоварените часове (след 10 сутринта и преди 17). На автобусните спирки отвън има карта на цялата система, а вътре — подробности за обслужваните линии. Когато метрото спре в 12:30 след полунощ (1:30 в петък и събота), остават две възможности: да вземете такси или нощен автобус __„Ноктилиен“__ (спирките са обозначени с __„N“__), който обхваща града добре и се движи по-често, отколкото в миналото.
	Избягвайте да шофирате в Париж. Задръстванията са неизбежни, а паркингите са малко и скъпи.
	За пътувания извън града можете да наемете кола на някоя железопътна гара или летище, или да се качите на влак до избраната дестинация, а после, ако е необходимо, да наемете кола на място (например, за да обиколите замъците по Лоара или областта Шампания). За повечето градски дестинации не е необходима кола. Ще постъпите разумно, ако предварително си запазите кола.
	Другата крайградска железопътна система, която обслужва парижкия регион, се нарича „Трансилиен“ (www.transilien.com/web/site). По-далечните дестинации извън района се обслужват от SNCF (www.sncf.com), превъзходната национална железница, която предлага високоскоростно обслужване до по-големите градове (например три часа до Бордо или Марсилия), и по-бавните влакове на Corail или Teoz до други места.
	„Евростар“ (www.eurostar.com) превозва пътниците до Лондон за 2 часа и 15 минути, а високоскоростният Thalys (www.thalys.com) обслужва северните дестинации, включително Брюксел, Кьолн и Амстердам.
	В Париж любителите на приключения могат да наемат велосипеди за кратък срок (www.velib.paris.fr), стига да са опитни велосипедисти и да се осмелят да карат в ужасния трафик и сред твърде агресивните понякога парижки шофьори. Всички останали трябва да се въздържат. По-безопасно е да разгледате Париж, като се включите в обиколка с някоя агенция като например Paris a Velo C’est Sympa (www.parisvelosympa.com.).


#	Ако имате една седмица.
	Малцина от онези, които посещават Париж за първи път, ще се затруднят да решат какво да правят в града, тъй като основните забележителности са добре известни: __Айфеловата кула, Лувъра, музеят „Орсе“, оранжерията, Триумфалната арка, Сакре Кьор, Латинският квартал, Шанз Елизе и кейовете на Сена__.
	Би ви отнело цяла вечност да откриете всички съкровища на града, но ако разполагате само с една седмица и идвате тук за първи път, трябва да включите в плановете си споменатите забележителности. Повечето важни паметници са близо един до друг на левия и на десния бряг на Сена и до много от тях се стига пеш. Можете да стигнете до всички обекти за 30–40 минути с метрото от центъра на Париж. Една разходка с лодка по реката (www.bateaux-mouches.fr) в началото на престоя ви или обиколка с отворен автобус (OpenBus) ще ви помогне да се ориентирате за разположението на града.


	__НЕ ПРОПУСКАЙТЕ__
	_Водоливниците на Парижката Св. Богородица_
	_Стъклописите на Сен Шапел_
	_Разходка из Люксембургската градина_
	_Изумителният център „Жорж Помпиду“_
	_Шедьоврите на Лувъра_
	_Разходка по кейовете на Сена_
	_Изкачване на Айфеловата кула_


	__Туристическа информация__
	_Централен офис_
	Ул. „Пирамид“ 25, 75001
	тел. 01 49 52 42 63
	_Лионската гара_
	Бул. „Дидро“ 20, 75012
	Тел. 01 49 52 42 63
	_Северната гара_
	Ул. „Дюнкерк“ 18, 75010
	Тел. 01 49 52 42 63
	_Град Париж_
	Всичко, свързано с живота в Париж
	www.paris.fr
	_Туристически офис на Парижкия регион_
	www.new-paris-ile-de-france.com
	_Paris Update_
	Седмично списание с рецензии
	www.parisupdate.org


#	Кога да отидете
	Решете кога да отидете в Париж в зависимост от това какво искате да видите. За някои коледните светлини по Шанз Елизе са романтични и вълнуващи, други предпочитат да дойдат през зимата, за да избегнат множеството туристи. През април Париж е красив, но понякога е студен и дъждовен. През май и юни времето обикновено е хубаво. През юли и август в града е сравнително спокойно, защото мнозина са заминали в отпуск, но метрото е пълно с туристи, а през август доста от магазините и ресторантите са затворени. Септември е месецът на _la rentrée_, завръщането на парижани от отпуск и на възобновената дейност. Париж е красив през есента, когато кестените се обагрят в ръждиви тонове и децата отново тръгват на училище с тежките си ученически чанти на гръб.


#	Почивка и отдих
	Не се препоръчва да посетите повече от един музей на ден, освен ако имате много енергия и изпитвате непреодолима любов към изкуството, тъй като опашките са големи и трябва доста да чакате. Спирайте често в кафенета или ресторанти, за да си починете и да възстановите силите си и да се предпазите от пресищане. Ако времето е хубаво, един приятен начин да се отпуснете и да си починат краката ви, е да поседите в __Люксембургската градина__ или в парка __Тюйлери__. Когато вали, можете да гледате филм в някое от десетките кина в Париж (проверете дали филмите са обозначени с „VO“ (version originale), оригиналната версия, което означава, че се прожектират на оригиналния език със субтитри на френски). Препоръчваме ви да подремнете в хотела преди вечеря, за да възстановите силите си и да се изостри апетитът ви (в повечето ресторанти сервират вечеря чак в 20 часа).
	За нашумели временни художествени изложби, каквито обикновено се представят в __Гран Пале__, е добре да си запазите билет още преди да отпътувате. Например билетите за изложбата на Моне през 2010 г. бяха разпродадени много преди откриването и, въпреки че бе отворено денонощно.


	__Полезни френски изрази__
	Къде е тоалетната? — Où sont les toilettes?
	Колко струва? — Combien ça coute? Или само Combien?
	Къде е най-близката метростанция? — Où est le Métro le plus proche?
	Не разбирам. — Je ne comprends pas.
	Приятно ми е да се запознаем. — Encahnté(e).
	До скоро. — A plus tard.
	Благодаря. Много сте любезни. — Merci. Vous étes trés gentil(le).
	Знаете ли хубав евтин ресторант наблизо? — Connaissez-vous un bon restaurant, pas trop cher, dans le quartier?
	Бих искал да запазя маса за двама. — Je voudrais reserver une table pour deux.
	{img:4_lakomstva.jpg|#Примамливи лакомства на пазара на улица „Муфтар“ в Латинския квартал.}


#	Ако имате повече време
	След като сте се качили на върха на Айфеловата кула, видели сте „Мона Лиза“, възхитили сте се на гледката на Шанз Елизе от Триумфалната арка и сте посетили другите забележителности, споменати по-горе, това не означава, че сте приключили с Париж. Ако разполагате с повече от седмица или идвате за втори (трети или четвърти път), остава да направите още стотици неща. Можете да посетите по-малки музеи като __„Мармотан-Моне“__, близо до Булонския лес, или музея __„Гюстав Моро“__ в 9-ти градски район.
	Готварските курсове, много от които включват посещения на пазари, са чудесен начин да се потопите във френската култура или да се присъедините към множеството в неделя сутрин на пазари за храни като __Алигър__ близо до Бастилията. Друга възможност са битпазарите. Постоянните битпазари в покрайнините на Париж са отворени всяка събота и неделя, но временните често се правят в различни квартали (вижте раздела „Битпазари“ в наръчника за събитията през седмицата _Pariscope_). В делнични дни __Сен-Пол__ в Маре е спокойно убежище за любителите на антики. Можете също така да разгледате красивите паркове в Париж или да се включите в обиколка на града пеш или с велосипед. Възможностите за извънградски екскурзии са безброй. Версай е най-очевидният избор, но има и редица други замъци, които може да видите за един ден — __Фонтенбло, Шантийи и Малмезон__ са само някои от тях. Много интересни места се намират само на час и нещо път с влак и можете да ги разгледате за един ден, например __Провен, Живерни__ и изумителната __катедрала в Шартър__.
	{img:5_vitrag.jpg|#Витраж в Парижката Св. Богородица.}


#	Как да си служите с пътеводителя
	__В текста е дадена полезна информация за повечето забележителности. От препратката към номера на картата, ще видите къде е поместена тя и върху кой квадрат върху нея е обектът. Посочени са и адресът, телефонният номер, работното време, имейл, колко струва билетът според ценовата категория — от € (под 5 евро) до €€€€€ (над 25 евро) и най-близкият обществен транспорт.__
	__Последната част — „Полезна информация“, съдържа важни туристически сведения как да подготвите пътуването, как да се придвижвате, какви са комуникациите и какво да правите при спешни случаи, както и списък на хотели и ресторанти, и на забавления.__(Бел.ел.кор.)


>	История и култура

>>	Париж днес
	{img:6_chasovnik.jpg|#Часовник в музея „Орсе“ — наближава единадесетият час в музея „Орсе“.}

	__Paris vaut bien une messe__ _(„Париж заслужава литургия“), заявява Анри IV, може би най-великият крал на Франция, когато през 1593 г. приема католицизма. И тогава, и сега е трудно да не се съгласим с него. По онова време Париж е политическото средище на Франция и оттогава често е и политическото, и географското сърце на Европа._
	Известен като Град на светлината, за мнозина Париж е най-красивият в света. Паметниците и съкровищата му са съхранени по-добре, отколкото в съперничещите му градове. Но Париж е много повече от това. Той е световен град, който до голяма степен направлява френската икономика, третата най-развита в Европа след тази на Германия и Великобритания, с влияние далеч извън Стария континент.
	От близо хилядолетие Париж играе ключова роля в установяването на съвременната френска държава, която първоначално е включвала владенията на кралете от династията на Капетингите (приблизително от Париж до Орлеан) и през следващите шест века се разраства все повече. Градът е управленската, стопанската и културната ос, около която се върти френското общество, насока, налагаща се все повече от Френската революция насам. Тази историческа тенденция донякъде е притъпена от поредицата мерки за децентрализация, благодарение на които Марсилия, Лион, Бордо и други големи градове придобиват свой облик и дух. Въпреки това Франция си остава творение на една столица, на която често е просто продължение — както се казва, кихне ли Париж, Франция се разболява.


	__Значението на „Бонжур“__
	_Приближете се до някой французин на парижка улица и кажете: „Извинете, къде е Лувърът?“ и отговорът ще бъде изпитателен поглед, последван от пауза за ефект, и бонжур. Ако не кажете бонжур, когато влезете в магазин или поведете разговор, ще ви сметнат за изключително невъзпитан и груб. Затова бъдете добър гост и винаги казвайте бонжур, мадам/мосю (много по-учтиво и почтително). След това попитайте: Parlez-vous anglais? Ако отговорът е утвърдителен, задайте въпроса си. Може да си спечелите приятел до края на живота._


#	Парижкият регион и неговата икономика
	Париж се радва на много природни предимства: разположен е от двете страни на средното течение на Сена, в центъра на Парижкия басейн, най-голямата европейска равнина, състояща се от седименти. Плодородната, благодатна за обработване наносна почва в равнините и по ниските плата открай време е гръбнак на френската икономика. Парижкият регион е средище на обширна област, която граничи на запад с Нормандия, на север с Пикардия, на изток с Шампания и на юг с разположената между Сена и Лоара провинция Бос с главен град Шартър. В тази голяма географска област днешният регион Ил дьо Франс (един от общо 22-та основни региона в страната) обхваща малко над 12 хиляди кв. км и образува троен концентричен кръг с осем департамента (от общо 95 департамента на територията на Франция) около столицата, която от 1976 г. отново е обявена за самостоятелна община със свой кмет.
	Една от големите победи на Париж е задържането на същинския град в пределите на околовръстното шосе, така че той остава управляем. С чистия, редовен, всеобхватен и постоянно обновяван транспорт ще стигнете до почти всяка точка в града най-много за 40 минути.
	{img:7_lafaiet.jpg|#Елегантните щандове в „Галери Лафайет“ са емблематично място за пазаруване.}
	Регионът Ил дьо Франс с население от около 11,5 милиона жители (почти една пета от населението на Франция, което днес наброява 60,6 милиона души), съсредоточено на малко повече от 2 процента от площта на страната, е не само двигател на националната икономика, но и един наистина международен метрополис, който се нарежда сред десетте най-важни в света.


	__ПРЕЖИВЯВАНЕ! Личният щрих в системата „Легло и закуска“__
	_Как да се запознаете с французи? Ако не сте много контактни, можете да отседнете в някои от пансионите, които предлагат легло и закуска. Техните съдържатели в повечето случаи са отворени към чужденците. Някои сядат с гостите на питие и мезета във всекидневната или се запознават с тях на закуска._
	_Запазете си стая чрез агенции, чиито членове са подписали парижката „Харта за качество“ и спазват нейните стандарти: Alcove and Agapes: Paris Bed and Breakfast (тел. 01 44 85 06 05, www.bed-and-breakfast-in-paris.com), Association Francaise BAB France (тел. 01 34 19 90 00, www.bedbreak.com), Fleurs de Soleil (тел. 08 26 62 03 22, www.fleursdesoleil.fr), Good morning Paris (тел. 01 47 07 28 29, www.goodmorningparis.fr), Une Chambre en Ville (тел. 01 44 06 96 71, www.chambre-ville.com), 2binparis (тел. 01 82 88 01 45, www.2binparis.com). Официалният сайт на системата „В & В“ в града е: Hotes Qualite Paris (www.hotesqualiteparis.fr)._


#	Населението на Париж
	Броят на населението в града става по-устойчив през 20-те години на XX в., когато възлиза на около 2,5 милиона души, а предградията започват бързо да се разширяват. Всеки ден близо 3 милиона души пътуват от предградията до Париж, за да отидат на работа. Градът се развива непрекъснато: само един от всеки трима парижани е роден в столицата. Демографията му е повлияна и от имиграцията. Заради недостига на работна ръка от средата на 50-те до 70-те години на XX в. масово се привличат работници от Северна Африка и от по бедни европейски държави като Южна Италия, Испания и Гърция. Днес един на всеки седем парижани е чужденец — преобладават африканците, алжирците и тунизийците.
	Париж е разделен на 20 градски района (arondissements), подредени в спирала, която започва от центъра (Chátelet) и наподобява черупката на охлюв. Парижани са склонни да се отъждествяват със своя quartier (квартал), независимо дали става дума за заможния 16-и район, или за някой от оживените многонационални квартали като Белвил (Belleville), Китайския квартал и Менилмонтан (Menilmontant) на изток.
	Мнозина американци, японци и европейци предпочитат кварталите в центъра и в западната част. Преселниците от Югоизточна Азия (главно от Камбоджа, Лаос и Виетнам) се установяват предимно в 13-и район, в 10-и район пък живеят много китайци и турци, в 18-и — африканци, родени на юг от Сахара, и алжирци, а в 19-и ще срещнете хора и от Африка на юг от Сахара, и китайци. Квартал Белвил, който обхваща четири градски района (10,11,19 и 20), е смесица от най-различни националности и вероизповедания.
	Населението на Париж е младо. Несемейните са два пъти повече от хората със семейства и деца. Повечето жилища в града са изключително малки (над половината са само с една или две стаи), а недостигът на жилищна площ (сега в много квартали се сторят най-вече административни сгради) и високите цени задълбочават проблема и затова мнозина парижани, и заможни, и с по-скромни възможности, се установяват в предградията.


#	Животът в Париж
	Сред най-важните задачи на общината е да поддържа разнообразието. В реалния живот това означава ангажимент, поет през 2001 г., да се построят 3500 нови жилища на година, разглеждани като източник на жизненост. Същевременно работническите райони на изток са несъмнено благоприятни за младите хора, привлечени от непретенциозния облик на кварталите и от по-ниските цени на жилищата. Тази демографска промяна има и отрицателна, и положителна страна — местните жители приветстват появата на новите модни магазини, барове и ресторанти, които така наречените bobos (буржоа бохеми) строят, но и често се оплакват, че първоначалният характер на квартала рязко се променя.
	Bobos полагат много усилия за създаването на сдружения на жителите на кварталите, както и за кампаниите за повече зелени площи и велоалеи — за ужас на архитектите и на собствениците на магазини, които твърдят, че по този начин спъват икономическото развитие на столицата и има опасност Париж да се превърне в „музей за пешеходци“. Но както личи, кметът социалист на Париж, Бертран Деланое, е на страната на bobo. Сред най-големите му заслуги е създаването на парижкия плаж — през лятото в продължение на месец движението е забранено в участък от 3 км на десния бряг на Сена, където се появяват малки пясъчни ивици, палми, шезлонги, щандове за закуски, оградени плувни басейни в реката и се играе плажен волейбол. Това, както и множеството реставрирани и нови музеи, нови ресторанти и барове, подобреният транспорт и предложението за нов трамвай вдъхват живот на този постоянно променящ се вечен град.
	{img:8_pon_niof.jpg|#Млада двойка си почива на Пон Ньоф след каране на летни кънки.}


>>	Историята на Париж

	_Историята на Париж присъства и досега на много места в града. Различни райони, например кварталът около операта, построен по Наполеоново време, или Маре от XVII в., носят отпечатъка на владетелите, управлявали в онези години._


#	Келтите
	На мястото, където се е намирала Лутеция, е имало селище още от V-IV хил. пр.н.е. до началото на желязната епоха (ок. 800–700 г. пр.н.е.). През неолита хора са живели на острова, познат днес като Сите (Cite), и по врязалите се в реката скали на левия бряг, където е имало наблюдателница. По-късно островът се обезлюдява вероятно заради промени в климата, а ок. 250–225 г. пр.н.е. на (​него се заселва келтското племе на паризиите). Основният им поминък е търговията по реката до ок. 90 г. пр.н.е., когато започват да секат качествени златни статери. Това продължава до средата на I в. пр.н.е., когато идват римляните.
	{img:9_verzingetoriks.jpg|#"Галският водач Верцингеторикс се предава на Цезар", картина от Лионел Роайер (1899 г.)}
	През 53 г. пр.н.е. Юлий Цезар превзема Лутеция заради стратегическото и географско разположение и използва острова за своя база, за да потуши въстанието на сеноните, които живеят в съседство. През 52 г. пр.н.е. келтът Версингеторикс убеждава паризиите да се вдигнат на бунт срещу римляните. Юлий Цезар изпраща своя пълководец Лабиен и четири легиона да смажат въстанието, но келтският военачалник Камулоген им дава отпор и задържа левия бряг на Сена. Когато легионите на Лабиен прекосяват реката и се придвижват към платото на десния бряг (където по-късно ще се появят халите), галите (Галия е името, с което римляните наричат Франция) опожаряват острова и унищожават мостовете. Впоследствие обаче войските на Лабиен обкръжават галите, убиват Камулоген и ги разгромяват. Историците не са категорични къде точно се е състояла битката, описана само в „Записки за галската война“ на Юлий Цезар, но тя вероятно се е водила в Грьонелската равнина.
	При римляните Лутеция бележи разцвет. Селището е обновено и в началото на II в. около него е вдигната крепостна стена. На мястото на примитивните жилища на галите са построени къщи и са прокарани истински улици. На левия бряг на Сена срещу Пти Пон (Petit Pont), около главната улица по посока север-юг в римския град (сегашните Сен Жак и Сен Мартен), изниква ново селище. При кръстовището на днешните булеварди „Сен Мишел“ (St. Michel) и „Сен Жермен“.
	(St. Germain) римляните построяват и бани, под лицея „Сен Луи“ (Lycee St. Louis) — театър, храм в прослава на Юпитер и на Тиберий (на мястото на Парижката Св. Богородица), форум на сегашната улица „Суфло“, арени на улица „Монж“, акведукт и пивници, където се предлагат силна бира и вино с подправки.
	__Към средата на III в. Лутеция става епархия благодарение на усилията на Св. Дени, първия епископ на града.__
	Години наред римляните се отнасят с търпимост към Дени, който приобщава към християнството свои последователи и основава църкви. Накрая обаче се опълчват срещу християнството и се разпореждат епископът да бъде задържан. Според преданието той е бит, хвърлен на лъвовете и разпънат на кръст. След като не се отказва от вярата си, е отведен на Хълма на мъчениците (Mont des Martyrs, по-късно Монмартър) и е обезглавен. След като възкръсва, взима главата си и я отнася в едно село на север от Париж. По-късно на мястото, където великомъченикът е бил погребан, е построена базиликата „Сен Дени“, а той е канонизиран за светец покровител на цяла Франция.


#	Християнството и варварите
	През 313 г. Константин I обявява християнството за официална религия в империята. Неговият племенник Юлиан Отстъпник, който през 361 г. се качва на императорския престол, изиграва важна роля за налагането на Париж като имперски град (макар че с указ от III в. Лутеция е преименувана в Париж, Юлиан продължава да нарича града със старото му име). Той хвърля много усилия, за да защити Галия от нашествието на варварите, но през 363 г. загива в битка. През следващото столетие властта на Рим отслабва и в края на V в. рухва.


#	Средновековие
	__Меровингите__: Кралят на франките Меровей (упр. 447–457) и синът му Хилдерик I (упр. 457–481) доказват, че са верни съюзници на Рим срещу Атила и други нашественици. След разпадането на империята синът на Хилдерик — Хлодвиг (упр. 481–511) включва към владенията си във Фландрия римските провинции в Западна Галия и създава Франкското кралство, предтеча на днешната френска държава. Образованите гало-римляни се оказват поданици на кръвожадните Меровинги с тяхната груба култура те са наричани и „дългокосите крале“, понеже са смятали, че подстригването на косата е позор, който лишава от правото на престола.
	През 486 г. Хлодвиг разгромява римляните при Соасон.Той е езичник, но през 491 г. взима за жена католичката Клотилда Бургундска и приема християнството в Реймс. През 508 г. обявява Париж за свой престолен град. Три години по-късно умира и царството на Меровингите е разделено на четири. През 635 г. един от потомците на Хлодвиг-Дагобер (упр. 628–639), учредява годишния панаир в Сен Дени край Париж и градът отново се налага като водещо търговско и културно средище.
	__По време на управлението на Филип Хубави (1285–1314 г.) Париж е средище на кралските особи, където се взимат политическите решения.__


	__Каролингите__: Потомците на Дагобер, извоювали си прозвището „les rois faineants“ („ленивите крале“), допускат властта да им се изплъзне и се озовават в ръцете на майордомите, след което през 751 г. Пипин Къси успява да стане крал. През 768 г. неговият извънбрачен син Карл Велики става крал на франките и за 30 години завзема отново голяма част от западните земи на някогашната Римска империя. През декември 800 г. той е ръкоположен от папата ​за император и избира Аахен (Екс ла Шапел) за престолен град на Свещената римска империя.
	През 845–885 г. викингите, тръгнали за плячка, многократно нападат Париж. Огромната империя на Карл Велики се разпада на три кралства и е прекалено разпокъсана, за да окаже успешна съпротива. Ето защо недоволните благородници и духовници се обръщат към война Робер Силни, граф на Анжу и Блоа, но той е убит от викингите. Синът му Одо става парижки граф (при управлението на Каролингите дворцовите майордоми са заменени от потомствени графове). Парижани решават да се доверят на Одо, а впоследствие възстановяват римската крепостната стена около острова и издигат две chatelets (крепости).


	__Капетингите__: През 887 г. Шарл III (Дебели) е свален от престола и благородниците правят нещо нечувано — избират за крал граф Одо, който да измести законния престолонаследник на Каролингите. През 987 г, след като Луи V умира, последният владетел от династията на Каролингите, за крал е избран парижкият граф Хуго Капет, който е коронясан в Нойон. Династията на Капетингите управлява от Париж и така издига престижа на града, непознат от времето на Хлодвиг. Търговията и производството на десния бряг на Сена се разрастват. Могъщите абатства и панаири в Сен Дени и Сен Жермен играят ключова роля за развитието. Същото се отнася и за абат Сугерий, прозорлив управленец, който през 1136 г. поръчва да бъде изградена базиликата „Сен Дени“ първата готическа сграда във Франция.


	__Света Женвиев__
	_Когато през 451 г. се разчува, че хуните, начело с Атила, се отправят към Париж, жителите изпадат в паника и се готвят за бягство. Една млада галска римлянка от Нантер ги приканва да останат, да се молят на Бога и да се покаят, за да избегнат нападението. За щастие на Женвиев намеренията на Атила не са да плячкоса града, а да стигне до Лоара при Орлеан и да нападне вестготите. На Женвиев е приписано чудо и тя е провъзгласена за спасителка на Париж. Казват, че мощите й и до днес пазят града._


	При управлението на Филип-Огюст (1180–1223) кралството става два пъти по-голямо. Той проявява голям интерес и към Париж. Подкрепя устава на Парижкия университет и узаконява университетското образование; по негово изискване главните улици са покрити с настилка, построен е пазар при днешните Хали (Le Halles) и са поставени основите на Лувъра (Le Louvre). Преди да тръгне на кръстоносни походи, Филип-Огюст се разпорежда защитната крепостна стена да бъде разширена така, че да обхваща и двата бряга на Сена. Останки от тези стени могат да се видят в Латинския квартал (Latin Quarter) и Маре (Marais).
	Заради благочестивостта си внукът на Филип-Огюст — Луи IX (упр. 1226–1270), става известен като Луи Свети. По негова заповед е построен Сен Шапел, където се полагат части от Христовия кръст и трънен венец. По време на Филип Хубави (упр. 1285–1314) Париж е престолен град и място, където се взимат политически решения. Филип превръща парижкия парламент в законодателен и съдебен, а не управленски орган, и свиква първите Генерални щати на Франция. Пак по негово време е построена великолепната Зала на оръженосците в Консиержри (Conciergerie). След смъртта му през 1314 г. на престола последователно се качват тримата му синове, а последният — Шарл IV, умира през 1328 г., без да остави престолонаследник.


#	Династията Валоа
	Кралят на Англия Едуард III (внук на Филип IV) смята, че има право на френския престол в по-голяма степен от братовчеда на покойния Филип Валоа. Претенциите му са отхвърлени въз основа на нова добавка към Салическия закон, според която престолът не може да бъде наследяван по майчина линия (Едуард е син на дъщерята на Филип IV). Крал става Филип Валоа (Филип VI, упр. 1328–1350), родоначалник на династията Валоа, ускорил избухването на Стогодишната война между Англия и Франция.
	По време на нея парижани изиграват важна роля в политиката, тъй като кралят често ги призовава да подкрепят със средства бойните действия. Това е тежък период — през 1348 г. чумната епидемия покосява близо една трета от населението на Франция. Кметът на Париж Етиен Марсел се налага като водач на парижани, разгневени от покварата в управлението и разточителния начин на живот в двореца. През 1358 г. той повежда 3000 въоръжени мъже, които нахлуват в двореца на острова и пред очите на бъдещия крал Шарл V прерязват гърлото на двама от неговите съветници. Смята се, че събитието нанася тежка душевна травма на Шарл V (Шарл Мъдри, упр. 1364–1380), който по-късно премества двореца в по-безопасния Лувър. По негово време в Париж са направени паркове, издигнати са дворци и замъци. Разширена е градската стена и в Източен Париж е построена Бастилията (Bastille).


	__Късното Средновековие и Ренесансът__: Франция води дълга война с Англия. След битката при Аженкур от 1415 г. англичаните, в съюз с Бургундското кралство, надделяват.
	В края на XV и началото на XVI в. Франция се възстановява бързо. Династията Валоа си връща кралската власт, икономиката се съживява. Развива се печатарството, в страната се внасят парфюми, дамско бельо и вилици. Повлияни от градоустройствените възгледи на италианците, които обединяват удобството с красотата, кралете проявяват все по-голям интерес към своя град. Към градския пейзаж са добавени готически сгради като църквата „Сен Северин“, Санският замък и Клюни.
	През 1528 г. Франсоа I (упр. 1515–1547), известен покровител на изкуствата, който засилва кралския абсолютизъм и отстоява интелектуалната свобода, обявява Париж за свой престолен град. Градът става по-космополитен и в двореца творят художници като Леонардо да Винчи и Бенвенуто Челини. По искане на Франсоа I е обновен Лувърът, изградени са великолепни замъци в Шамбор, Блоа и Фонтенбло, построена е пищната сграда на кметството (Hotel de Ville) и са прокарани немалко главни улици. Ренесансът намира нов израз във Фонтана на невинните, църквата „Сен Юсташ“ и двореца „Тюйлери“ (Tuileries Palace).


	__Вартоломеевата нощ__: Реформацията започва през 1517 г. във Витенберг, където Мартин Лутер негодува срещу индулгенциите, продавани от Църквата. Много интелектуалци, сановници и заможни търговци в Париж застават зад идеите и — за разлика от низшите прослойки, които са привърженици на католицизма. Катерина Медичи, съпруга на Анри II (упр. 1547–1559), който наследява Франсоа I, разполага с огромна власт. Тя настройва двете обществени групи една срещу друга и допринася за въоръжения сблъсък, прераснал в първата от религиозните войни.
	Религиозните борби и всеобщата подозрителност се задълбочават заради боричкането между принц Конде, който е хугенот, и гизите, привърженици на католицизма. Обвинените в ерес са изгаряни на клада на площад „Мобер“. Плъзва слух, че хугенотите (протестантите във Франция) възнамеряват да „прережат гърлото на краля, да избият братята му и да плячкосат Париж“. Това води до кланетата през Вартоломеевата нощ — 24 август 1572 г., когато тълпите католици се опълчват срещу протестантите. Само в столицата са избити около 5000 души.
	Анри III (упр. 1574–1589) предлага компромис и става непопулярен. Негов пряк наследник на престола е протестантът Анри Наварски, но населението подкрепя гизкия херцог Анри, оглавил Католическата лига. През 1588 г. той е убит, след което избухва бунт; Анри III и Анри Наварски обсаждат Париж. Когато през 1589 г. монах от Католическата лига убива Анри III, крал става Анри IV Наварски, който полага началото на династията на Бурбоните.


	__Абсолютната монархия — по божествено право — достига апогея си по времето на Луи XIV, краля слънце, който групи една срещу друга и допринася за въоръжения сблъсък, прераснал в първата от религиозните войни, наследява престола на петгодишна възраст.__


	__Анри IV__: Заради протестантската вяра на Анри IV (упр. 1589–1610) католиците роялисти, които държат Париж, отказват да го признаят. През 1593 г. Анри IV приема католицизма, достатъчна стъпка, за да постигне великата си задача — обединението на държавата.
	Една година по-късно е коронясан в Шартър и на 22 март 1594 г. влиза в столицата. Впоследствие полага много усилия да заздрави кралската власт. По негово време е довършено строителството на Пон Ньоф (Pont Neuf — първия парижки мост, около който няма къщи и магазини, а алеи за разходка и пейки), направен е площад „Дофин“, както и други кралски площади.
	{img:10_anri_katerina.jpg|#Гробницата на френските монарси Анри II и Катерина Медичи в катедралата „Сен Дени“.}
	Но Католическата лига не е простила на някогашния си противник и през май 1610 г. след повече от 20 неуспешни покушения Анри IV е убит от фанатика Франсоа Раваяк, който го издебва на ул. „Феронри“.


#	Старият режим
	__Луи XIII__: Когато Анри IV е убит, синът му Луи XIII (упр. 1610–1643) е едва на осем години. Властната му майка Мария Медичи е регент до 1617 г., когато той поема властта. Държавата всъщност се управлява от прозорливия кардинал Ришельо (станал пръв министър през 1624 г.), който с политиката си на централизация проправя заедно с наследника си кардинал Мазарини пътя към абсолютизма. Той поръчва строителството на Кардиналския дворец (по-късно кралски дворец), повторното съграждане на Сорбоната и основаването на Френската академия. Контрареформацията дава тласък за изграждането на манастири, параклиси и църкви като „Вал дьо Грас“ („Благодатна долина“), построена през 1638 г., за да ознаменува „чудотворната“ поява на сина на Луи XIII — бъдещия Луи XIV (първороден син на Ана Австрийска, която го ражда на 37 години).


	__Метежниците__: Абсолютната монархия достига връхната си точка при краля слънце — Луи XIV (упр. 1643–1715). Парламентът се опитва да ограничи властта на невръстния владетел, като съставя конституция: благородниците в опозиция искат поделена власт, но са раздирани от противоречия. Мълвата, че ще се въведе подоходен данък, поражда паника и негодувание. През юли 1648 г. първият министър — кардинал Мазарини, който заедно с Ана Австрийска е регент на Луи, обявява, че младият крал няма да плати дълговете си.
	През 1648–1653 г. заради Фрондата, бунтове на благородниците и поддръжниците им срещу абсолютизма и данъчната политика, Париж е обхванат от насилие — предвожданата от принц Конде войска обсажда града и прекъсва доставките на храна. През 1661 г., след смъртта на Мазарини, Луи поема цялата власт и благодарение на стремежа му към ред в крайна сметка абсолютизмът процъфтява.


	__Кралят слънце__: Двайсет и три годишният Луи се впуска в няколко войни, за да наложи надмощието на Франция в Европа. В началото прехвърля важни държавнически дела на наследника на Мазарини — Жан-Батист Колбер, който се стреми да напълни дворцовата хазна и да направи Париж по-защитен. Той подема кампания срещу корупцията, въвежда длъжността „началник на полицията“ и създава пожарната команда. Освен това възлага обновлението на града в съответствие с идеалите на класицизма, благодарение на което се появяват площад „Вандом“ (Place Vendome), площад „Виктоар“ (Place des Victoires), Домът на инвалидите (Invalides) и обсерваторията.
	Но вниманието на Луи е насочено не толкова към Париж, колкото към Версай. Кралят слънце излива в двореца огромни парични средства и през 1682 г. се премества заедно с царедворците там. Така политическата власт остава извън обсега на уличните движения. Освен това Луи XIV ограничава независимостта на високопоставените сановници, които започват да се надпреварват кой да избърше — в буквалния смисъл на думата — кралския задник.
	{img:11_ana_lui.jpg|#Ана Австрийска и инфантът Луи XI — картина от XVII е. от неизвестен художник.}
	Ала скъпите войни и разточителството на Луи XIV подлагат на изпитание икономиката, подкопана и от това, че през 1685 г. кралят отменя Нантския едикт (предоставял на хугенотите религиозни и граждански права) и добрите занаятчии и търговци започват поголовно да се изселват. За да покрие все по-големите разходи, Колбер е принуден да прибегне до краткосрочни крайни мерки, с които да увеличи приходите от данъци. Но финансовите затруднения всъщност се коренят не толкова в големите разходи, колкото в самата система за събиране на данъците. Луи XIV оставя в наследство съвременна система на управление, финансирано от полусредновековна данъчна система.


	__Двор на чудесата__
	_През XV, XVI и XVII в. вследствие на войните и чумата стотици хора във Франция остават без дом. Мнозина отиват в Париж и обикалят страничните улици до стената на Карл V._
	_Денем бездомниците просят, преструвайки се на сакати, ранени, слепи или сираци, или обират тълпите покрай други мошеници и крадци, а нощем изчезват в уличките, излекували се по чудо._
	_Оттам произлиза името на квартала — Cour des Miracles (Двор на чудесата)._


	__Луи XV__: След смъртта на Луи XIV през 1715 г. дворецът и младият Луи XV (упр. 1715–1774) се връщат в Париж под регентството на Филип Орлеански, слабохарактерен и безпътен човек, допуснал големите благороднически родове да извоюват отново независимостта си. Парижани се опитват да забравят суровото управление от последните години на Луи XIV и се отдават на ярките багри и лекомислието. Това е времето на рококо, ведрите картини на Вато и приказките на Шарл Перо.
	Следва период на политическа стабилност, за което допринася главният съветник на краля Андре дьо Фльори, и през който отвъдморската търговия и по-добрият транспорт дават тласък на производството. С красивите нови faubourgs (квартали извън старите градски стени) Сен Жермен и Сен Оноре Париж се разраства и върху двата бряга на Сена. След смъртта на Дьо Фльори през 1743 г. Луи XV поема управлението в свои ръце. Той поръчва да се изгради площад „Луи XV“ (днес площад „Конкорд“), църквата „Сен Женвиев“ (Пантеона), театър „Одеон“, Военното училище и Марсово поле (Champ-de-Mars).


	__Просвещението__: Малодушието на Луи XV води до половинвековно слабо управление. Кралят се развлича с лов и жени, сред които и прочутата му любовница маркиза Дьо Помпадур. Тя е приятелка на Дени Дидро, който привлича най-великите френски мислители на Просвещението за написването на „Енциклопедията“, великолепен сборник от възгледи, отстояващи скептицизма и рационализма. Първият том излиза през 1751 г.
	През XVIII в. се засилва интересът към реформите, тъй като политическите и финансовите структури изостават от обществените промени. Новаторските идеи на Монтен, Декарт, Нютон и други просветители, задушавани при Луи XIV, сега бележат разцвет. В средата на века из модните салони на влиятелни жени като мадам Жофрен вече се налагат революционните представи за науката и философията.


	__Там, където са призраците__
	_С повече от две хиляди години история Париж не може да не е обитаван от духове. Говори се, че в бившето имение парка „Тюйлери“ витае духът на касапин, известен като Жан Кожодера._
	_Предполага се, че убийството му е разпоредено от Катерина Медичи, която построява двореца „Тюйлери“, тъй като знаел твърде много за окултните й занимания. „Ще се върна“ — казва Жан Кожодера на убиеца си. Легендата разказва, че той се явявал на Мария-Антоанета, докато е затворничка в двореца, на Наполеон, преди битката при Ватерло, и на комунарите, които изгарят двореца през 1870 г._
	_В Люксембургската градина на левия бряг на Сена се появява мъж в редингот, който кани хората на концерт._
	_Внимавайте! Концертът се е състоял преди един век. Друг парк с призраци е „Монсури“, където се чуват воплите на обезглавения труп на Изаура дьо Монсури, убита от крадци през 831 г. И, разбира се, има много легенди за гробището „Пер Лашез“._
	_Казват, че там се извършват богослужения с черна магия и човешки жертвоприношения. И бъдете нащрек, ако съзрете огромна червена котка с необикновена походка! Тя може да не е онова, което изглежда._


#	Френската революция
	__Управлението на Луи XVI__: Парижкият парламент се превръща в ядро на съпротивата срещу посредствените наследници на Луи XIV, защитава конституционните свободи и популяризира революционни идеи, въпреки че Луи XVI (упр. 1774–1792) се опитва да въведе реформи.
	За да спечели народа на своя страна, през 1777 г. кралят назначава Жак Некер за министър на финансите. Некер се радва на голямо одобрение от страна на обикновените хора. Отчасти заради разходите, в които Франция влиза покрай Войната за независимост в Америка, френската държава е на ръба на разорението. През 1785 г. започва изграждането на т.нар. митническа стена (Fermiers Généraux) около Париж. Всички стоки, влизащи или излизащи от града, са облагани с високи мита, което подклажда народното недоволство. През 1749 г. е въведен Vingtiéme, данък, възлизащ на една двайсета от всички доходи, но благородниците отказват да го плащат, а духовенството оглавява съпротивата срещу него.


	__Третото съсловие__: След неуспешния опит да предотврати разорението Луи XVI е принуден да свика Генералните щати, за да вдигне данъците. Генералните щати се състоят от духовенството (първото съсловие), благородниците (второто съсловие) и представители на обикновените хора (третото съсловие), които гласуват анблок. Заседанието от май 1789 г. — първото от 1614 г. насам — бележи абдикацията на абсолютната монархия, след което третото съсловие също получава власт. Заражда се ново революционно движение, което вече не е оглавявано от парламента, благородниците и духовенството. Тласък за това всъщност дават доставката и цените на хранителните продукти, главно на хляба, след лошата реколта от 1788 г.
	На 17 юни третото съсловие, което представлява 96 процента от населението, се обявява за Учредително събрание. Залата, където трябва да се състои заседанието, е затворена и тогава депутатите се събират на jeu de paume — закрития тенискорт, където (на 20 юни) полагат клетва да заседават, докато бъде изготвена конституция. В Париж и Версай приижда войска, предимно чуждестранна, и на 11 юли Некер е отстранен от длъжност. Заменен е от барон Дьо Бретьой, любимец на Мария-Антоанета.


	__Бунт срещу монархията__: На 14 юли оратори пред кралския дворец призовават хората да се вдигнат на оръжие. Бунтовниците нападат Дома на инвалидите, за да си набавят боеприпаси, после щурмуват и оръжейницата в Бастилията. Тъй като отказва да се предаде, управителят й е убит. За да ознаменуват победата, метежниците набучват главата му на пика и обикалят Париж. Луи XVI отива в кметството, където приема от новата общинска управа кокардата с трикольора.


	__Към средата на XVIII в. в модните салони вече се разпространяват революционни идеи за науката и философията.__


	През октомври разгневените парижани тръгват към Версай, за да протестират срещу високите цени на хляба. Именно тогава Мария-Антоанета им казва да ядат пасти. Политическите клубове в Париж направляват Учредителното събрание при съставянето на конституцията. На 20 юни 1791 г. кралят и кралицата бягат от града, но във Варен ги разпознават и ги връщат унизени в двореца „Тюйлери“. Кралят приема конституцията и така създава конституционна монархия.
	През 1792 г. отчаянието на парижани води до радикализацията на sansculottes („без кюлоти“ — представителите на нисшите прослойки носят дълги панталони, а не къси като благородниците). На 10 август 1792 г., след като искането Луи XVI да бъде свален от престола е отхвърлено, санкюлотите нападат Тюйлери и въстаническата комуна измества законно избраната.


	__Терорът__: По време на септемврийските кланета тълпите щурмуват затворите и избиват близо 2000 души, заподозрени като предатели. Монархията е свалена на 22 септември 1792 г. — според новия революционен календар първия ден от първата година на Френската република. Кралят е изправен пред съд за измяна и на 21 януари 1793 г. е гилотиниран; девет месеца по-късно е екзекутирана и Мария-Антоанета. Новото управление уж се свежда до борба срещу чуждите шпиони, насочвана от Комитета за обществена сигурност, включващ революционните водачи Максимилиан Робеспиер и Луи Сен Жуст, но всъщност е опит да бъдат унищожени „вътрешните врагове“. На гилотината са качени хиляди хора, сред които през юли 1794 г. е екзекутиран и самият Робеспиер.
	Националният конвент, избран да състави нова конституция, учредява петчленна Директория, която е разкъсвана от вътрешни разногласия и се опира на армията, за да запази властта си. През ноември 1799 г. Директорията е свалена с преврат и за пръв консул е обявен Наполеон Бонапарт (упр. 1804–1814).


#	Париж през XIX в.
	__Първата империя__: С установяването на мир Наполеон става все по-популярен и бързо превръща Франция в могъща централизирана държава. Отначало той се отнася с подозрение към Париж и решава да премести престолния град в Лион. Впоследствие обаче осъзнава ключовото положение на столицата. След коронацията на 2 декември 1804 г. той решава да наложи имперски блясък на града. Прокарани са нови булеварди, построени са дворци и паметници в римски стил, като Триумфалната арка (Arc de Triomphe), „Мадлен“ (Madeleine) и Борсата. С произведения, заграбени в чужбина, е обогатена и сбирката на Лувъра.
	По време на военните походи, Наполеон дава тласък за развитието на икономиката и търговията, въвежда като граждански закон Наполеоновия кодекс, основава висши учебни заведения и реформира управленската система. Но успехът на първите му кампании помръква, особено след катастрофалното нахлуване в Русия от 1812 г. В началото на 1814 г. Париж е завзет от съюзническите войски на Русия, Австрия, Прусия и Англия, а Наполеон е заточен на остров Елба. С помощта на Талейран Луи XVIII (болният от подагра брат на Луи XVI, упр. 1814–1824) е възстановен на престола, но побягва, когато година по-късно Наполеон успява да избяга от острова и управлява още сто дни. Разгромен е в битката при Ватерло (12–18 юни) и е заточен на остров Света Елена.


	__Революцията от 1830 г.__: На 8 юли Луи XVIII се завръща в Париж. В началото първите му министри са умерени, но впоследствие надделяват крайните роялисти. Избирателният закон е променен в полза на богатите, гражданските свободи са ограничени.
	Наследникът на Луи — реакционно настроеният Шарл X (упр. 1824–1830), — стига още по-далече и през май 1830 г. разпуска либералната Камара на депутатите.
	Впоследствие налага възбрана на печата и променя избирателния закон така, че да облагодетелства собствениците на имоти. Въпреки забраната обаче на 27 юли вестниците излизат, а скоро след това се вдигат барикади и са учредени въстанически комитети. Новото временно правителство се разпорежда да се вдигне трибагреникът и след три дни боеве — прочутите Trois Glorieuses (27–29 юли) — Шарл е принуден да замине в изгнание.


	__Юлската монархия и революция__: При управлението на Луи-Филип (упр. 1830–1848), наречен „крал на гражданите“, разделението между класите става още по-голямо. Възползвалите се от „прогреса“ през XIX в. живеят в просторни нови квартали, какъвто е 8-и градски район, докато бедните остават в пренаселени райони като Сен Мери.


	__Отначало Наполеон се отнася с подозрение към Париж и решава да премести престолния град в Лион. Впоследствие обаче осъзнава ключовото положение на столицата.__


	На 23 февруари 1848 г. войската открива огън по тълпата на Булеварда на капуцините и убива над 40 граждани. Парижани правят барикади и вадят павета от площад „Вандом“ (Place Vandome) и ул. „Роял“ (Rue Royale). На следващия ден Луи-Филип абдикира.
	В оглавяваното от Алфонс Ламартин временно правителство влиза и „работникът Албер“ — представител на народа. Правителството премахва робството в колониите и смъртното наказание за политически престъпления, обявява свобода на словото, предоставя всеобщо избирателно право на мъжете и създава по строежите в цяла Франция национални работилници, за да намали безработицата.
	През април 1848 г. е гласуван консервативен комитет и парижките революционери и социалисти излизат на улицата. На 21 май националните работилници са закрити. На другия ден с възгласите Du pain ou du plomb! — „Хляб или олово!“ — избухва бунт, завършил с кървава разправа, в която загиват 3000 души.
	{img:12_marengo.jpg|#Битката при Маренго, една от първите победи на Наполеон — картина на Луи-Франсоа.}
	__Втората империя__: На изборите в края на 1848 г. Луи-Наполеон Бонапарт (племенник на императора) е избран с голямо мнозинство за пръв президент на Франция. Три години по-късно той прави преврат (по конституция няма право да се кандидатира за втори мандат) и след една година вече е провъзгласен за Наполеон III (упр. 1852–1870). Париж посреща това като тържество на реда.
	Плановете на Луи Бонапарт да модернизира града отразяват именно усещането за ред. Той възлага на префекта на Париж, барон Осман, да следи отблизо основните проекти.
	При халите са изградени нови тържища, започва строителството на Пале Гарние, канализацията е разширена. В края на Втората империя Париж е истинска витрина за индустриални изложения и икономиката бележи разцвет.
	Но от еуфорията не остава и следа, когато Наполеон III решава, че с възхода си Прусия застрашава Франция, и обявява война — пагубната Френско-пруска война от 1870 г.


#	Парижката комуна
	След военния разгром на Наполеон III при Седан от 2 септември 1870 г. и падането на имперския режим, на 4 септември 1870 г. е провъзгласена нова република, която се подготвя за отпор на напредващите прусаци. В края на септември войската на столицата наброява половин милион души (две трети, от които нямат почти никакъв опит). В Булонския лес (Bois de Boulogne) се пазят 30 000 глави едър рогат добитък и 180 000 овце, в случай че има недостиг на храна, но въпреки това през онази зима настъпва глад. За да оцелеят, хората ядат коне, кучета, котки, плъхове и дори животни от зоопарка в Ботаническата градина.
	На 28 януари 1871 г. правителството на Адолф Тиер договаря с Бисмарк временно примирие. Според условията в него Франция трябва да преотстъпи Елзас и голяма част от Лотарингия и за мнозина парижани това означава предателство. На 18 март Тиер праща армейски части, които изземват 227 оръдия от Националната гвардия в Монмартър. Народът отказва да ги предаде, а впоследствие войниците се побратимяват с множеството и двама от командващите са екзекутирани. На 28 март е провъзгласена Парижката комуна, чието основно искане е Париж да има общинско управление в рамките на демократична френска република. Комуната предвижда да се въведе задължително начално образование и работнически сдружения.


	__Кървавата седмица и нейните последици__: За да смажат Комуната, Тиер и войските на Версай започват яростна петседмична обсада на Париж, завършила с Кървавата седмица (22–28 май). Комунарите, които са значително по-малобройни, барикадират улиците и дори застрелват мнозина, заподозрени, че не оказват съпротива на войската. Правителството завзема отново града с яростно нападение и на 28 май Комуната е разгромена. За назидание са разстреляни хиляди комунари, 147 са екзекутирани при Стената на комунарите в гробището „Пер Лашез“ (Pere Lachaise). Загиват между 17 000 и 35 000 души.
	Въпреки че управляващи и граждани се отнасят едни към други с недоверие, сред дългосрочните последици на обсадата е избликът на патриотизъм, намерил израз в нови импозантни паметници като Гран Пале (Grand Palais) и Айфеловата кула, основна забележителност на Световното изложение от 1889 г. посветено на стогодишнината от Френската революция.


#	Париж през XX в.
	__Бел епок и Първата световна война__: По времето на бел епок Париж кипи от живот също като при Осман. Изложението от 1889 г., на което най-голяма атракция е Айфеловата кула, е засенчено от Изложението през 1900 г., когато началото на новия век е ознаменувано с откриването на първата линия на метрото. Париж е културната столица на света; художници, писатели и музиканти полагат основите на новото време.
	Разрастването е спряно от избухналата война. На 2 септември 1914 г. германците са на 25 километра от Париж. Пет дни по-късно 4000 мъже са прехвърлени с таксита на фронта. След битката при Марна германците получават заповед да се изтеглят. Започва окопна война. За четири години над Париж са пуснати 746 бомби. Голямата Берта, огромно оръдие, разположено в гората Сен Гобен на 140 километра от Париж, изстрелва по града над 300 снаряда с тегло ок. 200 килограма. Бойният дух в Париж е подкопан след битката при Вердюн от 1916 г. в която загиват 163 000 французи и други 320 000 са ранени. Разгръщат се пропагандни кампании, с цел да се повдигне бойният дух, но преломът в събитията настъпва едва през 1917 г., когато министър-председател става страховитият Жорж Клемансо, отвел страната си до победа.


	__През 1936 г. Леон Блум събира радикалсоциалисти, социалисти и комунисти в правителството на Народния фронт.__


	__Следвоенен Париж__: Парадът в чест на победата, проведен в Деня на Бастилията през 1919 г., бележи края на кошмара, но следвоенните години са много тежки. Спадът в икономиката задълбочава и политическата криза и на 6 февруари 1934 г. десните сили организират на площад „Конкорд“ митинг на недоволните, сред които има най-различни хора: и ветерани от войната, и фашисти, и такива, които излизат уж да протестират срещу корупцията сред управляващите. Избухват безредици; полицията убива 15 души и ранява други 1500, включително „герои от войната“. Пет дни по-късно профсъюзите организират всеобща стачка в подкрепа на демокрацията. През 1936 г. Леон Блум обединява радикалсоциалисти, социалисти и комунисти в правителство на Народния фронт, въвело колективното договаряне и 40-часова работна седмица.
	През септември 1939 г. Франция и Англия обявяват война на Германия. Започва т.нар. „мнима война“, когато страната, обявила война, очаква нападение. От Лувъра към Шамбор поемат камиони, натоварени с произведения на изкуството, стъклописите в Сен Шапел са свалени, раздадени са противогази. Германия напада Франция на 10 май 1940 г. и мнозина парижани са принудени да напуснат града. Париж е обявен за открит град и правителството заминава за Бордо. Париж пада на 14 юни.
	Маршал Петен, който става министър-председател, настоява за примирие. В резултат на това на 18 юни Шарл дьо Гол отправя от Лондон призива „Свободна Франция“ да окаже съпротива. (Дьо Гол, който по онова време е генерален секретар на Висшия съвет на отбраната, е осъден задочно на смърт във Виши.) Примирието е подписано, Третата република е разпусната, а Петен става държавен глава на правителството (вече във Виши) на неокупирана Франция — по закон той има пълномощия, на каквито не се е радвал никой управляващ от времето на Бонапарт.


	__Окупацията__: Германците завземат 60 процента от територията на Франция, която става техен съюзник в Холокоста. Няма доказателства, че Виши, когато през 1940 г. приема расистките закони, действа под натиска на нацистите. Въпреки това обаче той налага по-широко определение на понятието „евреин“ от германците. В законите е намалена и възрастта на децата, подлежащи на депортиране.
	По време на окупацията обикновените парижани нямат достъп до автомобили; получават хляб, захар и други основни хранителни продукти срещу купони. По паркове и покриви се появяват зеленчукови градинки. Уличните знаци са на немски, над кметството и Айфеловата кула се веят пречупени кръстове.
	Германците налагат регистрация на всички евреи и подемат антиеврейски пропагандни кампании. Организирана е изложба под надслов „Евреите и Франция“, която трябва да покаже на обществеността как да разпознава евреите. Изложбата е съпроводена от огромен плакат с карикатура на евреин, приличащ на Шейлок. Всички евреи над 6-годишна възраст в окупираната зона са принудени да носят жълти звезди. Те нямат достъп до обществени места, до много от хубавите работни места, не могат да пазаруват сутрин, а в метрото имат право да се качват само на последния вагон, наричан Синагогата. През май 1941 г. из парижкия регион започват полицейски хайки, при които са задържани евреи, в началото главно от чужбина. През март 1942 г. към Германия потегля първият влак с депортирани, половината от които са френски евреи. По време на Голямата хайка (Grande Rafle) от юли 1942 г. на зимния колодрум в 15-и район са докарани над 8000 души, включително 4115 деца. Пак по същото време в газовите камери на Освиенцим загиват първите френски евреи.


	Организираната съпротива укрива мнозина и им помага да избягат. Една трета от френските евреи са депортирани и убити, но две трети са спасени главно благодарение на френските граждани и на Съпротивата.
	{img:13_dyo_gol.jpg|#Шарл дьо Гол предвожда парад на Шанз Елизе през 1944 г.}

	__Хитлер нарежда на главнокомандващия германските части Фон Шолтиц в случай на разгром да изпепели града, но той не изпълнява заповедта__.


	__Освобождението__: На 6 юни 1944 г. съюзниците от антихитлеристката коалиция правят десант в Нормандия и през август вече напредват бързо към Париж. На 19 август избухва въстание, при което и двете страни дават много жертви. Хитлер нарежда на главнокомандващия германските части Фон Шолтиц в случай на разгром да изпепели града, но той не изпълнява заповедта.
	Вечерта на 24 август авангардът на Втора бронирана дивизия на генерал Льоклерк нахлува в Париж и стига до кметството, а над покривите на Париж бият стотици църковни камбани. На 25 август градът е освободен от основната част на дивизията на Льоклерк и на американската Четвърта пехотна дивизия. Над Айфеловата кула е вдигнато френското национално знаме.


	__Съвременна Франция__: Дьо Гол става следвоенният водач на Франция, но през 1946 г. внезапно се оттегля от политическите маневри около учредяването на Четвъртата република. Призован е да се завърне в политиката през 1958 г. по време на размириците, подклаждани от десни елементи, които са решени да задържат Алжир като френска колония. Дьо Гол надделява, след което създава Петата република и става първият й президент. Обявена е независимостта на Алжир и Париж най-после започва да се радва на благоденствие.
	То продължава до май 1968 г., когато студентите излизат на масови демонстрации против изостаналата образователна система във Франция. Към тях се присъединяват и работниците, които обявяват всеобща стачка, парализирала страната. Десет месеца по-късно Дьо Гол се оттегля от длъжност, а за президент е избран Жорж Помпиду, впоследствие наследен на поста от Валери Жискар Дестен. Сред проектите, които той осъществява в Париж, е и музеят „Орсе“ (Musee d’Orsay). През 1981 г. на власт идва социалистът Франсоа Митеран, който предприема редица grands travaux (мащабни проекти). Френската национална библиотека (Bibliotheque nationale de France), построена по негова инициатива, е завършена след смъртта му през 1996 г.
	{img:14_sarkozi.jpg|#Президентът Никола Саркози изнася реч пред произведения във франция „Еърбъс“.}
	През 1995 г. президент става бившият кмет на Париж Жак Ширак, последван от десноцентриста Никола Саркози, който бележи голям успех в отварянето на френските пазари и осъществяването на реформи. Социалистът Бертран Делано, избран за кмет на Париж през 2001 г, обаче остава популярен.


>>	Изкуство

	_Париж, най-посещаваният град в света, безспорно дължи славата си на своите паметници и история. Но този преливащ от живот град се радва и на богато културно наследство и продължава да привлича изтъкнати представители на литературата, изобразителното изкуство, балета, танца, театъра и операта._


#	Литература
	Париж винаги е бил притегателен център за писатели, стремящи се към признание и вдъхновение в сърцето на европейското интелектуално общество.
	От XV до XVII в. отдавна утвърденият Парижки университет е люлка на схоластичната философия, която се опитва да намери допирни точки между възгледите на древногръцките философи, най-вече на Аристотел и Платон, и ортодоксалното християнство. Той изиграва роля и във френската Инквизиция — принуждава мислители като философа от XVII в. Рене Декарт да подбират внимателно думите си, за да избегнат гоненията. При Луи XIV театърът процъфтява — в пиесите си Жан Расин и Пиер Корней преразказват по изискан начин в класически френски стих древногръцките предания, а сатирикът Молиер забавлява аристократите с пиеси, осмиващи претенциите и амбициите на разрастващата се средна класа.
	{img:15_stulbiste_luvur.jpg|#Посетители се качват по плаващото стълбище на Лувъра.}
	__XVIII в.__ Литературата през тази епоха е под силното влияние на млад благородник, Франсоа-Мари Аруе, който обаче стига твърде далеч в сатиричните си писания и е затворен в Бастилията. Там той се преименува на Волтер. След като е пуснат на свобода, става изключително популярен, но въпреки това е принуден да прекара почти целия си живот в изгнание. Неговите съвременници Дени Дидро, Жан Льорон Даламбер и техният кръг остават в Париж и създават първата „Френска енциклопедия“. Те се превръщат в ядро на Просвещението, което постепенно налага във Франция интелектуалната търпимост.


	__През XIX в. В Париж съществуват силни лични връзки и приятелства между творците.__


	Мнозина френски писатели от следващото поколение — благородници и либерали, чиито творби се разпространяват чрез прочутите литературни салони, загиват, докато служат във войската на Наполеон. Най-прочутият сред тях е Стендал (Анри-Мари Бейл), чиито исторически произведения са първите значими френски романи на XIX в.


	__XIX в.__: След 1830 г. Оноре дьо Балзак, Гюстав Флобер, Виктор Юго, Емил Зола и Марсел Пруст развиват френския роман, който придобива нова форма. В творбите си те описват всекидневието, изучават нравите, отстояват обществени и политически идеи и помагат на многобройните читатели сред все по-грамотното население да разберат по-добре света.
	Художниците и поетите се разглеждат в нова светлина и се превръщат във важни, влиятелни обществени водачи. Някои поети от XIX в., като Шарл-Пиер Бодлер и Теофил Готие, шокират обществото с дълбоките си анализи на по-тъмната страна на човешката природа и поради което са подлагани на гонения. Но тъй като лошата им слава увеличава продажбите, всъщност те печелят още по-голяма популярност. В Париж съществуват силни лични и приятелски връзки между творците и затова идеите се разпространяват бързо, насърчавайки появата на нови стилове в живописта, литературата и музиката.
	С възхода на средната класа оцеляването вече не е единствена житейска задача, така че творците налагат като нова цел търсенето на удоволствия.
	В средата на XIX в. Париж се превръща в убежище за бежанци — интелектуалци и творци — от цяла Европа като Карл Маркс, Рихард Вагнер и Хайнрих Хайне; други обаче, като Виктор Юго, който разгневява монархията, са принудени да напуснат страната. В кафенетата от Монмартър до Монпарнас се говори главно за нови изразни средства в изобразителното изкуство, литературата, философията, за нова система в политиката и институциите; градът става средище на творци и интелектуалци.


	__XX в.__: Импресионизмът, който първоначално е течение в живописта, оказва влияние и върху литературата и музиката. Зараждащият се модернизъм от първото десетилетие на XX в. приема различни форми — символизъм, имажинизъм, кубизъм, сюрреализъм. Един от най-ярките основоположници на сюрреализма е френският писател и поет Андре Бретон.


	__Световни изложения__
	_През 1851 г. Англия изумява света с Кристъл Палас, изграден за първото Голямо изложение, на което са показани британските стоки и технически умения, французите незабавно решават да направят свое световно изложение._
	_Първото от общо петте изложения, повечето от които около Марсово поле, се провежда през 1867 г. Най-голямото френско изложение е през 1889 г., когато 28 милиона посетите ли идват да се полюбуват изумени на проблясващите съоръжения от ковано желязо и стъкло и да вдигнат смаяни поглед към Айфеловата кула._


	След като през 1919 г. американката Силвия Бийч открива на левия бряг на Сена книжарницата „Шекспир и сие“, Париж се превръща в убежище и за английски и американски писатели. Силвия Бийч е и първата издателка на „Улис“ на Джеймс Джойс. Сред американците, наречени от Гъртруд Стайн „изгубеното поколение“, са забележителни белетристи като Ърнест Хемингуей и Ф. Скот Фицджералд, редакторите на литературни списания Кросби и семейство Жолас, които издават и във Франция, и в Англия, Джеймс Джойс и Хенри Милър, чиито творби са прекалено прями и сексуално откровени, за да бъдат публикувани в родината им. В Париж поетът Т. С. Елиът събира материали за списанието си _Criterion_, писателят и журналист Сирил Конъли издава книгите си в издателството на Джак Къхейн „Обелиск Прес“ публикувало за първи път скандалния роман на Милър („Тропикът на Рака“).
	Писателки като Колет и Анаис Нин също оставят своя отпечатък в съвременната литература с недвусмисленото описание на любовта и секса, очертавайки хоризонти за други жени белетристки и поетеси, които отправят предизвикателство към запазената за мъжете еротична литература.


	__Времето след Първата световна война__: През 30-те години на XX в. към американските писатели, които се преселват в Париж и все още живеят там, се присъединяват антифашисти и евреи, избягали от Италия и Германия. Сред тях са Андре Жид, Андре Малро, Роже Мартен дьо Гар, Жан Кокто, Франц Верфел, Ерих Мария Ремарк и Одьон фон Хорват. (В навечерието на Втората световна война Хорват, който в продължение на три години се изплъзва успешно на Хитлеровите главорези, е смъртоносно ударен от повалено от гръмотевица дърво при „Рон Поан“ на Шанз Елизе.)
	По време на войната мнозина писатели загиват, докато служат във френската армия, участват в Съпротивата или са откарани в концентрационни лагери; има и такива, които са застреляни на границата. Въпреки това обаче нелегално продължават да излизат творби като романа „Мълчанието на морето“ на Веркор за негласната съпротива срещу германците и пламенното стихотворение „Свобода“ на Пол Елюар, разпръснато над Париж от самолети на Английските кралски военновъздушни сили.


	__Животът в литературните кафенета — от следвоенен Париж до наши дни__: След войната се налага ново поколение писатели, философи и интелектуалци, сред които Жан-Пол Сартр, Албер Камю, Борис Виан и Симон дьо Бовоар. На свой ред те проправят пътя на френския нов роман (nouveau roman), в който на преден план излизат индивидуалното съзнание и субективният безпорядък. Процъфтява и новият театър. Поставят се пиеси на Самюъл Бекет, Артур Адамов и Йожен Йонеско, продължили традицията на Антонен Арто. Не след дълго към тези писатели (някои от тях не са родени във Франция), се присъединяват други — преселници от САЩ и Великобритания, които издават ниско тиражни списания на английски, посветени на ново литературно течение. Това са писателите от „бийт“ поколението в Сан Франциско и Париж.
	{img:16_knizharniza.jpg|#Днес книжарницата „Шекспир и сие“ е неотменна част от Латинския квартал.}
	Макар че през последните няколко десетилетия се забелязва упадък на литературните кафенета, заведения като „Куполът“, „Флор“ и бирария „Лип“ в Сен Жермен, където често се е отбивал Сартр, все още напомнят за бурното минало. Сред литературните доста скандални творения от ново време са Елементарните частици и Възможност за остров на белетриста и поет Мишел Уелбек. В Париж е жив съзидателният дух, който продължава да привлича творците, и ако проявявате интерес, ще доловите способността на този град да признава талантите по-бързо, откъдето и да било другаде.


#	Изобразително изкуство
	Художественият живот в Париж е също толкова многолик, колкото и музиката — тук има галерии и изложби с произведения на творци от Африка, Азия, Америка и Европа.


	__Парижките галерии__: Ако се съди по многобройните галерии в Париж, то изобразителното изкуство в града е живо и се радва на вниманието на широка публика. Ловенето са съсредоточени в три района — Сен Жермен де Пре (St. Germain-des-Pres), Маре (Marais) и 8-и район точно зад Шанз Елизе (Champs-Élysées).
	{img:17_gime.jpg|#В галериите на будисткия пантеон в музея „Гиме“ са изложени каменни скулптури и бодхисатва.}
	Ще откриете младите художници най-вече в района на Маре, край ул. „Вией дю Тампъл“ и в 8-и градски район. По-утвърдените творци излагат работите си в десетките галерии около ул. „Сен“ и ул. „Генего“ в Сен Жермен. На ул. „Луиз Вайс“ в 8-и район, зад четирите кули на Френската библиотека, ще видите много нови галерии, налагащи главно концептуалното и съвременното изкуство.
	Произведения на изобразителното изкуство се излагат и извън галериите — например на площада в Монмартър, макар че сред тях има чисто комерсиалните картини, предназначени за туристи. Редица творчески сдружения организират дни на portes ouvertes (отворени врати), когато художниците приемат посетители в ателиетата си (обикновено през май и октомври). Първото е „Геният на Бастилията“, но подобни сдружения изникват в 8-и и 20-и район, както и в предградията Иври, Монтрьой и Монруж, където са се установили много творци в стремежа си да избегнат високите наеми в Париж.
	В немалко издания (главно на френски) ще намерите информация за изложбите: в седмичника Парископ, в месечните списания Бо-з-Ар, Ар Прес и в специалния справочник, който се разпространява безплатно в галериите. В него има карта на кварталите Сен Жермен и Маре и са отбелязани местата и датите, когато се откриват изложби. Тръжната къща „Друо“ издава Газет дьо л’Отел Друо, където е поместена информация за предстоящи аукциони, както и новини за изложбите и галериите.


#	Архитектура
	Архитектурната история на Париж е многопластова. Често пъти старите сгради и паметници са били събаряни или преустройвани и предназначението им се е променяло, за да се отвори място за нови. Така например останките на Бастилията са вградени в моста „Конкорд“ и в театър „Маре“ (който вече не съществува), а през Средновековието с камъните от римските бани и някои сгради на левия бряг на Сена е иззидана защитната стена на Сите.
	Най-ранните архитектурни останки в Париж са от времето, когато Лутеция е била затънтено селище в покрайнините на Римската империя. От този период са запазени развалините на две постройки — арената с 16 000 места (открита през XIX в. и реставрирана) и баните в Клюни, на мястото, на които е музеят „Клюни“.


	__Готическа и средновековна архитектура__: Ил дьо Франс е люлка на готическата архитектура. През 1136 г. е започнат строежът на базиликата „Сен Дени“, при която за първи път аркбутаните са съчетани с кръстати ребрени сводове. След това, през 1163 г., е издигната катедралата „Парижката Св. Богородица“, а век по-късно — шедьовърът на т.нар. „пламтяща“ готика Сен Шапел, построена от Пиер дьо Монтрьой. Санският замък и замъкът „Клюни“ са сред малкото образци на светската готическа архитектура, съхранени в Париж.
	Средновековната архитектура в града дълго не отстъпва на ренесансовите сгради, изместили готиката на много други места. От военните си походи в Италия крал Франсоа I донася ренесансовите идеи в строителството, но ги прилага само в замъците по Лоара. Междувременно в Париж още близо пет века се строят сгради в стила на пламтящата готика. Сред тях са камбанарията „Св. Жак“ (1509–1523) и църквите „Св. Мери“ (1520–1552) и „Св. Жерве“ (1494–1657). По времето на Анри IV започва строежът на величествените кралски площади, пръв, от които е площад „Вож“.


	__ПРЕЖИВЯВАНЕ: Тичане по галерии__
	_За да се потопите във внушителния свят на парижкото изкуство, е добре ден-два да посетите само галерии. Повечето големи галерии са събрани около булевард „Матиньон“ и улица „Фабурж-Сен-Оноре“ в 8-и район. Там ще видите шедьоври на фламандската живопис, френски мебели от XVIII в., творби на Пикасо и други майстори от XX в. Една от най-новите галерии е „Гагосян“ (ул. „Понтю“ 4, 75008, тел. 01 45 63 98 06), в която излагат известни съвременни художници._
	_На левия бряг на Сена, районът около ул. „Сена“ и ул. „Мазарин“, се намират много галерии за изкуство и дизайн от XX в. Една от най-нашумелите съвременни галерии в момента е_ __„Камел Менур“__ _(ул. „Сен Андре дез’Ар“ 47, 75006, тел. 015624 03 63). На ул. „Вией дю Тампъл“ между ул. „Франк-буржоа“ и ул. „Бретан“ е търговското средище на модни галерии. Сред тях е „Рабоан Мусион“ (ул. „Вией дю Тампъл“ 121,75003, тел. 01 48 87 75 91), където са изложени авангардни произведения на руски творци. Една от новите галерии в Белвил е „Сузан Тарасиев“ (Пасажде л’Атлас/5, Вила Марсел Лодс, 75019, тел. 01 45 86 02 02)._


	__XVII-XIX в.__: През XVII в. най-привлекателен е квартал Маре, където и досега са запазени красиви замъци, какъвто е Сюли и Сале (днес в него се помещава музеят „Пикасо“). По времето преди революцията някои от най-големите архитекти са покровителствани от краля. Саломон дьо Брос проектира Люксембургския дворец, Франсоа Мансар въвежда характерните покриви и прозорци, носещи неговото име — мансардни, а Луи Льово построява Во Льовиконт. Пак по онова време се развива и изкуството на озеленяването, чийто най-ярък представител е Андре Льонотър.
	През XVIII в. аристокрацията се пренася във Фобур Сен Жермен, където са построени много _hótels particuliers_ (частни къщи) в стил рококо. Днес в повечето от тях се помещават посолства и държавни учреждения.
	По време на Френската революция почти не се строи. Църквите се разрушават или се променя предназначението им. Много от тях са превърнати в складове или Храмове на разума. Но когато по време на Втората империя барон Осман, префект на града при Наполеон III, се заема с обновлението на града, Париж е направо преобразен. Порутените къщи са съборени и на тяхно място са построени нови жилищни сгради, а през старите райони са прокарани широки булеварди. Друго наследство от архитектурата на XIX в. са пищните метални конструкции, най-ярък пример, за които е Айфеловата кула.


	__Париж е напълно преобразен, когато по време на Втората империя барон Осман се заема да модернизира града.__


	__Съвременна архитектура__: След Първата световна война техническите нововъведения и новите естетически схващания, наложени от Льо Корбюзие, допринасят за функционалния и геометричен стил в съвременното строителство. Сградите в Париж, издигнати по проект на Льо Корбюзие, не са много, но влиянието му е осезаемо.
	Следвоенен Париж е белязан със строителството на високи сгради. В цели квартали, особено в 19-и район, изникват безлични жилищни блокове. Grands travaux на президента Митеран оставят силен отпечатък върху облика на града; сред по-забележителните архитектурни паметници се нареждат Пирамидата при Лувъра, Голямата арка в Дефанс и Арабският културен институт. Някои сгради са доста спорни като стил — например операта „Бастилията“ и новата Френска библиотека.


#	Кино
	Във Франция, и по-специално в Париж, киното е важна част от ежедневието на хората. Всички обичат да четат рецензиите за новите филми през седмицата. Сериозната кинокритика във Франция е с богата традиция. Месечните списания Позитив и Каие дю Синема излизат от близо половин век и понякога поместват диаметрално противоположни рецензии. Всички списания за широките читатели включват обширни критики за филми и творчески портрети на режисьори.
	Френската държава насърчава гражданите да ходят на кино, като предлага отстъпки за студенти, пенсионери, военни, хора от семейства с три и повече деца и за безработни, а в много киносалони има месечни карти за неограничен достъп на разумни цени. Националният киноцентър (CNC) отчита всеки продаден билет и процент от цената отива за заснемане на френски филми (системата Avance sur recedes).
	Предлагането на филми в Париж е невероятно — около 376 екрана в 88 киносалона, в които се прожектират най-новите холивудски мегапродукции и документални филми, заснети с лични средства на видеолента. Макар че парижките кина за авторско кино и тематични поредици се радват на много по-голям успех, отколкото, в който и да е град по света — в Париж един на всеки пет киносалона влиза в категорията „експериментално и независимо кино“ — съществуват и вериги от синеплекси като „Гомон“ и „МК2“, които са непосилна конкуренция за собствениците на независими киносалони и дистрибуторите (въпреки че и едните, и другите включват в програмите си не само касови филми, но и образци на независимото кино).
	Освен малките киносалони за независимо кино и мултиплексите, последна дума на техниката, можете да отидете и в „Студио 28“ в Монмартър, където през 1928 г. се е състояла премиерата на прочутия сюрреалистичен шедьовър „Андалуското куче“ на Луис Бунюел и Салвадор Дали, и в огромния, пищно украсен киносалон „Гран Рекс“ с обсипания със звезди таван, където по време на прожекция можете да се включите в обиколката зад кулисите и да се качите на асансьора зад огромния екран. Пак в Париж, в Дефанс, се намира най-големият в света Imax-Omnimax — „Дом IMAX“. В сграда на архитекта Франк Гери на ул. „Берси“ отново отвори врати и френската филмотека. Освен това в града се организират ежегодни фестивали като „Парижко кино“ и „Кино на лунна светлина“.
	{img:18_piramida.jpg|#Стъклената пирамида — вход на Лувъра контрастира на фасадата на по-старите сгради.}
	__Чисто френско кино__: Когато кажат „Хайде на кино“, повечето зрители под 25 години имат предвид американските филми, но въпреки това френското кино се завръща на мода. През 90-те години на XX в. пазарният дял във Франция на заснетите в страната филми пада на 34,5 на сто и повече от половината зрители предпочитат американските филми. През 2000 г. този дял пада под 30 процента. През 2001 г., обаче французите протестират срещу най-касовите холивудски продукции и рекорден брой хора се стичат към киносалоните, за да гледат филми, създадени от родната киноиндустрия, която преоткрива себе си. Силата на френското кино, смятано днес за най-творческото в Европа, е в неговото многообразие. Французите винаги са били добри в независимото кино като например творбите на Франсоа Озон (_Под пясъците_, _Осем жени_). Сега обаче те бележат успех и в комерсиалното кино, като се започне от _Амели_ на Жан-Пиер Жоне, _Вкусът на другите_ на Аниес Жауи и Жан-Пиер Бакри и се завърши с вдъхновените от Новата вълна кинотворби на режисьори като Жак Ривет — (_Иди, че разбери_), трилърите — например повлияния от Хичкок филм на Доминик Мол _С приятел като Хари_ и класическите криминалета и екшъни, най-добри образци, от които са творбите на Люк Бесон, заснел филми като _Никита_ и _Леон_.


#	Театър, опера, балет и танц
	Още от 1547 г., когато „Побратимите на страстта“ създават първия постоянен театър в замъка на бургундския херцог (виж възпоменателната плоча на ул. „Етиен Марсел“ 29), драматичното изкуство се развива в различни насоки. Днес то обхваща и уличните представления през лятото, и пиесите, които се играят навсякъде, в тесни сутерени и сред пищни декори на открито. Благодарение на контракултурата от 60-те години на XX в. и на плана за децентрализация на министъра на културата Андре Малро театърът добива голяма популярност.
	Тези промени обаче по никакъв начин не подкопават почитта към традиционния „Комеди Франсез“ (наричан и Дом на Молиер), създаден от Луи XIV през 1680 г., седем години след смъртта на Молиер. В този престижен символ на френската култура се поставят класически пиеси на Молиер, Пиер Корней и Жан Расин, както и творби на съвременни писатели и драматурзи като Жан Жоне, Стефан Цвайг, Маргьорит Дюрас и Том Стопард.


	__ПРЕЖИВЯВАНЕ: Светът на танца__
	_Разнообразната програма на ежегодния фестивал на изкуствата (www.festival-automne.com) дава възможност да видите танци от целия свят, но любителите на танци те могат да гледат танцови трупи от цял свят и в залата на музея на кей „Бранли“. Японският културен дом (www.mcjp.fr) представя танци и песни на гейшите като част от разнообразната си програма, която включва кино, театър и изложби. Работилницата за градски танци в парка „Лавилет“ често представя безплатни представления или представления, за които билетите са много евтини._


	__Съвременен театър__: Съвременни режисьори като Ариан Мнушкин и Питър Брук са загърбили предпочитаните от широката публика комерсиални постановки и правят независим театър. Мнушкин използва огромното пространство в театър „Солей“ — някога там е имало оръжеен завод — за интригуващи неконвенционални постановки.
	{img:19_riv_gosh.jpg|#Театър „Рив Гош“ представя пиеси на Монпарнас.}
	Необичайното използване на пространството е отличителна черта на много парижки театри, което привлича и чужди режисьори. Сред тях е Питър Брук, чийто театър „Буф дю Нор“ е наистина забележителен. През 1970 г. той създава заедно с Мишлин Розан Международния център за театрални изследвания (CIRT), а през 1974 — Международния център за театрални творения. В историческия театър, нарочно поддържан в неприветлив вид, се поставят пиеси на Шекспир, древноиндийският епос „Махабхарата“, водевили и творби на Молиер. Сред новаторските подходи на Брук е използването на мултимедия в постановката на пиесите.
	Франция продължава да отстоява обмена между културите и това проличава в първата постановка на „Прах при праха“ на Харолд Пинтър; в участието на френската актриса, носителка на „Оскар“, Жулиет Бинош в постановка на лондонския оф-Уест Енд или в превода на 35 езика на пиесата „Арт“ на живеещата в Париж писателка Ясмина Реза. Няколко англоезични театрални трупи като „Диър Конджънкшън“, „Гар Сен Лазар Плейърс“ и „Он Стейдж“ представят на английски и френски постановки на известни пиеси, както и собствени творби. Театър с важно място в творческия обмен между Франция и други страни е „МС 93“ в Бобини, в чийто пъстър международен афиш присъстват американската хореографка Лусинда Чайлдс, английската продуцентка Дебора Уорнър и ирландската актриса Фиона Шоу.


	__Танц__: Като безспорна европейска столица на танца Париж предлага богато многообразие от фестивали, събития, представления и танцови жанрове, като се започне от тангото и балета и се стигне до хип-хопа и модерния балет.
	От 1990 г. в „Пале Гарние“, където участва балетът на Националната опера в Париж, се поставят главно балетни спектакли. Благодарение на средствата, щедро отпускани от Министерството на културата, в афиша са включени великолепни представления, с които се отдава почит на Жорж Баланчин и Джеръм Робинс, класически балети като „Жизел“ и „Лебедово езеро“ и гастроли на Болшой театър. От 1973 г. насам Каролин Карлсън, Анжелен Прелжокаж, Жан-Клод Галота и доайенът на модерния балет Мърс Кънингам вдъхват нов живот на съвременния балетен репертоар.
	Театър „Вил“, подкрепян от парижката община, се е посветил на модерния балет. Тук почти всяка година гастролира Вуперталерската балетна трупа на Пина Бауш, както и други гостуващи творци, включително белгийската хореографка Ан-Тереза де Керсмакер и нейната трупа „Розас“. Стремежът към нови изразни средства често се увенчава с агресивни, откровено сексуални постановки, придружени от стонове, писъци и етномузика. Модерният балет често се преплита с поезия, текстове и прожекция на диапозитиви.
	Разнообразният афиш на ежегодния есенен фестивал дава възможност да проследим развитието на балета и танца по света, но през цялата година любителите на танца могат да видят индийски танци с _бхарата натиам_ (танцова школа, зародила се в Южна Индия) или _катак_ (класически индуски танц от Северна Индия). В богатата си програма от кинопрожекции, театрални постановки и изложби Японският културен дом предлага _жиутамай_ и танци на гейшите. „Лавилет“ е домакин на голям танцов фестивал — „Срещи“ („Rencontres“), който се провежда всяка година.


	__Опера__: След откриването си през 1990 г. Националната опера „Париж-Бастилията“ (Opera National de Paris-Bastille) поема основния оперен афиш от „Пале Гарние“. Кралската музикална и балетна академия (известна като Операта) е основана през 1669 г. и наред с „Комеди Франсез“ от десетилетия има водеща роля в театралното и оперното изкуство.
	Театрите по парижките панаири обединяват по находчив начин музиката и пантомимата и поставят основите на днешната „Опера Комик“, създадена преди повече от два века. Сега тя се помещава в зала „Фавар“, открита на 7 декември 1898 г. Премиерите на много опери, включително на „Кармен“ на Жорж Бизе, „Пелеас и Мелизанда“ на Клод Дебюси и „Бялата дама“ на Франсоа Боалдийо, са се състояли именно в зала „Фавар“, която, макар да не отговаря напълно на съвременните технически изисквания, е прекрасно място за оперни представления. В опера „Бастилията“ се представят значително по-сложни и мащабни постановки.


	__След откриването си през 1990 г. Националната опера „Париж-Бастилията“ (Opera National de Paris-Bastille) поема основния оперен афиш от „Пале Гарние“.__


	Друга водеща оперна сцена е Парижкият музикален театър „Шатле“ (Châtelet-Théâtre Musical de Paris), чиято слава се дължи на работата на изтъкнати диригенти и режисьори. От шестте постановки на сезон поне една е на съвременно произведение.
	Театър „Шанз Елизе“ (Théâtre des Champs-Elysées) предлага чудесна обстановка — заслужава си да видите дори само мраморната фасада и красивия интериор — за гастролиращи танцови състави и оркестри. Тук през 1913 г. се е състояла премиерата на „Пролетно тайнство“ на Стравински. Театърът е домакин и на Новия международен балетен фестивал и конкурс.


>	Островите

>>	Увод и карта*
	[* Поради невъзможност да се спазват номерата на страниците с карти — както е в пътеводителя, те са номерирани отново по възходящ ред. — Бел.ел.кор.]

	_Духът на Париж е на Сите (с формата на лодка) — отколешно средище на кралската, съдебната и църковната власт — и на остров Сен Луи, тихо място, белязано с изтънчеността на XVII в._
	{img:20_sv_bogoroditza.jpg|#Статуи украсяват фасадата на Парижката Св. Богородица.}

	_Всъщност Париж е създаден край Сена, която някога е била два пъти по-широка. Преди векове край реката е имало няколко острова, но сега заради естествените промени в речното корито и човешката намеса те са само два — Сите и Сен Луи._
	{img:21_karta_1.jpg|#карта 1}


#	Остров Сите

	„Остров Сите е главата, сърцето и гръбнакът на Париж“, пише Виктор Юго в „Парижката Св. Богородица“. И наистина, Сите — географски център на Париж, който пък е културното средище на Франция — е родното място на града; пак тук се е намирало и първото селище на негова територия.
	Стратегическото разположение на остров Сите изиграва ключова роля в развитието му. През бронзовата епоха той се намира на важен търговски път от Англия за Средиземноморието, по който се превозва калай, но при война служи и за убежище. През 53 г. пр.н.е. тук идват древните римляни, които наричат селището Лутеция Парисиор.
	Градът се простира само върху днешния ляв бряг на Сена. Златният век продължава около три столетия, до края на III в. пр.н.е., когато от покрайнините на Рейнската област нахлуват племена и жителите бягат на Сите. Римляните, франките и кралете от династията на Капетингите на свой ред разширяват първоначалното селище.
	Остров Сите винаги е бил важно управленско и религиозно средище. Първото седалище на римския наместник се е намирало в днешната Съдебната палата, където две хилядолетия по-късно съдиите продължават да раздават правосъдие; в пределите на някогашните градски стени са Консиержри (прословутият затвор от времето на Френската революция; и невероятната Сен Шапел).
	Въпреки многобройните туристи и неугледните туристически автобуси, които ще видите навсякъде и най-вече пред Парижката Св. Богородица, на остров Сите има и много живописни места. Сред тях са Цветният пазар (Marche aux fleurs) на площад „Луи Лепин“, площад „Вер Галан“ в най-западния край на острова и тесните улички при Цветния кей (Quai aux Fleus) като красивата ул. „Юрсен“ с готическата сграда, където някога е живял Ага хан. Макар че сградата не е отворена за посещения, особено интересна е фасада й и очарователният начин, по който обединява архитектурни елементи от различни места и епохи. Точно зад нея се открива великолепна гледка към ул. „Шантър“ и към камбанарията на Парижката Св. Богородица. Разходете се зад катедралата, за да видите красивите аркбутани, извисили се над нежните пролетни цветя — това наистина е една от най-запомнящите се гледки в града.


	__НЕ ПРОПУСКАЙТЕ:__
	_Островърхите кули на Парижката Св. Богородица_
	_Обяд на площад „Дофин“_
	_Пикник на площад „Вер-Галан“_
	_Живописния Цветен пазар (Marche aux fleurs)_
	_Историческия дворец „Жасо“ (остров Сен Луи)_
	_Стъклописите на Сен Шапел_
	_Консиержри_


#	Остров Сен Луи
	Двата острова имат съвсем различна история, което е допринесло и за различния им дух. За разлика от Сите остров Сен Луи остава незаселен до XVII в., когато е осъществен един от първите градоустройствени планове, и благодарение на него е изграден цялостен архитектурен ансамбъл, запазен до днес. Островът е изключително приятен, тъй като и досега тук няма улично движение, големи магазини, станции на метрото и кинотеатри, и разхождайки се по улиците, посетителят се потапя в изтънчения дух на XVII в.


>>	Парижката Св. Богородица

	_Катедралата „Парижката Св. Богородица“ (Notre-Dame) се извисява като символ на Париж. Намира се на брега на Сена, а великолепната й западна фасада се издига като „мощна симфония от камък“, както пише Виктор Юго._
	{img:22_iztochna_fasada.jpg|#Пред източната фасада на Парижката Св. Богородица има богата растителност.}
C>
	__Парижката Св.Богородица__
	Карта 1
	Пл. „Парви Нотр Дам“, остров Сите
	тел. 01 42 34 56 10
	Метро: Cite
	www.cathedraledeparis.com
C$
	Мястото, където е разположена катедралата, е с богата история. Построена е върху развалините на гало-римски храм в прослава на Юпитер, на църква от IV в. и на базилика от VI в., в чиито основи са открити 12 камъка, използвани в строежа на римския храм. През XII в. базиликата вече е съвсем порутена и Морис дьо Сюли (избран през 1160 г. за парижки епископ) решава да я замени с великолепна катедрала, която да съперничи на базиликата „Сен Дени“. През 1163 г. папа Александър III полага първия камък и така слага началото на сграда, превърнала се в един от шедьоврите на френската готическа архитектура.
	Строежът напредва бързо благодарение на значителните суми, които Сюли събира от краля, духовенството, благородниците и дори от бедните. След като е завършена, катедралата се откроява сред цялата религиозна архитектура на Ил дьо Франс и смайва Европа.


#	Реставрацията
	Днешният вид на Парижката Св. Богородица до голяма степен се дължи на реставрацията от XIX в.
	През XVII-XVIII в. готическият стил вече не е на мода и поради това катедралата претърпява значителни щети. При Луи XIV (упр. 1643–1715) олтарната преграда с разпятието е отчасти разрушена, стъклописите от XIII в. са за менени с прозрачно стъкло, обточено със синьо и златисто, а гробниците изчезват. (В Лувъра е изложен фрагмент от олтарната преграда със сцената „Слизане в ада“).
	По време на Френската революция църквата е разграбена и превърната в Храм на разума. Революционерите претопяват съкровищницата, запалват в олтара огъня на свободата и разрушават двайсет и осемте статуи на юдейските царе в Царската галерия по западната фасада, тъй като погрешно решават, че това са изображения на френските крале. Впоследствие 21 от главите са намерени като по чудо и сега се пазят в музея „Клюни“, само главата на цар Давид е изложена в музея за изобразително изкуство „Метрополитън“.
	През 1804 г. катедралата е толкова порутена, че когато Наполеон I е коронясан тук за крал, са окачени огромни гоблени и драперии, които да прикрият повредите. Взето е решение храмът да бъде съборен. Както Виктор Юго пише през 1831 г. в едноименния си роман, „върху лицето на кралицата на нашите катедрали до всяка бръчка винаги ще намерите белег. Tempus edax, homo edacior“. Бих го превел свободно — „времето е сляпо, човекът — глупав.“ Книгата на Юго дава тласък на усилията по спасяването на катедралата и слага началото на движение за набиране на средства за възстановяването й.
	През XIX в. архитектът Йожен Виоле Льодюк посвещава близо 20 години на реставрацията на статуите и витражите, макар че старанието и дейността му са подложени на критика. Той добавя 90-метрова камбанария с красиви растителни мотиви и заменя скулптурите по западната фасада и южния напречен кораб, като запазва най-изящните творения за нишите, които са почти идентични с тези от XII в.
	{img:23_parizhkata_bogoroditza.jpg|#Парижката Св. Богородица.}


#	Портали
	На западната фасада на Парижката Св. Богородица има три портала, на които от ляво на дясно са изобразени Богородица, Страшният съд (долу) и Св. Ана. Някога статуите на порталите са били ярко оцветени и са се откроявали на позлатения фон. Най-стара е статуята на Св. Ана, изработена около 1170 г.
	Порталите са увенчани с две изящни кули (лявата е малко по-висока от дясната) със стрелнати арки, високи 15 м. и украсени с водоливници във вид на страховити същества, които надзъртат иззад голямата горна галерия отзад.
	{img:24_tzentralen_korab.jpg|#Централният кораб на Парижката Св. Богородица е завършен в края на XII в.}


	__Аркбутани__
	_Покривите на ранните средновековни църкви са със скрити подпори, но в разцвета на готиката е въведен нов конструктивен елемент — аркбутани — каменни външни полуарки, които поемат напора на свода на главния кораб и го предават на контрафорсни стълбове, разположени надлъжно край стените на катедралата._
	_Така се намалява сечението на вътрешните колони, увеличават се прозоречните отвори и подпорното разстояние. Често колоните са украсени с красиви заострени кули._
	_Аркбутаните на Парижката Св. Богородица, толкова типични за готическите катедрали, са построени през 1220–1230 г. Всеки един е снабден с канал, по който изтича дъждовната вода. Аркбутанът в източния край е дълъг 15 метра. Параклисите между подпорните арки датират от 1250–1325 г._


#	Розети
	Размерите и великолепието на красивите розети придават великолепие на готическата архитектура. По северната _розета с диаметър_ 21 м. и с почти непокътнати витражи от XIII в. около Богородица са изобразени старозаветни персонажи.
	През 1737 г. 13-метровата южна розета е подложена на основна реставрация — на нея е изобразен Христос, за обиколен от светци, апостоли и ангели. През 1965 г. нишите на средния кораб и розетите в галерията са изработени от ново от Жак Льошовалие, който вдъхва живот на мрачното сиво стъкло (glisaille) от XIX в. с типичните за готиката разноцветни витражи.


	__ПОДСКАЗАНО:__
	_За един по-различен поглед към Париж, слезте в Археологическата крипта, която се намира под площада пред катедралата и крие останки от историята на града._
@	Барбара А. Ноуи
@	Главен редактор на книгите на Нешънъл Джиографик
C>
	__Съкровищница__
	Затв. — нед. сут.
	цена билет €
	__Кули__
	Ул. „Клоатър Нотр Дам“
	тел. 01 53 10 07 02
	Затв. — 1 ян., 1 май, 25 дек.
	цена билет €€
C$
#	Съкровища
	Сред скулптурните творби в катедралата са и древните резби по преградата за хора, дело на архитекта от XIII в. Жан Рави, „Пиета“ на Никола Кусто и статуята на Луи XIV на Антоан Коазво. При югоизточния стълб на напречния кораб се издига статуя на Богородица с Младенеца от XIV в., известна като „Парижката Св. Богородица“. В страничните параклиси могат да се видят религиозни картини на Шарл Льобрюн.
	Съкровищата на катедралата включват __тръненият венец, свещеният гвоздей и парче от Христовия кръст__ в Сен Шапел. Те се изнасят само на Разпети петък на шествие пред богомолците. Сред другите съкровища са туниката на Луи Свети, парче от челюстта му и негово ребро.
	{img:25_vodolivnitzi.jpg|#Прочутите водоливници на Парижката Св. Богородица са изваяни през XIX в.}
	Органът на западната стена (най-големият във Франция) от началото на XVIII в. е реставриран през 1868 г. и още веднъж през 1992 г. Състои се от 6000 тръби, 110 регистрови механизъма и 5 клавиатури. Качете се на площадката на южната кула, откъдето се открива великолепна гледка към камбанарията, аркбутаните и града. Влиза се от долния край на северната кула.
	Въпреки че изглеждат типични за средновековното изкуство, причудливите фигури на катедралата датират от XIX в. Терминът gargouile произлиза от думата за „гърло“ и всъщност съществата на по-високите нива действително служат за водоливници. Другите са просто скулптурна украса. Всичките са създадени от малко известния скулптор Виктор Пиане. Виоле Льодюк ги нарича „химери“, а през годините някои са получили различни имена, сред които „Вампирът“ и „Гълтачът“.


#	Преддверието на Парижката Св. Богородица
	Сегашното преддверие (на фр. „parvis“, което произлиза от думата за „рай“) на църквата е шест пъти по-голямо, отколкото през Средновековието. Плочите по пода бележат старата улична настилка и градските жалони. Там, където сега се издига статуята на Карл Велики, се е намирал „Отел Дийо“ от VII в., най-старата болница във Франция. Едва през XVIII в. болните се разпределят по пол и заболяване; по онова време на едно легло са спели до шест души. Новият __Отел Дийо__, който сега се пада на север от преддверието, е построен през 1868–1877 г., след като барон Жорж-Йожен Осман изравнява района; старата сграда е съборена през 1878 г.


	__Кейовете на Сена: само за пешеходци__
	_Гледката към Парижката Св. Богородица откъм пешеходните пътеки на Сена е едно от удоволствията в Париж. Бреговете на Сена са в списъка на „Стоте обекта от световното историческо наследство“ на ЮНЕСКО, но пътищата по тях замърсяват това красиво място за разходка. В момента се подготвя проект, който ще „култивира“ бреговете на Сена, без да се затварят напълно пътищата (те вече са затворени за автомобили в неделя през деня). На десния бряг ще бъдат монтирани още светофари, за да се забави движението на колите._
	_Автомобилното движение на левия бряг ще бъда забранено в отсечката между Понт де’Алма и музея „Орсе“ и заменено с пешеходни и велосипедни алеи, градини, оранжерии и спортни съоръжения. Изкуствени острови с паркове ще плават по Сена близо до Пристана на инвалидите._


#	Археологическата крипта
C>
	__Археологическа крипта__
	Пл. „Парви Нотр Дам“
	тел. 01 55 42 50 10
	Затв. — пон.
	цена билет €
C$
	Преди да си тръгнете, на всяка цена посетете археологическата крипта, за да получите представа за гало-римските укрепления под преддверието на катедралата. Вляво са останките от помещенията на древна отоплителна система.


>>	Разходка из островите

	_Островите са сърцето на средновековен Париж. На оживения остров Сите е пълно с архитектурни забележителности, една, от които е великолепната катедрала „Парижката Св. Богородица“. По-малкият и по-спокоен остров Сен Луи предлага тиха пасторална обстановка; край сенчестия бряг се издигат изискани частни домове — мълчаливи свидетели на едно отминало време._
	{img:26_dofin.jpg|#Площад „Дофин“ на остров Сите.}
	{img:27_karta_2.jpg|#карта 2}


	__НЕ ПРОПУСКАЙТЕ:__
	_• Парижката Св. Богородица_
	_• Сен Шапел_
	_• Площад Вер Галан Консиержри_
	_• Мемориала на депортираните_
	_• Лозьонския дворец (остров Сен Луи)_


	Започнете от кота нула при преддверието на Парижката Св. Богородица, за да я видите в цялото и великолепие — и когато е забулена в мъгла, и когато е окъпана в слънце. __Парижката Св. Богородица__(1) е най-голямата църква в града. Кота нула, положена през 1769 г. (въпреки че бронзовата звезда е нова), е мястото, от което се измерват всички разстояния по пътищата на страната.
	Щом стигнете в края на площада пред катедралата, тръгнете по кея на „Марше Ньоф“, после завийте вдясно по булевард „Пале“, за да видите невероятната __Сен Шапел__(2), прекрасен образец на късно готическата архитектура.
	Върнете се назад и завийте вдясно по кея „Орфевър“, някогашния Галилеев остров, който през 1310 г. е присъединен към Сите. Тръгнете по кея, откъдето се открива по-красива гледка, минете покрай __Съдебната палата__ вдясно и Пон Ньоф, най-стария мост в Париж, за да излезете на красивия площад __„Вер Галан“__.
	От статуята на Анри IV тръгнете по ул. „Анри Робер“, която извежда на __площад „Дофин“__(3). Площадът е сред малкото места на островите, които не са били обхванати от новия градоустройствен план на Осман, и макар че е централен, е запазил своята интимност. Тътенът на автомобилите, профучаващи по Пон Ньоф, заглъхва, когато излезете на прикътания площад „Дофин“, където навремето са живели Ив Монтан и Симон Синьоре. Завийте вляво по ул. „Арле“ в края на площада, после вдясно по кея „Орлож“. Продължете покрай кулите на __Консиержри__(4), с най-стария градски часовник в Париж (1370), който и досега работи.
	После тръгнете по кея „Корс“ към Цветния пазар (Marche aux Fleurs). Магазините и сергиите са отрупани с камелии, орхидеи, жасмин и бамбук. (Тук в неделя има и птичи пазар.) Продължете по Цветния кей, завийте вдясно по ул. „Коломб“, после вляво по ул. „Юрсен“ и се върнете на Цветния кей.
	По-нататък по кея слезте в __Паметника на депортираните__. (Memorial de la deportation) (5) (пл. „Ил дьо Франс“, метро Сите), сграда в памет на евреите, които през Втората световна война са били откарани в концентрационни лагери. Тя е облицована с камък, донесен от планините във Франция. По тесните стълби се слиза на площадка с високи стени, където реката зад подвижната отвесна решетка създава усещане за изгубена свобода. В криптата има две странични галерии. Тук, в редиците малки ниши с имената на концентрационните лагери, са поставени урни с пръст от лагерите и с прах от крематориумите.
	В дългата тъмна галерия, осеяна с парченца натрошено стъкло, олицетворяващи хилядите депортирани от Франция, се пазят тленните останки на неизвестен концлагерист, взети от гробището на лагера „Щрутхоф“.


#	Остров Сен Луи
C>
	Виж карта 1 и 2
	Паркинг — Преддверието на храма
	„Парижката Св. Богородица“
	Продължителност на обиколката
	Предвидете 4 часа
	Хотел — 4,3 км
	Паркинг — Ламберски замък
C$
	За да отидете на острова, трябва да минете по моста „Сен Луи“. През XIV в. островът е разделен с изкуствен канал (ул. „Пултие“), за да стане по-непристъпна крепостната стена на Шарл V. През XVII в. Луи XIII и майка му Мария Медичи решават да обединят двата острова, наречени в началото Нотър Дам (Св. Богородица) и Ваш (Говежди остров), и да облагородят района. През 1614 г. островите са обединени, през 1620–1650 г. тук започва интензивно строителство, а през 1726 г. е възвърнато старото име на острова. Заради нестабилната почва обаче някои сгради са се килнали настрани или са хлътнали в земята.
	Гледката от кейовете е невероятна, а ако огладнеете, отидете в __„Беритйон“__ на ул. „Сен Луи“ 31, за да опитате от прекрасните сладоледи и шербети. Сред другите забележителности, които си заслужава да разгледате, са замъкът __„Жасо“__➅, на Бурбонския кей 19, където в приземното ателие в двора е живяла Камий Клодел, и __Лозюнският замък__➆, на Анжуйския кей 17 с позлатени чучури делфини. Именно тук поетът Шарл Бодлер пише голяма част от стихосбирката _Цветя на злото_ (Les fleurs du mal), издадена през 1857 г. Пак тук Бодлер вижда за първи път своята любима Жана Дювал („Черната Венера“). Днес __Ламберският замък__➇, на ул. „Сен Луи“ 2 на острова е частен дом.


>>	Сен Шапел

	_Истинска перла в сърцето на Париж, Сен Шапел (St. Chapelle) е великолепен образец на късно готическия стил и по всеобщо мнение — шедьовър на архитектурата и стъклописа._
	{img:28_sen_shapel.jpg|#Скулптурите в параклиса „Сен Шапел“ представляват изображения на дванайсетте апостоли.}
	Този великолепен параклис е построен по заповед на Луи Свети (крал Луи IX) само за шест години, от 1242 до 1248 г., и като цяло се смята, че е дело на Пиер дьо Монтрьой (поч. 1267). Всъщност представлява огромна мощехранителница, приютила Христовия трънен венец, който през 1239 г. Луи купува от император Балдуин II в Константинопол.
	Макар безспорно да е бил вярващ (27 години след смъртта му е канонизиран за светец), Луи издига Сен Шапел и от политически подбуди. Той е едва на 12 години, когато умира баща му, Луи VIII. Докато навърши пълнолетие, като регент управлява майка му, Бланка Кастилска. Правото му да се качи на престола се оспорва и във времена, когато се смята, че кралете управляват по Божията воля. Тръненият венец, най-почитаната религиозна реликва, е мощен символ за претенциите на Луи към престола.
	Въпреки че не е признат официално от Ватикана, венецът е изключително значима реликва и струва три пъти по-скъпо от строежа на Сен Шапел. Донесен е във Франция и е положен в параклиса във великолепна мощехранителница, изчезнала по време на Френската революция. Впрочем повечето реликви са спасени и днес се пазят в съкровищницата на Парижката Св. Богородица.
C>
	__Сен Шапел__
	Карта 1
	Бул. „Пале“ 4, остров Сите
	тел. 01 53 40 60 80
	Затв. — 13 — 14 ч. 1 ян.,
	1 май, 25 дек.
	цена билет €€
	Метро: Cite, St. Michel, Chatelet
	www.monum.fr
C$


#	Долен параклис
	Красивият параклис е разделен на две равнища — тъмният, богато украсен долен параклис, предназначен за царедворците и прислугата в двореца, и изумителният горен параклис, използван изключително от кралското семейство, гостуващи сановници и държавни глави. Витражите в долния параклис — в ярки сини и червени цветове — са от XIX в., когато се правят опити да се пресъздаде първоначалната средновековна украса. Прозорците са малки, тъй като долният параклис крепи горния. За съжаление надгробните камъни от XIV-XV в. по пода почти са се изтъркали от многобройните посетители, които възлизат на близо 900 000 годишно.


#	Горен параклис
	Когато влезеш в горния параклис, направо ти спира дъхът. Пъстрите витражи сияят от светлината, проникваща през високите 15 м прозорци. Петнайсетте прозореца със стъклописи са най-старите в Париж и две трети от тях са от XIII в.
	На тях са изобразени над 1100 сцени. С изключение на трите прозореца зад олтара (Св. Йоан Евангелист, Страстите Христови и Св. Йоан Кръстител) и на прозореца вдясно при входа (върху който е изобразена историята на реликвите), по всички останали са представени старозаветни сцени.
	Като стил прозорецът с розетата напълно се различава от останалите. Розетата е изработена през 1485 г. (два века след другите прозорци) и на нея ще видите сцената „Апокалипсис“. Би било добре да носите бинокъл, за да разгледате горните прозорци.
	По време на Френската революция, когато църквата е осквернена, витражите се запазват като по чудо. В продължение на 35 години, от 1802 до 1837 г., параклисът служи за архив — долните части (4,5 м) на прозорците са отстранени и край стените са сложени шкафове с височина 7,5 м. Тези части са изработени отново като точно копие на оригиналите, но неминуемо са допуснати и грешки.


	__Витражи__
	_През Средновековието, както и днес, църковните водачи са натоварени и с религиозната просвета. През златния век на стъклописа — XII-XHI в. — майсторите предават знанията си чрез скулптурните изображения и витражите. Прозорците с цветно стъкло са като огромни книги с картини, от които хората, най-често неуки, могат да „прочетат“ библейските разкази. Сцените трябва да се разчитат от ляво на дясно и от долу нагоре._
	_Стъклописи е имало още в дълбока древност; известно е, че римляните поставят цветни стъкла в баните си и изработват вази и чаши от същия материал. Техниката, при която се съчетават цветно стъкло и олово, се появява по-късно. Витражите не са съществен елемент в романската архитектура; с появата на кръстатите сводове в готическия стил строителите успяват да оставят големи пространства между колоните, които се запълват с високи прозорци със стъклописи._
	_Основният начин за изработването на витражите не се променя особено — цветното и прозрачното стъкло се изрязват според определен рисунък, след което се боядисват с железен оксид и се пекат в пещ. Накрая парчетата се съединявате оловни рамки._
	_През XII-XIII в. се използват малко цветове; стъкларите разполагат едно до друго ярките червени и сините парчета, за да постигнат многообразие от цветове както при скъпоценните камъни и да създадат неповторим стил, какъвто ще видите в много готически църкви. В средата на XV в. майсторите на витражи започват да подражават на стенописите и кавалетната живопис, като извайват формите и се стремят да постигнат въздействието на триизмерното изображение. Стъклото пак е красиво, но губи от своята същност — вече не пропуска светлината и се превръща в подобие на полупрозрачна репродукция на платно върху стъкло._
	{img:29_rozeta.jpg|#Прочутата розета в Сен Шапел.}


#	Скулптурите
	Скулптурите в Сен Шапел изобразяват дванайсетте апостоли, духовните стълбове на Църквата; поставени са върху колоните, които крепят постройката. Двете ниши отстрани на параклиса са запазени за изображенията на крал Луи (вляво) и майка му (вдясно). Жената на Луи — кралица Маргарита, която вероятно е седяла до съпруга си, е засенчена от свекърва си. Кралят е влизал през главния вход, водещ право в покоите в Консиержри.


	__ПОДСКАЗАНО__:
	_Непременно посетете параклиса „Сен Шапел“ в слънчев ден, когато светлината струи през витражите._
@	Барбара А. Ноуи
@	Главен редактор на книгите на Нешънъл Джиографик


	__ПРЕЖИВЯВАНЕ: Известни и малко познати места__
	_Разходката по улиците на Париж винаги е вълнуваща. Можете да попаднете на средновековна кула в някоя странична уличка или на очарователно площадче със стар фонтан. Още по-интересни са множеството туристически обиколки на града, които позволяват да следвате интересите си и да се възползвате от експертните знания на екскурзоводите._


#	Разходките из главните забележителности
	(www.paris-walks.com) предлагат редовни обиколки из много парижки квартали. Всеки понеделник от март до ноември обиколката обхваща Сите и катедралата „Парижката Св. Богородица“. Туристите се научават да „разчитат“ историите, запечатани в средновековния камък, и обсъждат как е била построена катедралата. Разходката включва и стари странични улички, Цветния пазар, градини, скрити вътрешни дворове и Мемориала на депортираните на островите.
	Други обиколки обхващат главните забележителности и теми, вариращи от Маре и Монмартър, до Френската революция и Париж на Хемингуей.


#	Парижки перспективи
	(www.parisperspectives.com) предлагат сходни обиколки с определени теми, сред които „Изгубеното поколение на Хемингуей: Латинският квартал“, и поглед към града — „Синагоги и еврейската история в Маре“ и „Отрова и страст: Културата в Маре през XVII в.“ Обиколките води с голямо въодушевление американката Памела Грант, която е завършила история на изкуството и е издържала трудния изпит за френски национален екскурзовод, провеждан от френското правителство.


#	Африкански и афроамерикански забележителности
	Обиколки по специални интереси, които ще ви отведат на малко известни места, предлага „Духовна разходка“ (www.walkingthespirit.com) с посещения на места, свързани с историята и живота на афроамериканците и африканците в Париж. Можете да видите театъра, в който Жозефин Бейкър е смайвала французите, сградата, в която е живял Джеймс Болдуин, или кафенето, където е писал Ричард Райт. Други обиколки включват пазарите за храни в Малката Африка.


	__ПОДСКАЗАНО__:
	_Разходете се по Виадукта на изкуствата (бул. „Домеснил“ 1–129). В сводовете под виадукта се помещават ателиета._
@	Розмари Бейли
@	Автор на книгите на Нешънъл Джиографик


#	Обиколки „Шифърът на Леонардо“
	След публикуването на Шифърът на Леонардо туристите много искат да видят „Линията на розата“ в „Сен Сюлпис“, обърнатата пирамида в „Карусел дю Лувър“ и други места, свързани с романа. _Класически обиколки_ (www.classicwalksparis.com) също предлагат разходка „Шифърът на Леонардо“, както и много други, сред които „Втората световна война“, обиколка с велосипеди и обиколка Segway.


#	За лакомниците „Контекст Травъл“
	(www.context-travel.com/ city/Paris/all_ walking_ tours) предлага богат избор от обиколки с конкретни теми — шоколад, парижките художествени галерии, парковете на Париж, центъра „Помпиду“, включително и по поръчка, за да задоволи интересите на туристите. За любителите на храната „От батетата до бистрото: Кулинарните традиции на Париж“ води малки групи в луксозни парижки магазини за шоколад, подправки, багети, сирена, вино, месо и други.


#	Бягане за здраве
	Любителите на джогинга, които не знаят къде да тичат в града или искат да съчетаят две неща в едно и да разгледат забележителностите, докато тичат, ще оценят „Бегачна обиколка на Париж“ (www.parisrunningtour.com). Туристите са придружени от треньор, който е опитен бегач и умее да избира живописни райони като канала „Сен-Мартен“ или левия бряг на Сена с пробези с различно ниво на трудност.


>>	Консиержри

	_От X в. до 1378 г. Консиержри (La Conciergerie) е част от кралския дворец, а впоследствие се превръща в средище на парижката съдебна система. Повечето запазени до днес средновековни сгради са построени от Филип IV (упр. 1285–1314), макар че през XIX в. са изцяло реставрирани. След като премества кралската резиденция в Лувъра, Шарл V назначава concierge, (пазач), който да бъде негов наместник, и постройките са превърнати в затвор._
C>
	__Консиержри__
	Карта 1
	Бул. „Пале“ 2
	тел. 01 53 40 60 97
	Затв. — 1 ян., 1 май, 25 дек.
	цена билет €€
	Метро: Cite, St.Michel, Chatelet
	www.monum.fr
C$
#	Средновековна светска архитектура
	В другия край на двора, срещу главния вход на кея „Орлож“, ви очаква внушителната __Зала на оръженосците__ (Gens d’Armes), един от най-големите и най-красиви образци на средновековната светска архитектура. Именно от Gens d’Armes идва думата „жандарми“ (полицаи). Тук е била трапезарията на царедворците и прислугата, наброяващи 2000 души. На ул. „Пари“ в най-западния край на залата е имало затворнически килии и затова тя носи името на палача, известен като Monsieur de Paris (господин Париж). Кралската банкетна зала горе е опожарена и през 1622 г. е възстановена като Залата на изгубените стъпки (Salle des Pas Perdus). Днес в просторното помещение адвокатите и клиентите им чакат започването на делото в съда.
	Назъбената __Дърдореща кула__ (Tour Bonbec) от XIII в. е била помещение за изтезания. Макар че тук вече няма затвор, сградите и досега се използват за предварителен арест, като задържаните са далеч от потока туристи.


	__Средновековни огнища__
	_Всяко от четирите огнища в средновековните кухни има предназначение: първото е за супи, второто — за готвено, третото — за месо. Пред назначението на четвъртото не е установено със сигурност._


#	Революционен трибунал
	По време на Френската революция и най-вече на Терора Революционният трибунал осъжда над 2700 души на смърт под т.нар. „демократично острие на гилотината“ (дотогава благородниците умират от острието на меча, а обикновените престъпници са налагани с камшик, в отворените им рани посипват сяра и след което са обесвани, давени или разчленявани на парчета).
	Днес тук не затварят никого. Качете се на горния етаж, за да видите трите възстановени килии, от които личи какво е можело да се купи с пари: pailleux (затворниците без пари, които са спели върху слама на пода), la pistole (истинско легло), а сановниците, пратени в тъмницата, са разполагали с покъщнина и прислуга. Възстановена е и килията на Мария-Антоанета — днес в част от нея има параклис на опрощението. По ирония на съдбата обвинителите на императрицата Максимилиан Робеспиер и Жорж Дантон след време също са хвърлени в затвора, а няколко месеца по-късно и гилотинирани.


>	Латинският квартал

>>	Увод и карта

	_Вековното средище на френския университетски живот._
	_Тук се намират Сорбоната и Колеж дьо Франс, книжарници, библиотеки и кафенета._
	{img:30_plakati.jpg|#Плакати в Латинския квартал.}

	_Още от основаването на Сорбоната през XIII в. Латинският квартал (Latin Quartier) е синоним на университетския живот и навремето е бил най-голямото просветно средище в Европа. Наименованието идва от факта, че през Средновековието в университета се преподава само на късен или народен латински. Макар че по време на размириците от май 1968 г. разбунтувалите се студенти символично изкъртват паветата по Бул Миш, както наричат булевард „Сен Мишел“, кварталът пак е оживен и студентите обикалят по улиците и кафенетата или разглеждат книгите в книжарница „Жибер Жон“._
	{img:31_karta_3.jpg|#карта 3}

	Латинският квартал обхваща района около „Сен Северин“, хълма Св. Жонвиев и площад „Сен Мишел“ с фонтана с архангел Михаил, който убива змея. Ако идвате за първи път тук, се постарайте да не влизате откъм търговския булевард „Сен Мишел“, тъй като заведенията за бързо хранене и магазините за облекло ще отклонят вниманието ви от митичния дух на квартала. По-добре тръгнете през кейовете при Парижката Св. Богородица и площад „Вивиани“.
	Край площада се намира книжарницата „Шекспир и сие“, която е по-скоро туристическа атракция и не бива да се бърка с някогашното авангардно издателство на ул. „Одеон“ собственост на Силвия Бийч, която издава първа _Улис_ на Джеймс Джойс. В имената на някои улици в Латинския квартал, например „Паршминри“ (първоначално Писателската улица, или Rue des escrivains), са отразени литературни традиции; съседната ул. „Биевър“ например носи името на притока на реката, който минава през квартала, за да се влее в Сена.


	__НЕ ПРОПУСКАЙТЕ__
	_Гоблените с еднорози в музея „Клюни“_
	_Великите мъже и жени на франция в Пантеона_
	_Галериите в залата на еволюцията в Националния природонаучен музей_
	_Разходка в Ботаническата градина_
	_Да разгледате книжарницата „Шекспир и сие“_
	_Изумителния интериор на църквата „Сен Етиен от планината“_


#	Исторически район
	Латинският квартал е сред парижките райони, белязани с яркия отпечатък на историята. Тук, докато вървите по кривите улички, ще видите останки от римско време, например амфитеатъра на Арената на Лутеция, баните от III в. (сега част от Националния музей на Средновековието, баните „Клюни“ и хълма Св. Жонвиев, който носи името на светицата, покровителка на града). Св. Жонвиев изиграва ключова роля за обединяването на Париж и значението й намира израз в квартала и най-вече около църквата „Сен Етиен от планината“, където се намира единствената запазена преграда между църковния кораб и хора в Париж. Църквата се издига на мястото на някогашната базилика „Св. св. Петър и Павел“, построена, за да ознаменува единството на Франция. В съседство е Пантеонът, който първоначално е поръчан като църква в чест на Св. Жонвиев, но по време на Френската революция е преобразуван в храм в прослава на „великите мъже“ (и на една знакова жена — физичката Мария Кюри).
	От другата страна на хълма, в долния източен край, се намира площад „Контрескарп“ (наречен така заради насипите край укрепленията на Филип-Огюст) с множество кафенета и ул. „Муфтар“, една от най-старите улици с голям пазар на открито (затв. — пон.).
	Малцина туристи се престрашават да продължат на изток, където срещу Ботаническата градина се намира най-голямата джамия в Париж. Интересният Арабски културен институт (Institut du monde arabe) гледа към Сена, а покрай кея е скулптурната градина на открито на Тино Роси.


>>	Районът на църквата „Сен Северин“ и на хълма Св. Жонвиев

	_Кварталите, където се намират църквата „Сен Северин“ и хълмът Св. Жонвиев, са сред най-старите в Париж и в тях ще видите средновековни улици като „Фуар“ и „Галанд“. Названието на първата идва от френската дума fouarre — сеното, на което студентите са сядали, за да слушат лекциите._
	{img:32_asimetria.jpg|#Асиметричният интериор на „Сен Етиен от планината“.}
C>
	__Каво де-з-Ублиет__
	Карта 3
	Ул. „Галанд“ 52
	тел. 01 46 34 23 09
	Затв. — нед.
	Метро: St. Michel
	www.caveaudesoubliettes.fr
C$
#	Районът на „Сен Северин“
	Сред най-изтъкнатите исторически личности в района е философът и богослов Пиер Абелар (1079–1142), живял през XII в. Той оспорва реда в манастирите, влиза в противоречие с канона и е отстранен от Богородичния манастир. Премества се на левия бряг на Сена, като взима със себе си 3000 студенти.


#	Църквата „Св. Жулиен Бедни“
	През XVIII в. от двете страни на ул. „Галанд“ е имало кабарета със съмнителна слава. „Каво де-з-Ублиет“ (буквално Подземието на осъдените на доживотен затвор) е сред малкото места, където са се пеели само стари френски песни; днес към репертоара са до бавени джаз и кънтри музика. Заведението „Гийотин“ в приземния етаж е бледо подобие на старовремските кабарета. Можете също да видите гилотината (останала от музея на изтезанията, който навремето се е помещавал тук), на която при посещението си през 1960 г. Кенеди слага главата си.
	Недалеч от ул. „Галанд“ се намира църквата „Св. Жулиен Бедни“. Построена през 1165–1220 г., тя е сред трите най-стари в Париж. Първоначално тук за почивка спират пътници, тръгнали на поклонение в прочутия Сантяго де Компостела в Испания, а в края на Средновековието на това място се събират буйни студенти. Изчистеният готически стил на църквата носи отпечатъка на романската архитектура, а прекрасната източна част е вместена между дървения иконостас и две колони с красиви изображения, изсечени по тях.
C>
	__Църква „Сен Северин“__
	Карта 3
	Ул. „Претър Сен Северин“ 3
	тел. 01 42 34 93 50
	Метро: St. Michel
	www.saintseverin.com
C$
#	Площад „Вивиани“ и църквата „Сен Северин“
	От живописния площад „Вивиани“ в съседство се открива великолепна гледка към катедралата „Парижката Св. Богородица“. Тук ще видите съвременен фонтан, вдъхновен от Св. Жулиен, и изкуствена акация (ок. 1601 г.), поставена върху порутена каменна подпора. Не пропускайте __църквата „Сен Северин“__ в стил пламтяща готика, една от най-красивите в Париж — със спираловидни сводове, озарени от мека светлина, ярки витражи в апсидата.


#	Районът на хълма Св. Жонвиев
	В района около хълма Св. Жонвиев, някогашен римски град — огледално повторение на гало-римското селище в Сите, има множество криволичещи улички и стръмни насипи.
	На кръстовището на ул. „Екол“ и бул. „Сен Мишел“ ще намерите добре запазени останки от __римски бани__. Обиколете ги, като тръгнете на изток по ул. „Клюни“ и край площад „Пол Пенльове“, който отделя музея __„Клюни“__ и __Сорбоната__. На ъгъла на ул. „Екол“ и ул. „Сорбон“ е имало манастир, където е израсъл великият поет и разбойник Франсоа Вийон — през 1455 г. той убива свещеник, след което е изселен от Париж. „Сорбоната“ се употребява като синоним на Парижкия университет, но така всъщност се казва най-прочутият му колеж. По-нататък на ул. „Сен Жак“ се намира __Пантеонът__, построен през 1754 г.
C>
	__Библиотека „Св. Жонвиев“__
	Карта 3
	Пл. „Пантеон“ 10
	тел. 01 44 41 97 97
	Затв. — нед.
	Метро: Luxembourg
	(RER В) Maubert — Matualite
	www.bgs.univ-paris.fr
C$
C>
	__Стената на Филип-Огюст__
	Карта 3
	Ул. „Кловис“ 3
	Метро: Cardinal Lemoine
C$
	В северния край на площад „Пантеон“ е __библиотеката „Св. Жонвиев“__, единствената голяма манастирска библиотека в Париж, пощадена по време на Френската революция. В нея се съхранява богата сбирка от средновековни ръкописи. Зад Пантеона се намира една от най-любопитните църкви в Париж, __„Сен Етиен от планината“__. От другата страна на улицата е престижният лицей __„Анри IV“__ — навремето на това място се е издигала базиликата, която Хлодвиг построява след победата си над вестготите (по-късно абатство „Св. Женвиев“). Надолу по ул. „Кловис“ се намира част от __стената на Филип-Огюст__.


	__ПРЕЖИВЯВАНЕ: Ресторанти с тераси__
	_Обяд навън в хубаво време, докато гледате минувачите, е едно от най-хубавите преживявания в Париж._
	_Намирането на места в ресторант с тераса обаче не е лесно. Опитайте някой от следните, но си запазете предварително маса. Недалеч от Ботаническата градина се намира Chez Lena et Mimile ул. („Турнефорт“ 32, 75005, тел. 01 47 07 7247)._
	_Там предлагат традиционна и смесена кухня и чудесна гледка от издигната тераса. Наблизо е Chantairelle (ул. „Лаплас“ 17, 75005, тел. 01 46 33 18 59), който предлага традиционна френска кухня и отдалечена от улицата тиха тераса. Наскоро обновеният Le Pavilion du Lac (парк Бют Шомон, пл. „Арманд Карел“, 75019, тел. 01 42 00 07 21) е разположен в парк. Le Relais du Parc (бул. „Реймон Поанкаре“ 55–57, 75016, тел. 01 44 05 66 10) в 16-и район предлага менюто на суперготвача Ален Дюкас и вътрешна тераса._


>>	Музеят „Клюни“

	_Великолепният Национален музей на Средновековието (Musée national du Moyen Âge) всъщност обединява два музея — замъка „Клюни“ от XV в., където са изложени средновековните колекции и световноизвестните гоблени „Жена с еднорог“ и баните от III в., най-старите и запазени останки от римското присъствие в Париж._
C>
	__Музеят „Клюни“__
	Карта 3
	Пл. „Пол Пенльове“ 6
	тел. 01 53 73 78 00
	Затв. — вт.
	цена билет €€
	Метро: St. Michel, Odeonq Cluny
	www.musee-moyenage.fr
C$
#	Замъкът „Клюни“ и баните
	Средновековната сграда, построена в периода 1480–1510 г. като временна резиденция на високопоставени духовници от богатото абатство „Клюни“, е един от най-старите запазени образци на светската архитектура в Париж. В средата на постройката има покрит с плочник вътрешен двор и навремето посетителите са влизали по външното стълбище с кулички — отличителна черта на домовете на заможните през Средновековието.
	Неповторимото в Клюни е, че абатите решават да построят сградата до развалините на римска баня, една от трите, съществували през II-III в. в тогавашна Лутеция.
	Баните се състоят от три големи помещения — __caldarium__ (горещо помещение), който днес е в развалини, __tepidarium__ (топло помещение) с вани в множеството ниши и __frigidarium__ (студено помещение). Някога всички са били облицовани с великолепни мозайки. Стените и подовете на caldarium са били нагрявани чрез система от оловни и глинени тръби, захранвани от пещите в подземието. Frigidarium с височина 13,5 м. е непокътнат и днес в него се провеждат концерти със средновековна музика. Помещението е проектирано толкова добре, че и в най-горещите летни дни в огромната зала е прохладно. В някои дни (проверете на входа) можете да посетите подземието, където са се намирали пещите за подгряване на баните.
	{img:33_ednorozi.jpg|#Пет от гоблените с еднорози в „Клюни“ илюстрират сетивата — в този случай зрението.}

#	Гоблени
	В средновековна Европа гоблените се тъкат, за да покриват студените и влажни каменни стени и да украсяват замъци и църкви. Обикновено представят нравоучителни, исторически, библейски сцени и растителни мотиви. Пищната тъкан и сложните шарки е трябвало да показват колко богат е собственикът им.
	„Анжерският апокалипсис“ (ок. 1375) са най-старите достигнали до нас гоблени от парижки работилници.
	След поражението на французите при Аженкур Арас се налага като средище на гобленарството главно благодарение на щедрото покровителство на бургундските херцози. През XVII в. изработката на гоблени в Париж отново бележи подем дължащ се на „Гоблен Манюфактюр“, където се правят гоблени с невиждано дотогава техническо съвършенство.


#	Средновековни колекции
	Първите няколко зали са посветени на гоблените, на великолепните стъклописи и на раклите. Те водят към римските бани, до които се стига през зала VIII с впечатляващата __Кралска галерия__ — 21 от общо 28 глави от фигурите, с които е била украсена фасадата на Парижката Св. Богородица.
	Макар че скулптурите са на библейски личности, по време на Френската революция някой решава, че това са кралете на Франция, отсича главите и ги оставя сред развалините пред църквата. Дълго време историците не хранят надежда да открият тези глави, но през 1977 г. при строителни работи под една банка в 9-и градски район, те най-неочаквано са намерени. Сега тази галерия е най-любопитното в залата, където са изложени и скулптури в романски стил. Най-старата парижка пластика, „Стълбът на лодкарите“ (Pilier des nautes) от I в., е поставена в следващата зала, недалеч от огромния frigidarium.
	На горния етаж е изложена сбирка от ценни изделия от метал, сред които и нежната Златната базелска роза от ковано желязо, изработена през 1330 г., и няколко великолепни олтара.
	В зала XIII, специално проектирана ротонда, се намират най-прочутите експонати на музея, гоблените „Жена с еднорог“ (ок. XV в., Южна Нидерландия). Мотивът с еднорога, твърде разпространен в средновековната образност, олицетворява целомъдрието и чистотата — ако бъде хванат натясно или бъде нападнат, еднорогът ще се бие яростно, но може да бъде и опитомен, ако го докосне девица.
	Към музея е средновековният парк, който ни връща назад във времето чрез Гората на еднорога, олицетворяваща неукротената природа, и градините, които въплъщават вече укротената природа — зеленчуковата градина, градината със средновековни билки, небесната градина (цветя, символ на Богородица) и градината на любовта (галантната и чувствената любов).


	__ПОДСКАЗАНО__:
	_След като разгледате гоблените, влезте в някое уютно бистро на близкия булевард „Сен Жермен“ и се почерпете с гореща лучена супа (soupe a I’oignon)._
@	Ан Рандерсън
@	Сътрудник на Нешънъл Джиографик


>>	Сорбоната и Френският колеж

	_Векове наред Сорбоната е нещо като полудържава в държавата и играе важна политическа роля, докато Френският колеж залага най-вече на свободата в образованието._
C>
	__Сорбоната__
	Карта 3
	Ул. „Екол“ 47
	тел. 01 40 46 22 11
	Работи — само по предварителна заявка.
	Метро: St. Michel, Maubert Mutualite
	www.sorbonne.fr
C$
C>
	__Френският колеж__
	Пл. „Марслен Бертло“
	тел. 01 44 27 12 11
	Метро: St. Michel, Maubert Mutualite
	www.college-de-france.fr
C$
#	Сорбоната
	Сорбоната е основан през 1253 г. като общежитие за 16 студенти по богословие и впоследствие се превръща във водещо средище за религиозно образование.
	Още в първите дни учебното заведение е разтърсено от стачки, а през 1231 г. то излиза в двегодишна стачка с искане (което постига) за независимост от епископите на Париж. Около седем и половина века по-късно насилието, плиснало през май 1968 г. из Латинския квартал, е отприщено от задържането под стража на студентски водачи от същото учебно заведение, протестиращи срещу назадничавата, потисническа и пренаселена университетска система.
	Днес всеки има достъп до вътрешния двор, а параклисът, където се намира гробът на кардинал Ришельо, може да бъде посетен при временни изложби на 4 декември — годишнината от смъртта на духовника.


	__СЪВЕТ НА ПОЗНАВАЧ:__
	_За книги и плочи втора употреба посетете библиотеките за студенти около Сорбоната._
@	Ан Рандерсън
@	Сътрудник на Нешънъл Джиографик


#	Френският колеж
	Le College de France е необичайно учебно заведение. Средно около 5000 слушатели следят лекциите на общо 52 преподаватели. Занятията са безплатни, за да се включите в тях, не трябва да отговаряте на никакви изисквания, не се присъждат и научни степени, награди или дипломи. Всеки студент или любознателен човек може да присъства на лекциите на теми, които варират от молекулярна биология до византийската цивилизация.


	__Виктор Юго__
	_Виктор Юго е най-великият френски писател на XIX в., превърнал се в олицетворение на епохата. По слава се доближава до Омир, Шекспир и Данте; твърди се, че творбите му са допринесли за избухването на революции и най-вече на революцията от 1830 г. Пиесите му преобразяват френския театър и го изтръгват от закостенелите форми на Корней и Расин. Виктор Юго се обръща към политиката, но политиката му обръща гръб — след като през 1851 г. се опитва да осуети преврата на Наполеон III, той се измъква на косъм от арест; в продължение на 18 години живее в изгнание, от което се завръща през 1870 г., Когато през 1885 г. Юго умира, по улиците на Париж се стичат половин милион души, излезли да му окажат последна почит. Тялото му е изложено за поклонение при Триумфалната арка, след като е откарано в Пантеона в бедняшка катафалка — знак на солидарност с обикновените хора. По ирония на съдбата Юго винаги е ненавиждал Пантеона и го е сравнявал с пандишпан._


>>	Пантеонът

	_Пантеонът, днес светилище на_ __изтъкнати мъже от признателния народ__, _е построен от Луи XV. През 1744 г. кралят се разболява и дава обет, че ако Св. Жонвиев му се притече на помощ, ще издигне в нейна прослава нова църква. Луи XV оздравява и през 1754 г. възлага на Жак-Жермен Суфло да изгради голям храм, който „да съчетава гръцката красота с готическата светлина и простор“._
	{img:34_panteon.jpg|#Пантеонът е архитектурно чудо и паметник на велики личности във френската култура.}
C>
	__Пантеонът__
	Карта 3
	Пл. „Пантеон“
	тел. 01 44 32 18 00
	цена билет €€
	Метро: Cardinal Lemoine
	RER: Luxembourg
	www.monum.fr
C$
	Огромната постройка на Суфло е забележително постижение на инженерното дело. Под сградата има множество извори и каменоломни, поради което тя е укрепена. През 1764 г. в присъствието на краля е положен първият камък, строителството завършва чак през 1790 — годината, когато са разпуснати монашеските ордени. По-късно е обявена за „храм на народа“ и в нея са погребани Волтер, Жан-Жак Русо и Оноре Мирабо.
	През XIX в. сградата няколко пъти е превръщана в църква, но накрая, през 1885 г., по време на тържественото погребение на Виктор Юго (виж вляво), е обявена за гробница на френските герои. Можете да видите гробовете на Емил Зола (1830–1902) и на Мария Кюри (1859–1906). През 2002 г. тук са пренесени и тленните останки на Александър Дюма (1802–1870), край чийто ковчег стоят четирима мъже, облечени като мускетарите.


>>	Ботаническата градина

	_Най-старата парижка градина е замислена не да носи наслада на жителите на града, а като опитно поле за ботаници, лекари и фармацевти. Тя е създадена през 1635 г. като кралска градина с билки за Луи XIII, но се прочува през 1739, когато за директор е назначен естествоизпитателят Жорж Бюфон. През 1793 г. градината се превръща в природонаучен музей, а през следващите 30 години в нея се събират и различни животни._
	{img:35_botanicheska_gradina.jpg|#Някога кралска градина с билки, сега Ботаническата градина е отворена за всички.}
C>
	__Ботаническата градина__
	Карта 3
	Ул. „Жофроа Сен Илер“ 36
	Главен вход: ул. „Кювие“ 57
	тел. 01 40 79 56 01
	Метро: Austerlitz, Jussieu
	www.jardindes piantes.net
C$
#	Национален природонаучен музей
C>
	__Национален природонаучен музей__
	Ул. „Бюфон“ 2
	тел. 01 40 79 30 00
	Затв. — вт.
	цена билет €€
	www.mnhn.fr
C$
	През 1965 г. порутената зоологическа галерия е затворена и остава прашна куха обвивка до 1994 г. (когато след основна реконструкция е отворена отново).
	Резултатът е забележителен — посетителите влизат в ярко осветената __Голяма галерия на еволюцията__, нещо като огромен Ноев ковчег с препарирани животни, наредени като на шествие в средата на сградата. На долния етаж са изложени морски животни, окачени така, сякаш още плуват в морето — във въздуха виси скелет на кит с дължина 16,5 м. Галериите на двата горни етажа са посветени на еволюцията, на околната среда и на нейното замърсяване. При обновяването на музея отчасти е запазена някогашната конструкция с метална рамка, блестящо вместена в новия проект. Залата с откритията представя вкаменелости и естествознание за деца до 12 години, а по-големите се запознават с експонатите в научната лаборатория.


#	Градината
	Красивите оранжерии, най-старата, от които датира от 1714 г. бяха реставрирани и отворени за посещения през 2010 г. Новата тема е биоразнообразието затова първите три оранжерии представят съответно флората в джунглата (в сграда в стил арт деко), пустинята и Нова Каледония. Последната предлага обзор на историята на растителния свят.
	Три величествени алеи с дървета ще ви отведат край старателно оформени цветни лехи. На север се намират зоологическата градина и лабиринтът от XVIII в., по който ще стигнете до бронзова беседка, т.нар. __„Бюфонов павилион“__ (Gloriette de Buffon), най-старото метално съоръжение в Париж (ок. 1786 г.). На склона на лабиринта се извисява едно от най-старите дървета в Париж, огромен кедър, засаден през 1734 г.
	В съседство е алпинариумът (затв. — окт. — март). Не е лесно да откриете това скътано място, което се намира на около 3 м под равнището на останалата Ботаническа градина, за да предостави по-разнообразен терен. Градинарите са създали тайнствен микроклимат от малки долини и възвишения, където на отделни места температурата може да падне или да се повиши с десетина градуса. В тази пищна среда много добре виреят 2000 растения, подредени по области.


#	Зоологическата градина
C>
	__Зоологическа градина__
	rue Cuvier
	тел. 01 40 79 37 94
	www.mnhn.f
C$
	Това е един от най-старите зоопаркове в света. Открит е през 1794 г. с животни от кралската сбирка. През 1827 г. появата на жираф — първия на френска земя — се превръща в едно от главните събития на годината, привлякло 600 000 парижани. Днес пасторалната обстановка има безспорно очарование за посетители, свикнали с по-съвременни условия. Неотдавна зоологическата градина с площ 12 ха е спасена от хватката на строителните предприемачи, като е обявена за исторически паметник. Лошото обаче е, че днес първоначалният план на зоопарка не може да бъде променен — не се допуска дори въвеждането на по-съвременни грижи за животните. Поради това, както и поради липсата на средства, някои от постройките са съвсем занемарени. Уредниците бързо са се приспособили към условията и сега наблягат най-вече на по-малките примати, влечугите, грабливите птици и няколко леопарда.

	__Дом на модата и дизайна__
	_Ако сте забелязали нещо, което прилича на грамадно зелено чудовище, вкопчило се в иначе безлична бетонна сграда на левия бряг на Сена, на една пресечка от Ботаническата градина, не се тревожете. Това не е великан мутант, дошъл да погълне Париж, а нова архитектурна добавка към стогодишна митница, проектирана от нашумелите архитекти Жакоб и Макфарлън. Това са доковете на Сена/Градът на модата и дизайна (кей „Аустерлиц“ 34, 75013), място за панаири и тематични магазини, посветени на модата, дизайна и изкуството. Освен това там се помещава Френският институт за мода. От зелените стъклени ленти в сградата се открива чудесна гледка към Сена._


>>	Подземен Париж

	_Париж има невидим подземен живот, който кипи не по-малко от живота на повърхността. Катакомбите са сред най-посещаваните подземни забележителности, но има и по-непознати крипти на неочаквани места — например под Юлската колона на площад „Бастилията“, където са погребани жертви от революциите през 1830 и 1840 г. или под църквата „Сен Сюлпис“._
	{img:36_metrostanzia.jpg|#Много метростанции, например Сите, отразяват стила на улиците над тях.}
	В града се предлагат и обиколки на канализацията, на бомбоубежището под Сорбоната, на землянка на участниците във Френската съпротива под него и на множество подземни каменоломни, реки, изкуствени канали и дори на езеро (под площад „Опера“). Под земята са добре организираното метро и RER, чиито вагони понякога се показват като къртици на повърхността, но винаги се завръщат в тъмните недра на земята.


#	Каменоломни, канализация, тръби и вода
	Париж е построен с гипс и варовик, взети от земята под него. Само на левия бряг на Сена има 299 км подземни тунела (затворени за посещения). Но заради множеството рудници има свлачища и въпреки че каменоломните вече не са в експлоатация и много от сградите са укрепени, в квартали като Монмартър доста от къщите се рушат. (По ирония на съдбата това е допринесло районът да бъде пощаден от мащабно строителство.)
	Правят се усилия за укрепване на каменоломните за добив на варовик, а екип специалисти постоянно оглежда варовика за пукнатини и проломи.
	Ако тръгнете на обиколка из канализацията, ще влезете в най-зловонния от всички парижки музеи. Ще научите за канализацията и за водопроводната мрежа, за господин Пубел (чието име носят френските кошчета за отпадъци) и за съоръженията за пречистване на водата. Канализацията (egouts) обикновено е по средата на улиците, въпреки че на по-широките пътища се намира под тротоарите. Тунелите са с табели, съответстващи на улиците горе.
	В по-големите има тръби за питейна и индустриална вода, пневматични тръби, по които пощите пренасят писма и леки пратки — две от тях се използват и до сега, — телефонни и телеграфни кабели, кабели за светофарите и тръби за сгъстен въздух.
	Първата парижка чешма, захранвана с изворна вода, е открита през 1184 г.; съвременната система е въведена от барон Осман. През 1852 г. неговият сътрудник Йожен Белгран отклонява водата на изворите, които сега снабдяват половината град с питейна вода.
	Жителите разчитат и на водата, изпомпвана от Сена и Марна. Водохранилището „Монсури“, което на места се намира под земята и е на две равнища, е с вместимост 94 мил. л. и частично осигурява водата на Източен Париж. В тюркоазената му вода плуват пъстърви, доказващи, че е годна за пиене.


#	Метрото
	Метрото е най-бързият начин за придвижване и скоростта и организацията му създават впечатлението, че Париж може да се вмести в дланта ви. Спирките са отличен ориентир из града.
	През XIX в., когато започва строителството на метрото, край гробището „Монмартър“ и под площад „Монтолон“ са намерени кости и бивни на мамути. Отначало се предвижда метрото да се движи само _Intra muras_, т.е. в очертанията на Париж, и влаковете се движат вдясно, за да не ги прикачват към извънградските влакове.
	Метрото има над 300 станции — най-оживена е „Сен Лазар“, най-дълбока — „Абес“, с най-много пресичащи се линии — „Репюблик“. В края на 60-те години на XX в. станция „Лувър“ е украсена с копия на творби в музея и така се заражда модата на тематичните станции.
	На станция „Варен“ не пропускайте копията от музея „Роден“, който се намира наблизо, на станция „Бастий“ — изображенията на щурма на Бастилията, на станция „Ар-з-е Метие“ — експонатите, онагледяващи различни инженерни постижения, и входовете в стил сецесион на станции „Порт Дофин“ и „Абес“.


	__ПРЕЖИВЯВАНЕ: Най-интересните метростанции__
	_Може сами да направите обиколка на Париж, като посетите най-оригиналните метростанции в града._
	_Не всичките си приличат. Някои са украсени съобразно местоположението си, например Louvre-Rivoli е подреден с вкус минимузей, където са показани репродукции на творби от Лувъра, а във Varenne има статуи на Роден. Gare de Lyon, по най-новата линия, №14, има градина с тропически растения; Arts et Metier изглежда като вътрешност на подводница; а на стените на Concorde е написана Декларацията за правата на човека._
	_Може би най-интригуващи от всички са изоставените метростанции. Вгледайте се внимателно, когато влакчетата по линии 8 и 9 минават между Strasbourg-Saint-Denis и Republique, за да видите отдавна затворената метростанция St. Martin, облицована с плочки, сега изписани с графити. ADEMAS (www.ademas.assoc.free) ще ви заведе на обиколки из метрото, включително на изоставена станция._


>>	Други места в Латинския квартал, които да посетите

#	Арената на Лутеция
	Зад съвременните сгради на университета „Жусийо“ са скътани останките от Арената на Лутеция, римски амфитеатър от II в., вторият по големина в Галия, предвиден за 15 000 зрители. Римляните използват естествения наклон на хълма, днес Св. Жонвиев, за да разположат на 35 нива каменните седалки. Сцената е обърната на изток, за да бъдат осветени изпълнителите от последните лъчи на залязващото слънце.
	Останали са малко от първоначалния градеж — театърът хлътва в земята, след като парижани взимат камъни оттам за стените на остров Сите. През вековете съоръжението постепенно се запълва с отпадъци и отломки.
	През XIX в. повечето хора смятат, че арената е по-скоро легенда, но през 1869 г., при разширението на ул. „Монж“, барон Осман изважда на повърхността основите й. Той унищожава две трети от арената, за да направи там автобусно депо. През 1883 г. Виктор Юго подема решителна кампания за спасяването на онова, което е останало от развалините, и през 1917 г. арената най-после е възстановена, въпреки че днес е запазена само една трета от римско време.


	__Пазете се от измамници__
	_Туристите са предпочитани жертви от улични измамници. Една от най-срещаните измами, близо до музеи, е следната: Някой върви срещу вас и изведнъж вижда нещо на земята и го взима. Приближава до вас, показва ви пръстен от „чисто злато“, казва, че не го иска, и предлага да ви го продаде, да речем за 20 евро. Мнозина измамници, особено около Центъра „Помпиду“, носят големи тефтери и се преструват, че събират пари за благотворителни цели. Друг номер е мошеникът да обяснява, че е обран, ужасно е стресиран и няма пари да се прибере у дома. В тези и други подобни случаи кажете non, учтиво, но твърдо, и отминете._


	__ПОДСКАЗАНО__:
	_За да видите прекрасна гледка на Париж, отидете в Арабския културен център в Латинския квартал и посетете кафене-ресторанта на покрива._
@	Ан Рандерсън
@	Сътрудник на Нешънъл Джиографик
C>
	Карта 3
	Ул. „Монж“ 49
	Метро: Cardinal Lemoine
C$
#	Одеонското кръстовище
	Одеонското кръстовище е разположено край статуята на Жорж-Жак Дантон (издигната на мястото, където той е живял и където през март 1794 г. е задържан под стража, за да бъде гилотиниран). То се простира на юг от европейския театър „Одеон“ до прочутия „Прокоп“ — най-старото кафене в Париж (ул. „Ансиен Комеди“ 13, тел. 01 40 46 79 00), на север и е много оживено. Тук през 1727 г. Жан Льорон Даламбер и Дени Дидро започват работа по известната „Енциклопедия“, а Бенджамин Франклин се среща с Луи XVI, за да състави спогодбата с младата американска република.
	Ул. „Ансиен Комеди“ продължава до оживената Сен Андре де-з-Ар. Красивият театър „Одеон“, построен в неокласически стил, се вижда най-добре от входа на площад „Одеон“. Тук през 1784 г. се е състояла премиерата на Сватбата на Фигаро на Пиер Бомарше — пиесата е сметната за провокативна и струва на автора една година затвор.
	Надолу по ул. „Одеон“, на номер 12, се е намирала известната книжарница и заемна библиотека __Шекспир и сие__ на Силвия Бийч (на десния бряг на Сена), където след 20-те години на XX в. се е събирала литературната общност на американците, установили се в Париж. През 1922 г. Бийч издава първа пълния вариант на „Улис“ на ирландския писател Джеймс Джойс, литературното събитие на десетилетието, заради което тя почти се разорява.
	През 1932 г. Джойс преотстъпва срещу аванс от 45 000 щатски долара правата си върху книгата на издателство „Рандъм Хаус“, но така и не предлага на Силвия Бийч част от печалбата. Сред първите, записали се в заемната библиотека на Бийч, е Гъртруд Стайн. Тя обаче е възмутена от издаването на книгата, която смята за непристойна, и заявява на Бийч, че занапред ще взима книги само от Американската библиотека на десния бряг на Сена. (Днешната книжарница със същото име се намира на ул. „Бюшри“ 37).
C>
	Карта 3
	Метро: Odeon
C$
#	Арабският културен институт
	{img:37_arabski_institut.jpg|#Арабският културен институт}
	Арабският културен институт (ln-stitut du Monde Arabe) е открит през 1987 г. Изграден от метал и стъкло, институтът е съвместен френско-арабски проект, който има за цел да насърчи културните връзки между Запада и арабския свят. Двадесет арабски държави се включват в построяването на сградата, в която има изложбени зали за постоянни и временни експозиции, библиотека, книжарница, заседателни зали, лекционна зала и невероятни ресторант и кафене на покрива (заслужава си да отидете дори само заради гледката).
	Архитектурата, която по всеобщо мнение е великолепна, олицетворява кръстопът — блестящата, прозрачна северна страна, (страната на Запада) гледа към Сена, а вътрешният двор отразява древноарабското влияние чрез новаторското, високотехнологично тълкуване на традиционните moucharaby (прегради с дърворезба).
	1600 алуминиеви призми се отварят и затварят по електронен път, за да регулират количеството слънчева светлина проникваща в сградата. Постоянната сбирка е разположена на три етажа и в нея са представени многото научни и културни постижения на арабски учени и астрономи.
C>
	Карта 3
	Ул. „Фосе Сен Бернар“ 1
	тел. 01 40 51 38 38
	www.imarab.org
	Затв. — пон.
	цена билет €€
	Метро: Jussieu, Cardinal Lemoine
	Sully-Morland
C$

#	Парижката джамия
	Най-голямата джамия в Париж за мюсюлманската общност, в която преобладават алжирците, включва религиозен център, белязан от изумително зелено-бяло минаре, високо 26 м., Институтът за мюсюлмански изследвания, където се преподават арабско-ислямски езици и култура, красива мавърска чайна, ресторант и турски бани.
	Джамията е дело на Шарл Йобес, Робер Фурнез и Морис Манту. Открита е през 1926 г., за да ознаменува приноса на мюсюлманите във войната. Най-добрите майстори в Тунис, Мароко и Алжир облицоват сградата с красив мрамор, плочи, мозайка, дамаска, кедрово дърво и изработват фонтани от порфир. Големият вътрешен двор на джамията е вдъхновен от Алхамбра в Гренада, Испания, и в него ще видите фигури и облицовки от кедър и евкалипт, фриз с мозайка със стихове от Корана и красив фонтан. В горещи слънчеви дни е много приятно да изпиете чаша ментов чай в откритата чайна.
C>
	Карта 3
	Пл. „Пюи дьо л’Ермит“ (джамията)
	или ул. „Жофроа Сен Илер“
	(чайна, турски бани, ресторант, бутик),
	тел. 01 45 35 97 33 (джамия),
	тел. 01 43 31 18 14 (чайна, ресторант, бани, бутик).
	Затворено е на мюсюлмански празници
	През различните години Рамазан се пада на различни дати;
	обадете се по телефона за повече информация.
	Метро: Censier Daubenton
C$
#	Сен Етиен от планината
	Църквата „Сен Етиен от планината“ не е сред най-известните парижки храмове, затова пък е един от най-величествените и необичайните. В църквата с необикновена фасада на три нива и асиметричен интериор се пази единствената запазена в Париж олтарна преграда с разпятие; тук са и гробовете на Жан Расин и Блез Паскал, отличават се красивата галерия за орган, бароковият амвон, подпрян от фигура на Самсон, мощехранителницата на Св. Жонвиев, приютена в прелестен параклис.
	Според преданията едно от чудесата на Жонвиев е, че връща зрението на майка си, измивайки очите й с кладенчова вода. Сцената на чудото е изобразена върху един от витражите в църквата. До Френската революция (когато реликвите са претопени, а тленните останки на светицата са изгорени на площад „Грее“) обсипаната със скъпоценни камъни мощехранителница е на голяма почит. По време на наводнения и епидемии след ден на умилостивяване тя е носена на шествие с много цветя и поставяна в Парижката Св. Богородица.
	Великолепна е и ренесансовата олтарна преграда, отстрани, на която се вият две стълби с ажурни перила. Великолепни витражи от XVI-XVII украсяват прозорците от двете страни основната галерия на храма — Параклисът на катехизиса (влиза се през вестиария).
C>
	Карта 3
	Пл. „Св. Жьонвиев“
	тел. 43 54 11 79
	Затв. 12 — 14:30 ч, съб. и нед.
	Метро: Cardinal Lemoine
C$
	__ПОДСКАЗАНО__:
	_Редовни четения на произведения на бележити англоезични писатели се провеждат в книжарницата „Шекспир и сие“, съкровищница на нови и употребявани книги._
@	Роузмари Бейли
@	Автор на книги за Нешънъл Джиографик


	__Париж на Хемингуей__
	_През 1921 г. Ърнест Хемингуей и съпругата му се преместват в Париж и живеят в скромен апартамент на ул. „Кардинал Лимойн“. По-късно кварталът става част от скъпите спомени на главния герой в „Снеговете на Килиманджаро“. „За него това бе най-хубавата част на Париж: клонестите дървета, белосаните стари къщи с тъмен цокъл, дългият, зелен автобус на кръглия площад, лилавата боя, с която боядисваха книжните цветя, покапала по паважа, улица «Кардинал Лимойн», която изведнъж се спускаше към реката, а от другата страна улица «Муфтар», сама по себе си малък многолюден свят.“ (прев. Димитри Иванов)_


>	Сен Жермен и Монпарнас

>>	Увод и карта

	_Два оживени квартала, които някога са олицетворявали общността на интелигенцията и творците в Париж_
	{img:38_ulitza_gete.jpg|#На улица „Гете“, Монпарнас.}	
	_Легендарният парижки квартал Сен Жермен де Пре (St. Germain-des-Pres) се разраства през IX в. около едно от най-известните абатства на бенедиктинците в цяла Франция. Днес тук има модни бутици, заведения, в които се свири джаз, книжарници и бистра. В края на XIX и началото на XX в. Монпарнас (Montparnasse), друго литературно средище, е столица на кубизма._
	{img:39_karta_4.jpg|#карта 4}
	Романската църква „Сен Жермен де Пре“ — най-старата в Париж — е разположена в средата на абатство, чиито обработваеми земи се простират на изток до Пти Пон и включват днешните 6-и и 7-и градски район. В нея се пазят тленните останки на Рене Декарт, мислител и математик от XVII в., родоначалник на съвременната философия. Както би могло да се очаква, философът екзистенциалист от XX в. Жан-Пол Сартр, всепризнат крал на „gauche caviar“, както французите наричат лицемерните левичари, често идва в съседното кафене „Флор“, за да пише, мисли и разговаря с писателката Симон дьо Бовоар и с приятелите си. Други интелектуалци като Реймон Арон пият кафе в „Дьо маго“ или вечерят в бирария „Лип“ и постепенно Сен Жермен де Пре се превръща в синоним на парижкия интелектуален живот.
	Някои бохемски, сега луксозен, Монпарнас става люлка на онова, което ще стане известно като Парижката школа (Ecole de Paris). Кварталът привлича писатели, художници и бохеми от цял свят. Ърнест Хемингуей, Ф. Скот Фицджералд, Джон Родриго Дос Пасос и Една Сейнт Винсънт Милей са чести посетители на бирариите и заведенията тук, наблизо живее Джеймс Уислър, в „Клозри де Лила“ Ленин играе шах, американският поет Харт Крейн е задържан, след като удря един келнер в „Селект“, а Кики, екзотичната „монпарнаска кралица“ от 20-те години на XX в., вълнува всички с дрезгавия си глас и прелъстителните си изпълнения.
	Рюш е убежище за мнозина художници и най-вече за преселилите се от Централна Европа, включително за Константин Бранкузи, Осип Цадкин, Хаим Сутин и Марк Шагал. Някои живеят в ужасна нищета и затова редовно седят с часове в кафенетата колкото да се постоплят. За съжаление появата на централното отопление до голяма степен убива живота в тези заведения.
	Прочутата книжарница и художествена галерия „Юн“, отворена до късно през нощта, работи и досега; същото важи и за десетки други книжарници, пръснати по улиците на Сен Жермен. Пак тук се намират най-големите френски издателства. Днешният Сен Жермен обаче е подвластен по-скоро на консуматорското отношение, тъй като модните магнати от десния бряг на Сена хвърлят око на някогашното свещено литературно средище — „Армани“ купува легендарния „Дръгстор Публисис“, на мястото на голям магазин за класическа музика днес се разполага „Картие“, седалището на „Луи Вюитон“ е на площад „Сен Жермен де Пре“ 6 и дори във „Флор“ има бутик за аксесоари.
	Въпреки това Сен Жермен и досега е прекрасен квартал, който заслужава да посетите. Не пропускайте художествените галерии от двете страни на ул. „Сен“, „Бонапарт“ и „Бо-з-Ар“, както и музея „Дьолакроа“ и величествения Музей на монетите, където до 1973 г. са се секли монети. И на всяка цена поседнете край осмоъгълното езеро в Люксембургската градина и погледайте как слънцето се гмурка от моста „Ар“ (Моста на изкуствата) в Сена, а последните лъчи гаснат по златните куполи на Френския институт.
	Въпреки че златното време на Монпарнас е отминало, и досега можете да вкусите от някогашната тръпка в бар „Куполът“ и „Клозри де Пила“.


	__НЕ ПРОПУСКАЙТЕ__:
	_Концерт в църквата „Сен Жермен де Пре“_
	_Да посетите гробовете на известни личности в гробището „Монпарнас“_
	_Питие в любимия бар на Хемингуей, „Куполът“_


>>	Църквата „Сен Жермен де Пре“

	_Крал Хилдебер от династията на Меровингите се вслушва в съвета на Св. Жермен, който не след дълго става епископ на Париж, и през 543 г. възлага строежа на базилика и манастир в прослава на Св. Венсан (светеца покровител на лозарите и винарите) и на Св. Кръст. Базиликата с великолепни мозайки и покрив от позлатен бронз е наречена „Св. Жермен Позлатения“ (St.-Germain le Dore). Това е една от най-престижните сгради в кралството на франките и служи за гробница на Меровингите._
	{img:40_kambanaria.jpg|#Камбанарията от XI в. на Сен Жермен де Пре.}
C>
	__Църквата „Сен Жермен де Пре“__
	Карта 4
	Пл. „Сен Жермен“
	тел. 01 55 42 81 33
	Метро: St. Germaindes-Pres
C$
	Норманите разрушават абатството, но ок. 1000 г. то е възстановено като църква в романски стил; камбанарията от XI в. е най-старата в Париж. През 1163 г. църквата е осветена от папа Александър III, който няколко седмици по-късно полага и първия камък на Парижката Св. Богородица (епископът на Париж Морис дьо Сюли не е допуснат до церемонията, за да се потвърди, че абатството е, независимо от него). През 1245 г. църквата е разширена с Богородичния параклис и с манастир, чиито останки се виждат на малкия площад отвън.


#	По-късна история
	През юли 1789 г. революционерите нападат затвора на абатството, за да освободят няколко войници, задържани за това, че са отказали да стрелят по работниците, стачкуващи в квартал Сен Антоан. Година по-късно църквата е превърната в склад за селитра. Септемврийското клане започва именно в някогашния църковен затвор и в параклиса __„Св. Йосиф Кармелитски“__ (ул. „Вожирар“ 70). По време на Терора пак тук е затворена Шарлот Корде, убила революционера Жан-Пол Марат. През 1794 г. в трапезарията избухват складираните там 15 тона барут, които унищожават почти всичко (въпреки че е спасена част от 50 000 тома и 7000 ръкописа в библиотеката). През XIX в. църквата е възстановена до голяма степен благодарение на Виктор Юго. Иполит Фландрен,ученик на Жан-Огюст Енгър, изписва средния кораб. Колоните в източната част с олтара от XII в. са от базиликата на Меровингите. В страничния параклис вдясно от хора е гробът на Рене Декарт (поч. 1650 г.). В малката градина на манастира е поставена бронзова женска глава на Пикасо.


>>	По улица „Сена“

	_Две културни институции привличат вниманието на улиците около „Фюрстанбер“, един от най-романтичните площади в Париж — музеят „Дьолакроа“ и Френският институт, където се намира Френската академия на науките._
C>
	__Музей „Дьолакроа“__
	Карта 4
	Ул. „Фюрсанбер“ 6
	тел. 01 44 41 86 50
	Затв. — вт.
	цена билет €
	Метро: St. Germaindes-Pres
	www.musee-delacroix.fr
C$
#	Музеят „Дьолакроа“
	Музеят „Дьолакроа“ се помещава в сградата, където художникът е живял до смъртта си през 1863 г. Дьолакроа се нанася тук през 1857 г. докато рисува стенописите в църквата „Сен Сюлпис“. В музея можете да се запознаете по-отблизо с живота на твореца. Сбирката е изложена в жилището му и в ателието в градината; произведенията се подменят на ротационен принцип.
	Сред тях са по-малки творби на художника, религиозни платна като изключителната „Магдалена в пустинята“ и портрети, включително автопортрет, за който се смята, че е първият, правен от Дьолакроа. Ще видите и неговите палитри, литографии, гравюри и предмети, които донася от Северна Африка. Забележителност в реставрираната градина са дърветата и преливането на любимите цветове на Дьолакроа.


#	Френският институт
C>
	__Френски институт__
	Карта 4
	Кей „Конти“ 23
	тел. 01 44 41 44 41
	Метро: St. Michel
	www.institut-de-france.fr
C$
	Колежът на четирите нации, предшественик на Френския институт, е построен със средства, дарени през 1661 г. от кардинал Мазарини, като училище за деца от провинцията. Проектът — две крила във формата на полумесеци, дело на Луи Льово — е повлиян от италианската архитектура. В сградата, преотстъпена през 1806 г. на Френския институт, се помещават пет академии.
	__Френската академия__, най-старата и най-прочутата, е основана през 1635 г. от кардинал Мазарини. В нея членуват само 40 души, известни като безсмъртните (les Immortels).
	__В Академията за изящни изкуства__ длъжности са заемали Орсън Уелс, Питър Устинов и Вацлав Хавел. В параклиса в бароков стил е гробът на Мазарини, а в източното крило се намира първата __обществена библиотека във Франция „Мазарини“__. В съседното __Национално висше училище за изящни изкуства__ (ул. „Бонапарт“ 14), най-голямото художествено училище в Париж, са запазени останките от манастир на августинците, поръчан през 1608 г. от Маргарита Валоа — градината е със свободен достъп (затв. — съб., нед.).


	__Бижута, които се ядат__
	_Напоследък на мода в Париж са дизайнерски пасти, представени като бижута. От другата страна на бул. „Сен Жермен“, срещу музея „Дьолакроа“, се намира Pierre Herme (ул. „Бонапарт“ 72, 75006, тел. 01 43 54 47 77), който сътворява макарони с бели трюфели като съкровища (според сезона), a Pain du Sucre (ул. „Рамбюто“ 14, 75003, тел. 01 45 74 68 02) предлага шоколадови торти с мека средина във формата на сърце. В Patisserie des Reves на Филип Контичини (пекарна, ул. „Бак“ 93, 75007, тел. 01 42 84 00 82; чайна: ул. „Лоншам“ 111, 75016, тел. 01 47 04 00 24) специалитетът е сладкиш „Сен Оноре“ със сметана._


>>	Люксембургският дворец

	_Споменете ли „Люксембург“, повечето парижани вероятно ще ви посочат красивата градина (24 ха), единственото зелено пространство в 6-и район, а не двореца със същото име (където от 1799 г. заседава Френският сенат). Поколения наред градината е сред най-посещаваните в града._
	{img:41_gradina_liuksemburgska.jpg|#На фона на двореца Люксембургската градина е любимо място за разходка.}
C>
	__Люксембурският дворец__
	Карта 4
	Ул. „Вожирар“ 15
	тел. 01 42 34 20 00
	Посещенията в двореца са само
	с екскурзовод; записвания в
	Национална каса
	на историческите паметници.
	(тел. 01 44 54 19 49),
	местата са ограничени.
	Можете да посетите
	парка всеки ден от
	сутрин до вечер.
	Метро: St. Sulpice, Odeon, Luxembourg
	www.senat.fr
C$
#	Дворецът в италиански стил
	И дворецът, и градината са създадени в началото на XVII в. по поръчка на Мария Медичи, която обича да се величае след убийството на съпруга й Анри IV. Измъчвана от носталгия по двореца Пити във Флоренция, където е израсла, и най-вече по градината Боболи, тя възлага на архитекта Саломон дьо Брос да й построи дворец в същия стил на парцел, който закупува от люксембургския херцог. Брос запазва по-малката сграда, Малкия люксембургски дворец (днес официална резиденция на председателя на Сената) и проектира пищна сграда, за която Мария Медичи поръчва 24 монументални платна на Рубенс, изобразяващи важни събития в живота й (днес са изложени в Лувъра). През 1630 г., в т.нар. „Ден на лековерните“, след като е живяла само пет години в приказния си дворец, Мария Месичи е принудена от собствения си син Луи XIII да замине в изгнание.


#	Градината
	Мария Медичи обожава градината си и това личи от 2000 бряста, от овощните градини и цветята, които поръчва да засадят. Въпреки че през XIX в. Шалгрен преобразява градината, тя запазва строгия си план и досега е поддържана безупречно, а цветята през различните сезони, представляват невероятна палитра от багри.


#	Фонтанът „Медичи“
	е сред най-красивите места в градината — дългото езеро е под сянката на стогодишни чинари. Тук можете да видите различни статуи, сред които и малко копие на Статуята на свободата на Огюст Бартолди. Няма по-подходящо място да прекарате някой следобед с деца, тъй като има детска площадка с понита, люлки, пързалки и атракции, с куклен театър и въртележка, изработена по план на Шарл Гарние (архитекта, проектирал операта „Гарние“).


>>	Сен Сюлпис и кварталът наоколо

	_В слънчев пролетен ден, когато цъфтят кестените, „Сен Сюлпис“ е сред най-красивите парижки площади. Ще оцените най-добре внушителния фонтан с четиримата епископи (Йоахим Висконти, 1844 г.) и величествената църква „Сен Сюлпис“ от масите около „Кафе дьо ла Мери“ („Кметското кафене“), в което Албер Камю е бил постоянен посетител._
C>
	__Църквата „Сен Сюлпис“__
	Карта 4
	Пл. „Сен Сюлпис“
	тел. 01 42 34 59 98
	Безплатна обиколка за студенти —
	всяка неделя от 15 ч.
	Метро: St. Sulpice
	www.paroisse-saint-sulpice-paris.org
C$
#	Църквата
	Църквата „Сен Сюлпис“ е изненадващо строга и същевременно величествена сграда, строена в продължение на повече от 135 години (това вероятно обяснява несъответствията между двете кули отстрани на фасадата с колонада). Първият камък е положен през 1646 г. на мястото на по-ранна постройка от XIII в., но поради липса на средства след 20 години строежът е спрян. Започнат е отново през XVIII в. и продължава с прекъсвания до 1778 г., когато е завършена северната кула. Връхна точка в историята на „Сен Сюлпис“ е периодът, когато Йожен Дьолакроа изписва в продължение на десет години __параклиса „Сен Аниес“__. Драматичните сцени „Яков се бори с ангел“ и „Прогонването на Хелиодор от храма“ са последните шедьоври на художника.


#	Улиците наоколо
	Навремето прочутият _maison close_ (бордей) на ул. „Сен Сюлпис“ 36 обслужва клиенти от висшата класа буквално в сянката на църквата. Бордеят вече го няма, но тясната фасада с колонада и жълти и зелени плочки бележи мястото, където се е намирал. По всички улици около __площад „Сен Сюлпис“__ има скъпи магазини за дрехи и бельо, цветарници и книжарници. Районът — истински рай за пазаруващите — се простира чак до „Севър-Бабилон“ и универсалния магазин __„Бон Марше“__. Преди няколко години магазинът е ремонтиран основно и сега е изискан и доста скъп — струва си да отидете дотам дори само заради хранителните стоки в приземния етаж. Точно зад църквата е покритият __пазар „Сен Жермен“__, където днес има магазини на известни дизайнери.


	__Скрито съкровище: Ателието на Пикасо__
	Пикасо рисува „Герника“, докато живее недалеч от „Сен Сюлпис“ в „Грение де Гранд-Огюстен“ (ул. „Гранд-Огюстен“ 7, 75006, тел. 01 43 54 09 00) в сграда с дълга и славна история. През 1610 г. деветгодишният Луи XIII е коронясан за крал на Франция веднага след убийството на баща му Анри IV. Действието в разказа „Неизвестният шедьовър“ на Оноре дьо Балзак, публикуван през 1831 г., се развива в ателието на художник в същата сграда. Вариант на разказа с илюстрации от Пикасо е издаден през 1931 г. няколко години преди той да се нанесе там. В ателието е живял и актьорът Жан-Луи Баро, звездата във филма Enfants du Paradis (Децата на рая) на Марсел Карне. Баро е репетирал в ателието с първата си театрална трупа. В красивото помещение са изложени репродукции на илюстрации от Пикасо; можете да го посетите по предварителна уговорка.


>>	Гробища

	_Векове наред парижани погребват покойниците си в гробището „Иносан“ (Cimetiére des Innocents) в центъра на града, точно до оживените хали. Това е основното гробище за над 20 парижки енории, особено за онези, които нямат свои гробища, за бедните и починалите в болницата „Отел Дийо“. Те са погребвани в общи гробове за ок. 1500 тела — щом гробът се напълни, се копае нов._
	{img:42_per_lashez.jpg|#В красивото гробище „Пер Лашез“ има множество интересни надгробни паметници.}
	В края на XVIII в. зловонието става нетърпимо и тленните останки на близо 6 милиона души са пренесени за 15 месеца в катакомбите недалеч от „Данфер-Рошро“. След това гробищата в обсега на градските стени са затворени и са заменени с гробищата „Пер Лашез“, „Монпарнас“ и „Монмартър“.


#	Гробище „Пер Лашез“
	„Пер Лашез“ (бул. „Менилмонтан“ 8, тел. 01 55 25 82 10, Метро: Pere-Lachaise, Philippe-Auguste) привлича повече хора от всички други парижки гробища — над 2 милиона посетители годишно. То носи името на свещеника йезуит Лашез, изповедник на Луи XIV и собственик на земята от 1665 до 1709 г. През 1803 г. архитектът Александър Брониар прави проект за гробище. Той черпи вдъхновение от градините в английски стил и включва романтични живописни алеи и пищни надгробни статуи, които обаче не вълнуват парижани. Гробището е открито на 21 май 1804 г., но през 1815 г. в него има само 2000 гроба отчасти защото хората го смятат за прекалено отдалечено. Парижката управа решава, че ако премести в „Пер Лашез“ тленните останки на известни личности, парижани, които се интересуват живо от знаменитости, ще последват примера им. През 1817 г. на гробището са прехвърлени тленните останки на Молиер и Лафонтен, както и на Елоиза и Абелар. Така през 1828 г. гробовете вече са 33 000 и много от парцелите са купени. С времето гробището се разширява все повече и днес площта му възлиза на 44 ха — най-голямата зелена площ в Париж след Булонския и Венсанския лес.
	Гробището е подредено на номерирани парцели. Долната част представлява романтична, почти непроходима, гора с гробове и гробници около пясъчни пътеки и покрити с плочник алеи. Горната част е със строг геометричен план. На входа на гробището можете да купите карта, на която са отбелязани най-известните гробове (които обаче няма да откриете лесно). Вероятно ще се наложи да се отклоните от централната алея, за да намерите онова, което търсите. Има множество любопитни гробове и те не са непременно на известни личности. Тук са погребани много знаменитости, включително Фредерик Шопен и Оскар Уайлд (първоначално фигурата на гроба му е съвършена от анатомична гледна точка, но анонимен посетител е отчупил гениталите). Гробът на Джим Морисън, покойния вокалист на _Дорс_, се е превърнал едва ли не в светилище за неговите почитатели. Няколкото трогателни паметника при Стената на комунарите (Mur des federes) отдават почит на французите, загинали в нацистките концентрационни лагери, особено строгият бронзов паметник с три, прилични на скелети, фигури — символ на загиналите в „Бухенвалд-Дора“.


#	Гробище „Монпарнас“
	От 1654 г. на мястото на гробището „Монпарнас“ (бул. „Едгар Кине“ 3, тел. 01 44 10 86 50, Метро: Edgar-Quimet, Raspail) има абатско гробище, което става общинско едва през 1824 г. Разделено на малко (Petit) и голямо (Grand), то е най-малкото от трите и не е така романтично като „Пер Лашез“. Край алеите обаче са погребани тленните останки на много френски интелектуалци и творци и впечатление правят прекрасните надгробни статуи. На гроба на Шарл Бодлер например ще видите бюста на поета от XIX в., надвесен над огромен прилеп и загледан в каменната скулптура на собственото си тяло. Гробницата на семейство Пижон е сред най-пищните — мъжът и жената лежат в огромно легло от камък и бронз.
	Тук е погребан Константин Бранкузи — много от статуите му, включително „Целувката“, красят някои от гробовете — както и Серж Генсбур, Жан-Пол Сартр и Симон дьо Бовоар.


#	Гробище „Монмартър“
	Първоначално гробището „Монмартър“ (бул. „Рошел“ 20, тел. 01 53 42 36 30, Метро: Place Clichy) е зловещо място, където бедняците са хвърляни в общи гробове. През 1879 г. на гробището е направен нов план и сега тук се пазят тленните останки на много знаменитости, сред които Едгар Дега, Емил Зола и Вацлав Нижински.
	{img:43_grobiste_monmartur.jpg|#Прочутото гробище „Монмартър“}


>>	Куполът

	_През 30-те години на XX в. „Куполът“ е бирарията, където хората ходят, за да видят и да бъдат видени. Заведението привлича някои от най-известните интелектуалци на миналия век, между които Хемингуей и Жан Кокто. Този bar Americain (американски бар) е запазил и до днес своята изтънченост._
	{img:44_kupulut.jpg|#От десетилетия бирарията „Куполът“ е модно средище в Монпарнас.}
C>
	__Куполът__
	Карта 4
	Бул. „Монпарнас“ 102
	тел. 01 43 20 14 20
	Метро: Montparnasse-Bienvenue
C$
	Бирарията има своите дни, часове и сезони, въпреки че можете да се нахраните там по всяко време на денонощието. Все пак е най-добре да отидете в сезона на стридите (всички месеци с буквата „р“). Постарайте се да обядвате или да вечеряте възможно най-късно — хората обичат да се заседяват в заведението. Прочутият мокър бар предлага странни коктейли като „Ковчега“ (джин, уиски и водка) и коктейл с името на заведението (ром, „Ноали Пра“, сок от нар и „Гран Марние“).
	Донякъде „Куполът“ загубва атмосферата и кулинарния си престиж, след като е купен от веригата „Flo Brasseries“, но запазва прекрасната си обстановка в стил ар нуво и арт деко с изумителния кубистичен мозаечен под известните 33 колони, изрисувани от квартални художници (повечето от имената им днес не са познати) срещу безплатни питиета.
	Там все още има огромни букети с гладиоли, вежливи сервитьори, които всеотдайно обслужват всеки клиент като важна личност; цари голямо оживление и атмосфера, напомняща за Самюъл Бекет, Ърнест Хемингуей и Салвадор Дали.
	В ерата на мобилните телефони вече не можете да изпитате тръпката да видите името си, изписано на малка черна дъска, когато ви потърсят по телефона, но все още можете да драскате по покривката подобно на швейцарския скулптор Алберто Джакомети.


>>	Югоизточен Монпарнас

	_На няколко пресечки от обширната Люксембургска градина има две съвсем различни забележителности на парижката култура. Музеят „Цадкин“ отдава почит на скулптура, живял десетилетия в Париж. Наблизо е Парижката обсерватория, която предлага поглед към бележитата история на френската астрономия._
C>
	__Музеят „Цадкин“__
	Карта 4
	Ул. „Дасас“ 100
	тел. 01 55 42 77 20
	Затв. — пон.
	Метро: Vavin, Notr-Dame des Champs
	Жп. RER (В): Порт Роял
	www.paris.fr/musees/zadkine
C$
#	Музеят „Цадкин“
	В малката къща с цветна градина само на няколко пресечки от Люксембургската градина роденият в Русия скулптор Осип Цадкин е живял от 1928 г. до смъртта си през 1967 г.
	Къщата е почти непроменена — със скулптури, подредени в пет от стаите и пръснати из уединената градина. Изложени са много от интересните творби на Цадкин, включително неговата най-известна скулптура „Разрушеният град“ (Ville Detruite).


#	Парижката обсерватория
C>
	__Парижката обсерватория__
	Карта 4
	Авеню „Обсерватоар“ 61
	Жп. RER (В): Порт Роял
	www.obspm.fr
C$
	Започната през 1667 г. и завършена през 1672, Парижката обсерватория (Observatoire de Paris) е най-старата действаща обсерватория в света. Сградата е построена от Клод Перо (по-голям брат на писателя Шарл Перо, публикувал оригинала на Пепеляшка). Замислена е като отражение на космоса — основната й част е обърната така, че да съвпада с четирите посоки на света, а стените на двете осмоъгълни кули върху южната фасада показват положението на Слънцето по време на лятното и зимното слънцестоене.
	Тук е съставена карта на повърхността на Луната (1679), разработена е метричната система за мерки и теглилки (1791), Льоверие открива Нептун (1846) и е определена скоростта на светлината (XVIII в.). Обсерваторията е изследователски център по астрономия и свързаните с нея служби, но е затворена за посещения.


	__ПОДСКАЗАНО__:
	_В летен следобед можете да се присъедините към местните жители и да си поръчате кир (изстудено бяло вино с крем от касис) в някое традиционно бистро._
@	Ан Рандеосън
@	Сътрудник на Нешънъл Джиографик


	__Разходка из Монпарнас__
	_Не пропускайте 58-ия етаж на високата 210 м монпарнаска кула, най-високото съоръжение от стомана и стъкло в Европа. Кулата е построена върху старата железопътна гара „Монпарнас“ където на 25 август 1944 г. германската армия подписва капитулацията си. На върха на кулата има панорамен ресторант и тераса с възхитителна гледка към Париж._


>>	Разходка из Монпарнас

	_В някои от най-прочутите заведения тук като „Клозри де Лила“ и „Куполът“ и досега можете да откриете следи от някогашния Монпарнас, макар че за разлика от началото на XX в. той вече не е преливащо от живот средище на изкуствата и литературата._
	{img:45_karta_5.jpg|#карта 5}
C>
	__Разходка из Монпарнас__
	Карта 5
	Пл. „Раул Дотри“
	тел. 01 45 38 52 56
	цена билет €€€
	Метро: Montparnasse-Bienvenue
	www.tourmontparnasse56.com
C$
C>
	Виж също карта 4
	Метро: Raspail
	Продължителност на обиколката —
	предвидете 2 часа
	хотел 2,1 км
	Метро: Vavin
C$
	{img:46_gete.jpg|#Ул. „Гете“ в Монпарнас е известна с театрите си.}
	Започнете разходката от станцията на метрото „Распай“ и завийте по ул. __„Кампан Прьомиер“__(1). На номер 13 се намира Ателие 17, украсено с керамични плочки. Тук ателие наема американският фотограф Ман Рей, след което се премества с любовницата си Кики, по прякор Кралицата, в съседния хотел „Истрия“. Там отсядат много художници и писатели, включително Франсис Пикабия, Райнер-Мария Рилке, Марсел Дюшан и композиторът Ерик Сати. Отсреща, на номер 14 (къщата вече я няма), живее поетът Пол Верлен, който, след като се изнася, завещава стаята си на своя приятел поета Артюр Рембо.
	На номер 9 влезте и прекосете покрития с плочник вътрешен двор, в дъното, на който са ателиетата на други художници. В навечерието на Първата световна война много творци напускат Монмартър и идват в Монпарнас. Сред живелите в тази сграда са италианските художници Джорджо де Кирико и Амедео Модилиани, поетът Райнер-Мария Рилке и живописецът Джеймс Уислър.


	__НЕ ПРОПУСКАЙТЕ__:
	_„Клозри де Лила“, „Балзак“ на Роден „Куполът“, „Селект“._


	Завийте надясно по бул. „Монмартър“ и се насочете към виолетовата табела на __„Клозри де Лила“__(2), любимо заведение на художници и писатели, сред които и Хемингуей. Той пристига в Париж през 1924 г. и веднага харесва „Клозри“, където пише „Голямата река с двете сърца“, част от „И изгрява слънце“, както и много от разказите си. Кубинският махагонов бар (където мястото на Хемингуей е отбелязано с паметна плоча), червените лампи, множеството огледала и кожените седалки и днес ви посрещат не по-малко гостоприемно, отколкото някога.
	Пред „Клозри“ има статуя на маршал Ней, герой от Френската революция и Наполеоновите войни. Хемингуей е живял наблизо, на ул. „Нотър Дам де Шан“ 113 (за да продължите разходката, завийте след „Клозри“ наляво), над една дъскорезница, която вече не съществува (изчезнали са дори номерата на улицата и от 111 те скачат на 115).
	От ул. „Нотър Дам де Шан“ завийте наляво по ул. „Шеврьоз“. На кръстовището с бул. „Монпарнас“ (където е ресторант „Батифол“) се е намирало любимото през 20-те години на XX в. заведение „Жокей“, където се е разпореждала легендарната певица и модел на художниците Кики, по прякор Кралицата.
	На бул. „Монпарнас“ завийте вдясно. На Вавенското кръстовище се издига прочутата статуя __„Балзак“__ на Роден.
	Прекосете бул. „Монпарнас“ и завийте по ул. „Дьоламбър“. Кики е била забелязвана често на номер 5 — ателието на японския художник Цугухари Фуджита, в което е имало вана и течаща топла вода — рядкост по онова време.
	На номер 10 се намира друго любимо заведение — __„Оберж дьо Вениз“__, което през 20-те години се казва „Динго“. В него Хемингуей се запознава със сънародника си Ф. Скот Фицджералд.
	Завийте надясно по ул. „Монпарнас“. Към края на улицата вляво се пада __„Фалстаф“__ (днес модна бирария), където навремето пият питието си Самюъл Бекет, Кики, Ман Рей, Фицджералд и Хемингуей.
	Завийте надясно по бул. „Монпарнас“. Отпред се намират станцията на метрото „Вавен“ и четири от най-прочутите кафенета в света — „Селект“, „Ротонд“, „Дом“ (днес скъп рибен ресторант) и __„Куполът“__(3).


>>	Други места в Сен Жермен и Монпарнас, които да посетите

#	Карето на левия бряг
	Най-добрите антиквариати в Париж са съсредоточени на няколко престижни улици в 6-и район. Вместено между кея „Волтер“, ул. „Сен Пер“, ул. „Юниверсите“ и ул. „Бак“, така нареченото „каре на левия бряг“ предлага магазини с висококачествени мебели, произведения на изкуството и картини. Всеки от около 30-те свързани помежду си магазина излага на витрината си изключителна вещ, свързана с тема, която всяка година се избира за специалното едноседмично изложение в средата на май, www.carrerivegauche.com.
C>
	Карта 4
	Метро: Rue du Вас, Musee d’Orsay
C$
#	Музей на писмата и ръкописите
	Музей на писмата и ръкописите може да звучи скучно, но Musee des Lettres et Manuscrits, който се помещава в красива голяма сграда на бул. „Сен Жермен“, е различен. От каквото и да се интересувате — история, изкуство, наука, музика или литература — все нещо тук ще ви хареса. Учените ще се развълнуват, когато видят написаните на ръка формули на Айнщайн или записките и изчисленията на Мария Кюри, а любителите на историята могат да прочетат писмото, в което Шарлот Корде заявява намерението си да убие Марат. Почитателите на литературата ще останат възхитени от писмо на Марсел Пруст до приятеля и любовника му, композиторът Рейналдо Хан. В музея има три временни изложби годишно.
C>
	Карта 4
	бул. „Сен Жермен“ 222
	тел. 01 42 22 48 48
	Затв. — пон.
	цена билет €€
	Метро: Rue du Вас, Sevres-Babylone,
	St. Germain-des-Pres.
C$
	__ПРЕЖИВЯВАНЕ__:
	_Езиков обмен_
	_Начин да се запознаете с французи, както и да усъвършенствате френския си, е езиковият обмен. Обикновено се споразумявате да се срещнете с някой местен жител на Франция, който иска да упражнява английския си, и двамата се редувате да говорите на всеки език. (Няма причина обаче да не говорите на английски през цялото време.) Може да започнете онлайн, преди да заминете за Франция, като си намерите партньори на www.languageexchange.com или френско/английски езиков обмен във фейсбук, или да отидете на неофициален езиков обмен на места като клуб „Полиглот“, където се провеждат събирания всяка събота от 20 ч. до полунощ в кафене „Базил“ (ул. „Гренел“ 34, Метро: St. Germain-des-Pres)._


#	Рюш
C>
	__Рюш__
	Пасаж „Данциг“ 2
	Можете да посетите някои от ателиетата,
	ако се договорите с хората, които са ги наели;
	Метро: Convention
C$
	Рюш („Пчелина“), който през 2002–2003 г. отпразнува своята 100-годишнина, е сред най-старите действащи селища на творци. Скулпторът Алфред Буше спасява винарския павилион, построен от Гюстав Айфел за Световното изложение в Париж от 1900 г. и го превръща в Рюш (La Ruche), наречен така, защото главното стълбище с формата на пчелин в ротондата води към ателиета, където творците рисуват, ваят скулптури или пишат.
	Многоъгълната сграда е разделена на 24 триъгълни ателиета, наречени quart de brie (резен бри). Тя дава подслон на художници като Амедео Модилиани, Марк Шагал и Константин Бранкузи и на писатели като Аполинер, Макс Жакоб и Блез Сандрар, мнозина, от които живеят и творят тук в ужасна нищета. Сградата се намира и недалеч от кафенетата на Монпарнас. След Първата световна война запада, въпреки че след 1945 г. в нея се влива нова творческа кръв. В един период от време постройката е пред срутване, но е спасена от комитет, оглавяван от Шагал — днес е обявена за паметник на културата и е процъфтяващо творческо средище, www.la-ruche.fr.


>	Шатле и халите

>>	Увод и карта

	_Някогашният пазарен площад при халите е отстъпил място на огромен подземен търговски център, но си остава „търбухът на Париж“, както го е описал Емил Зола._
	{img:47_slushane.jpg|#Модерната скулптура на глава и ръка на Анри Милър „L’Ecoute“ („Слушане“) пред църквата „Сен Юсташ“.}

	_Тесните пресечки в квартала около Шатле и халите наподобяват калдъръмените улици на някогашен Париж — зловонни, с висока престъпност, но изпълнени с живот._
	{img:48_karta_6.jpg|#карта 6}
	В средновековен Париж животът по много площади върви ръка за ръка със смъртта — пазарите и панаирите често се провеждат направо на гробищата заради обширното пространство и наред с тях сред смесените миризми на току-що заклани животни и на пресни селскостопански продукти се появяват мимове, илюзионисти, музиканти, бездомници и крадци.


#	Шатле
	Районът около площад „Шатле“ (Place du Chatelet) е също квартал с висока престъпност, свързван с могъщите гилдии на касапите, кожарите и зловещия затвор „Гран Шатле“ (там сред прословутите начини за изтезание е и стаята във вид на комин, където затворниците са принудени да стоят прави). С двата еднакви театъра и фонтана „Шатле“, украсен в основата със сфинксове, е трудно да си представим площада в някогашния му вид. Съседната камбанария „Св. Жак“ (в стил пламтяща готика) на църквата „Св. Жак на месарите“ е построена за могъщата гилдия на касапите от XVI в. и служи за ориентир на поклонниците, поели към Сантяго де Компостела в Испания. Мидените черупки (_coquilles_), с които те украсяват шапките си, се превръщат в техен символ, оттам и прочутото ястие с миди, гъби и пармезан „Coquilles St. Jacque“. През 1648 г. Блез Паскал използва камбанарията, за да повтори барометричния си експеримент от Пюи дьо Дом, и днес на нея има метеорологична станция (затворена за посещения).
	До Френската революция кеят „Межисри“ служи за обществена кланица, а днес на красивата крайбрежна улица има цветарници и магазини за животни в клетки, макар че невинаги е ясно за какво се продават те — дали за домашни любимци, или за храна.
	За разлика от Шатле някога ул. „Сен Дени“ се радва на блясък и слава, съизмерими с тези на базиликата, чието име носи. Кралете на Франция са минавали по нея сред фонтани, преливащи от вино, а днес тук ще видите заведения за бързо хранене, магазини за облекло и сексмагазини; в северния й край се намира квартал на червените фенери.


#	Халите
	Халите, където от осем века се продават френски изделия, продължават да привличат множеството — особено около Фонтана на невинните (Fontaine des Innocents), където навремето се е намирало едноименното гробище, около парковете, терасите и скулптурите в съседство, около луксозната улица „Сен Дени“ и около църквата „Сен Юсташ“, макар че през 1969 г. пазарът е преместен заради уличните задръствания в Рюнжис, на юг от Париж.
	Съвременният търговски и културен комплекс „Форум“ при халите, който се намира почти изцяло под земята и е заменил пазара, донякъде навява хладина. Поради това е разработен план за цялостното преобразяване на района. Сърцевината на квартала е изместена на юг към съвременния, ярко оцветен център „Жорж Помпиду“ (наричан също Бобур) и кметството в неоренесансов стил (Hotel de Ville). Бобур, селце от XII в., което се е намирало в пределите на градските стени на Филип-Огюст, е запазил донякъде средновековния си дух.


	__НЕ ПРОПУСКАЙТЕ__:
	_Танцово представление в „Театр де ла Вил“_
	_Колоритният и спорен център „Жорж Помпиду“_
	_Реставрираното ателие на Бранкузи_
	_Да похапнете превъзходни ребърца в 3 ч. сутринта_
	_Да се насладите на концерт в известната в музикалната_
	_история църква „Сен Юсташ“_
	_Да си купите ръчно изработена_
	_шапка на ул. „Тикетон“_


>>	Кметството

	_Макар че днешното кметство се помещава в сравнително нова сграда, мястото, където се намира то, винаги е играело важна роля в историята на столицата._
	{img:49_fasada_kmetstvo.jpg|#Статуи украсяват фасадата на кметството.}
C>
	__Кметството__
	Карта 6
	Пл. „Отел дьо Вил“
	(вход за граждани):
	ул. „Риволи“ 29
	тел. 01 42 76 59 46
	Обиколки с екскурзовод —
	само за групи. По предварителна заявка,
	направена 2,5 — 3 месеца по-рано.
	Затв. — съб., нед.
	Възможност за екскурзовод на английски.
	Групите се събират на ул. „Лобу“ 5
	Метро: Hôtel de Ville, Châtelet
C$
	Водата е от ключово значение за управлението на града, водещо началото си от могъщата гилдия на търговците по вода, които контролират търговията по Сена, Оаза, Йона и Марна.
	В средата на XIII в. Луи Свети въвежда градско управление, което се състои от изтъкнати _echevins_ (градски съветници, представители на гилдиите), оглавявани от _prevot des merchants_ (нещо като старейшина и кмет) и избирани от парижките еснафи, за да съставят Parlois aux bourgeois. Символ на Париж става печатът на търговците по вода (с изображение на лодка върху река).
	През 1357 г. градското управление се изнася от площад „Шатле“ — тогавашният кмет Етиен Марсел купува Къщата с колоните (Maison des piliers) на площад „Грев“ (означава бряг), името, с което площад „Отел дьо Вил“ е известен до 1830 г. От 1310 до 1830 г. това първо кметство е място на революции, празненства и екзекуции. Тук през 1789 г. Луи XVI е принуден да целуне кокардата с трибагреника, а по време на Терора Дантон, Марат и Робеспиер използват сградата за щаб-квартира.
	Водата присъства и досега във фонтаните на Франсоа-Ксавие Лалан от 80-те години на XX в. от двете страни на оживената бяла сграда, където често се устройват временни изложби. На Коледа отпред винаги се поставя пищна рождественска сцена.
	Вътре ще видите красиви тържествени зали, блещукащи полилеи, сложна позлатена дърворезба (обърнете внимание на седемте вида дърво в Бертрановия салон), богато украсено парадно стълбище композициите „Лято“ и „Зима“ на Пюви дьо Шаван и стенописи по таваните, посветени на победоносната Трета република.
	След като през май 1871 г. изгаря при пожар, през 1874 1882 г. кметството е построено отново от италианския архитект Ил Бокадоро.


>>	Площад „Шатле“

	_С двата еднакви театъра, внушителния фонтан и невероятния изглед към реката днес площад „Шатле“ има съвсем различен облик. Тук почти няма да откриете следи от страховития затвор и от околните пресечки с висока престъпност. Затова пък са запазени имената на улиците, където са работели касапите и кожарите — улица „Тюри“ (букв. „убиван“) и улица „Екошри“ (букв. „дране“)._
C>
	__Площад „Шатле“__
	Карта 6
	Метро: Chatelet
C$
	Площад „Шатле“ е разположен в самия център на Париж, недалече от Моста на обменителите (Pont au change), по който в онези години се е влизало в града. Изграден е на мястото на старинната крепост Гран-Шатле, издигната ок. 1130 г. от Луи VI Дебели като защита на Сите, и носи нейното име. По времето на Наполеон III площадът е разширен и преустроен, а в периода на Парижката комуна тук са се строели барикади и са се водели ожесточени боеве. На това място са били избити много комунари. По-късно тук се строят съдилище, кметство и затвор.
	Главна забележителност на площада е знаменитият Фонтан на победата, известен още като Палмовия фонтан, съграден през 1806 г. в чест на победи на Наполеон. Фонтанът представлява колона, украсена с палмови листа и древноегипетски сфинксове. Между палмовите листа са издълбани названията на Наполеоновите победи в Италия, Египет и Германия (Лоди, Пирамиди, Маренго, Улм, Данциг). Колоната е увенчана от богинята на победата Нике, творение на Луи Симона Боазо. Монументът е типичен образец на стил ампир (стил на Империята), съчетаващ черти на класическата архитектура на императорския Рим с модерните по онова време египетски мотиви.
	През 1860–1862 г. по молба на барон Осман Давиу в двата края на площада са построени два еднакви театъра — „Шатле“ (днес __Парижки музикален театър) и „Вил“__, навремето собственост на Сара Бернар. Днес с оживената спирка „Шатле“ на метрото и на RER площадът е сред най-ключовите кръстовища в Париж.


	__ПОДСКАЗАНО__:
	_Отидете на външна тераса край Шатле-халите, поръчайте си кафе и гледайте минувачите._
@	Ан Рандеосън
@	Сътрудник на Нешънъл Джиографик


	__Почивка в кафене__
	_След като цял ден сте вървели пеш, няма нищо по-приятно от почивка в кафене. Някои кафенета са обикновени квартални заведения, в които хората обядват набързо, а вечер се срещат местните жители. По принцип кафенетата отварят рано сутрин, за да предложат традиционното grand creme (голяма чаша кафе с мляко) и кроасани на онези, които отиват на работа. През деня в кафенетата се сервира и вино, бира, пастис — силна алкохолна напитка с анасон, разредена с вода — и, разбира се, еспресо (парижани по традиция добавят мляко в кафето си само сутрин). Питиетата са по-евтини au bar (когато стоите до бара), отколкото ел sale (да седите на маса вътре). Още по-скъпи са, ако седнете на маса отвън, но изглежда високата цена не притеснява никого._


>>	Център „Жорж Помпиду“

	_Центърът „Помпиду“ (Centre Georges-Pompidou), който през 1997–2000 г. е ремонтиран основно, е една от най-посещаваните забележителности на града. Разположен в центъра на Париж, той прилича на заспал великан — със сините, зелените, жълтите и червените тръби и отдушници, преплетени на фона на сивите покриви и очертанията на града. През 1977 г. сградата, дело на Ричард Роджърс и Ренцо Пиано, е най-новаторската в съвременната архитектура на Париж и привнася авангарден дух в един от най-старите градски квартали._
	{img:50_pompidu.jpg|#Не всички се възхищават на архитектурата на центъра „Жорж Помпиду“}
C>
	__Център „Жорж Помпиду“__
	Карта 6
	Площад „Жорж Помпиду“
	За инвалиди: Изследователски и координационен
	център за акустика и музика (IRCAM):
	вход откъм площад „Игор Стравински“
	тел. 01 44 78 12 33
	Затв. — четв.
	Музей и изложби — отв. от 11 ч.
	Ателие „Бранкузи“ — затв. сутрин и във вт.
	цена билет €€
	За цените на билетите за изложбите
	се обадете допълнително.
	Метро: Hotel-de-Ville,
	Rambuteau
	www.cnac-gr.fr
C$
	След ремонта на Центъра (наричан от парижани Бобур) за 90 милиона щатски долара главното фоайе придобива нов вид, изложбената площ е почти двойно по-голяма, появяват се улеснения за инвалидите, които сега имат по-лесен достъп, библиотеката (вече с отделен вход) е разширена и оборудвана с 370 компютъра, на долното равнище врати отварят драматичен и танцов театър и киносалон, както и музейна галерия, галерия за графично изкуство и медийна колекция, а също моден (макар и прекалено голям) ресторант („Жорж“), на последния етаж, от който се открива чудесна гледка.
	Можете да посетите __Центъра за промишлен дизайн (CCI)__, посветен на архитектурата, урбанизацията и визуалните комуникации, Изследователския и координационен център за акустика и музика (IRCAM), киното, в което се провеждат кинофестивали и се прожектират редки филми, Детската работилница, която развива усет за цветовете и творческата изява у деца на 6–12 години, и различните конференции, семинарии, лекции и дебати.
	От друга страна, след ремонта посетителите трябва да плащат за асансьорите, нещо, което и двамата архитекти яростно критикуват. Но билетът ви осигурява достъп до Националния музей за съвременно изкуство и невероятната му сбирка от произведения на XX в.


#	Национален музей за съвременно изкуство (Musee National D’art Moderne)
	Неговата сбирка отстъпва само на колекцията на Музея за съвременно изкуство „Метрополитън“ в Ню Йорк и се състои от 45 000 творби от началото на XX в. до наши дни. След ремонта изложбената площ се е увеличила с 50 процента и съвременната експозиция се обновява на половин година (а галериите — на една година).
	Посетителите влизат през залата за съвременно изкуство на четвъртия етаж, където има отделни помещения, посветени на попарта, на arte povera (бедно изкуство) и на други направления, както и на отделни творци като Ив Клайн и Жан Дюбюфе. Следват залите за съвременно изкуство (1905–1960) на горния етаж, където са представени творби на фовизма и кубизма, на Пикасо, Кандински, Руо, Шагал, Матис и други.
	Сред новите придобивки е „Дресьорът“ на Франсис Пикабия. Като цяло са представени повече скулптури (особено на Джакомети) и произведения на съвременното френско изобразително изкуство.
	Сега е по-лесно да се придвижвате и по двата етажа на музея — таваните са отворени, за да се виждат боядисаните в бяло тръби и отдушници, които създават впечатлението за по-голямо пространство и повече светлина. Има видео-фоайета, зали с инсталации и пространства, посветени на пърформанса.

	__Ателието на скулптора Бранкузи__
	_Преди смъртта си през 1953 г. роденият в Румъния скулптор Бранкузи завещава ателието си на френската държава, при условие то да бъде възстановено напълно. Първоначално ателието се намира на задънената уличка „Ронсен“ в 15-и район и е пренесено в Токийския дворец, а след това, през 1977 г. — в центъра „Помпиду“. Изложени са скиците на твореца, оригинали на гипсови отливки, бронзови, а също каменни и мраморни пластики, сечива, макети, легло и дрешник. В ателието се уреждат и временни изложби._


>>	Халите

	_„Форумът“ при халите е само бледо подобие на легендарния „търбух на Париж“, описан от Емил Зола, където продавачките на риба и носачите са работели по цяла нощ, за да заредят до изгрев-слънце павилионите с вкусните продукти, произведени в провинциална Франция._
	{img:51_fotum.jpg|#Кварталът се оглежда във фасадата на комплекса „Форум“ при халите.}
C>
	Халите
	Карта 6
	Метро: Les Halles, Châtelet
C$
	Халите са построени през 1181–1183 г. по инициатива на Филип-Огюст, който влага средства в строителството и от иззетата собственост на евреите, които прогонва през 1182 г. Когато двете големи тържища на манифактуристите и на тъкачите от XIII в., от които се състои примитивният пазар в Шампо, затварят в събота, търговците и занаятчиите разполагат сергиите си при халите (Les Halles).
	(За да си носач на пазара (Fort des Halles), трябва да си в състояние да пренесеш 200-килограмов товар на разстояние 50 м.) В средата на XIV в. пазарите работят три дни в седмицата. През 1851 г. Наполеон III възлага на архитекта Виктор Балтар да направи „чадъри“ от ковано желязо, а през 1854–1912 г. в халите са построени 10 павилиона с железни рамки.
	През 1936 г. са добавени още два, а през 1969 г. пазарът е толкова посещаван и стават такива задръствания по улиците, че властите са принудени да го преместят в Рюнжис, на юг от града. От всички павилиони са пощадени само два и близо десетилетие на мястото на някогашния пазар зее дупка.
	Възстановяването на халите през 1979 г. води до истински търговски и културен бум. Днес голямата станция на метрото и на влаковете RER „Шатле-Ал“ спомага за бързото придвижване на онези, които са тръгнали на работа или на пазар.
	Хора с най-различни професии и обществено положение се стичат в огромния четириетажен подземен търговски комплекс, където има и зали за фотографски изложби, спортен салон, плувен басейн, покрита тропическа градина, киносалон, кафене, библиотека за книги, видеокасети и аудиозаписи, център за музика и танци и билярдна зала.


	__Ресторанти, които работят до късно__
	_Париж е международна метрополия, но изненадващо малко ресторанти работят до късно през нощта. Ако не знаете къде да вечеряте след 22:30 или 23 часа, може и да си легнете гладни, след като сте били на театър или на кино. Най-добрият ви шанс е около халите, където няколко традиционни ресторанта остават отворени до малките часове: La Tour Montlhery (бивш Chez Denise, ул. „Прувер“ 5, 75001, тел. 01 42 36 21 82), La Poule au Pot (ул, „Вавилие“ 9, 75001, тел. 01 42 36 32 96), Au Pied de Cochon (ул. „Кокилие“ 6, 75001, тел. 01 40 13 77 00). В Маре: Les Philosophes (ул. „Вией дю Тампъл“ 28, 75004, тел. 01 48 87 49 64) сервират до 1 часа. Около Шанз Елизе: L’Alsace (бул „Шанз Елизей“ 39, 75008, тел. 01 53 93 97 00) специализиран в шукрут (кисело зеле с картофи и наденички), и Maison de I’Aubrac (ул. „Марбьоф“ 37, 75008) със специалитети от областта Оверн са отворени денонощно през цялата седмица. Близо до Операта: Le Grand Cafe Capucines (Булевард на капуцините 4, 75009, тел. 01 43 12 19 00) сервира морски деликатеси и френски ястия денонощно._


#	Ремонтът
	Сега, 30 години след построяването на спорния комплекс „Форум“ с огледалния „обърнат чадър“ над земята, всичко това предстои да се промени. През 2010 г. най-после започна грандиозен проект за основен ремонт. Първо ще бъде обновена градината. След няколко години архитектурни конкурси, разгорещени консултации с обществеността и усъвършенстване на одобрения проект новите хали ще придобият очертания.
	Архитектът Давид Манжон ще ръководи работата по план, който включва реорганизация на транспортния възел на метрото и влаковете RER, нова градина и прозрачен покрив, известен като „Балдахин“, над пазарния център. Запознати с проекта на Патрик Бержер и Жак Анзиути творци разказват, че леко надипленият жълт покрив, на който ще има слънчеви панели и резервоари за дъждовна вода, ще прилича на огромен космически кораб, кацнал в центъра на Париж.
	В градината ще има две нови детски площадки, описани като „Магьосникът от Оз се среща с братята Марио“. Проектът включва обществена библиотека, оранжерия и две кафенета пред парка.


>>	Пазари

	_Ако искате да усетите местния дух, посетете сутрин някой от пазарите за хранителни стоки, пръснати из цял Париж. Ще се изкушите от красиво подредените червени и жълти чушки, от морските дарове и безбройните видове сирена, а и продавачите ще ви насърчават, хвалейки стоката си._
	{img:52_muftar.jpg|#Пазарът на ул. „Муфтар“ в Латинския квартал привлича местни жители и туристи.}
	Във всеки квартал има пазар. Някои все още са на закрито, в стари сгради, други се появяват само два-три пъти през седмицата. Преди обяд няма много хора и стоката е по-прясна, но в края на деня цените са по-изгодни, защото търговците разпродават евтино последните няколко килограма плодове и зеленчуци. Но не пипайте и не избирайте — посочете какво искате и обяснете на продавача, после го оставете сам да ви даде каквото желаете.


#	Постоянни и временни пазари
	Постоянните пазари са затворени в неделя следобед и в понеделник, а също за няколко часа на обяд. Пазарът „Алигър“ на едноименния площад е сред най-евтините в Париж. Той предлага всякакви екзотични стоки — северноафрикански подправки и люти чушки, има и много сергии за дрехи втора употреба.
	Покритият пазар „Анфан Руж“, най-старият в Париж (1615), отново е отворил врати и там ще намерите екологично чисти продукти, италиански и марокански специалитети.
	Друг живописен пазар се намира в долния край на ул. „Муфтар“ — ако не са туристите, той ще прилича на декор за филм.
	Ако искате да видите изискаността на левия бряг на Сена, отидете на пазара „Бюси“ на ул. „Сен“ и ул. „Бюси“, където в неделя сутрин около оживените (и скъпи) щандове се стичат клиенти главно от Париж. Биологичният пазар на булевард „Распай“ предлага скъпи домашни птици, екологично чисти хранителни стоки и прясно селско сирене. Постоянни пазари има на улица „Моноргьой“, съществува невероятният стар пазар при халите — „Пото“, който обаче не е толкова известен, както и „Понсле“.
	Най-големият временен пазар работи в четвъртък и неделя на бул. „Ришар Льоноар“. Както на повечето квартални пазари, местните жители обикновено ходят при едни и същи търговци, но тъй като цените и качеството са различни, си направете труда да обиколите. Първият следобеден пазар в града е на площад „Бодоайе“ в 4-и район. Работи в сряда следобед.


#	Специализирани пазари
	В Париж има и специализирани пазари. Близо до Парижкия съд на остров Сите се намира цветният пазар. Там в неделя работи и птичи пазар — въздухът се оглася от цвъртенето и песента на птиците. По кея „Межисри“ от другата страна на Сена ще видите цветарници и магазини за домашни любимци.
	Ако търсите антики или стари книги, отидете в събота или неделя на книжния пазар на ул. „Брансион“ край парка „Жорж Брасанс“. Сериозните библиофили идват рано сутрин, за да прегледат какво ново е изложено през седмицата.
	В квартала в подножието на Монмартър можете да намерите платове. Има два основни магазина. В четириетажния „Сен Пиер“ (ул. „Шарл Нодие“ 2) предлагат качествена коприна, вълнени платове и дамаски. От другата страна на улицата е по-класическият и по-скъп магазин „Рен“ (площад „Сен Пиер“ 5). Наоколо са накацали и редица магазинчета за платове, където се продава всичко — от копчета и ширити до топове екзотични африкански и близкоизточни тъкани.


	__ПОДСКАЗАНО__:
	_Пазарът на булевард „Огюст Бланки“, близо до Бют о Кай, се простира, докъдето стига погледът, и е пиршество за сетивата._
@	Патриша Даниълс
@	Сътрудник редактор на Нешънъл Джиографик


	__ПРЕЖИВЯВАНЕ: Как да намерите пазарите__
	_Присъединете се към парижани, за да си купите сирена, салами, шунка и други колбаси на някой от кварталните пазари. За работното време проверете www.paris.fr._
	__Пазари__
	_„Алигър“ (Marché d’Aligre) Метро: Ledru-Rollin_
	_Пазарът на ул. „Муфтар“ (Marché de la rue Mouffetard) Метро: Censier Daubenton_
	_„Бюси“ (нед. сут.) (Marché Buci) Метро: Odéon_
	_Биологичният пазар (нед. сут.) (Marché Biologique) Метро: Sevre Babyloue_
	_Пазарът на ул. „Монторгьой“_
	_(Marché de la rue Montorgueil) Метро: Les Halles, Étienne Marcel_
	_Пазарът на ул. „Пото“ (Marché de la rue du Poteau) Метро: Jules Joffri_
	_Пазарът на ул. „Понсле“ (Marché de la rue Poncelet) Метро: Ternes_
	_Пазарът на бул. „Ришар Льоноар“ (четв. и нед. сут). (Marché du Boulevard Richard Lenoir) Метро: Bastille, Richard Lenoir_
	_„Бодоайе“ (ср. следобед, съб. сут.) (Place Baudoyer) Метро: Hotel-de-Ville_
	_„Анфан Руж“ (Marché des Enfants Rouges) Метро: Temple_
	_Пазарът на ул. „Брансион“ (съб. и нед.) (Marché de la rue Brancion) Метро: Port de Vanves_
	_„Сен Пиер и Рен“ (Marché St. Pierre et Reine) Метро: Barbés-Rochechouart, Anvers_
	_„Сен Юсташ-халите“ (четв. следобед и нед. сут.) (Saint Eustaches-Les Halles) Метро: Les Halles_


>>	Други места в Шатле, които да посетите

#	Фонтанът на невинните
	Това е единственият в Париж ренесансов фонтан с изящни барелефи от 1549 г., дело на Жан Гужон. Тук се срещат влюбени, събират се скейтбордисти, пънкари и скитници. Макар и загрозен от „Макдоналдс“, „Пица Хът“, „Наф Наф“ и други дразнещи окото сгради, площадът, на който се намира фонтанът, демонстрира човешката съзидателност благодарение на музикантите и на мимовете, които неминуемо ще ви очароват.
C>
	Карта 6
	Пл. „Иносан“
	Шатле-халите
C$
#	Църквата „Сен Юсташ“
	Втората по големина църква в Париж, която отстъпва само на Парижката Св. Богородица, е готическа и класическа по план и разпределение, ренесансова като украса. Датира от XVI в. и носи името на римски пълководец, приел християнството, след като вижда кръст между рогата на елен. (Обърнете внимание на главата на елена под фронтона върху красивата ренесансова фасада на напречния кораб.) По време на Френската революция църквата е превърната в Храм на земеделието, което донякъде е уместно, ако отчетем близостта на пазара.
	Мнозина исторически личности оставят отпечатък върху храма „Сен Юсташ“. Така например Луи XIV приема тук първо причастие (1649), пак тук е кръстен Молиер (1622). В църквата е погребан Жан Колбер, финансов министър на Луи XIV (вижте статуята „Колбер и изобилието“ на Антоан Коазво), и е опят Лафонтен (1695); Берлиоз присъства на TeDeum, изпълнен от 950 музиканти (1855), състои се премиерата на Голямата меса на Лист (1866), а Гуно дирижира хора. Благодарение на добрата акустика в църквата открай време до днес се изнасят концерти на хорова музика и орган (за информация проверете „Парископ“).
	Великолепни са стъклописите на Антоан Сулиняк от XVII в. Ще видите картини на художници от Рубенсовата школа („Ученици в Емаус“) и на Симон Вуе („Св. Юсташ Великомъченик“), както и донякъде смущаващата наивистична скулптура на Реймънд Мейсън.
	Сергиите с цветя, месарниците и бутиците около църквата, по ул. „Монторгьой“, дават представа за някогашния оживен пазарен квартал около халите. Ул. „Жур“ е завзета от „Аниес Б.“ и от други модни бутици, но си струва да се отбиете заради великолепния вход на __Замъка на роайомонските абати__. „Нощните птици“ се събират в съседното заведение __„Пие дьо Кошон“__ на ул. „Кокийер“ 6 заради вкусната храна, която се предлага през цялата нощ.
C>
	Карта 6
	Ул. „Жур“
	Халите, Шатле
C$
	__Къде да си купите ръчно изработена шапка__
	_Ето една оригинална идея за сувенир от Париж — ръчно изработена шапка. Отидете в магазина на Антъни Пето (ул. „Тикетон“ 56, 75002, тел. 01 40 26 60 68, www.anthonypeto.com), британски галантерист с чувство за хумор (в раздела „Често задавани въпроси“ в уебсайта му четем: „Шапките ви за мъже ли са или за жени?“ „Да.“ „Ще се върнат ли на мода шапките?“ „Не.“). Там може да мерите различни модели и да изберете шапка с предпочитания от вас стил и материя. Шапката може да бъде ексцентрична или класическа и ще бъде готова за седмица на цена от 110 до 150 евро._


>	Маре и Бастилията

>>	Увод и карта

	_Докато се разхождате из Маре по добре поддържаните площади и тихите паркове и се любувате на прекрасната архитектура, ще ви се стори, че вървите през огромен музей на открито._
	{img:53_mare.jpg|#В историческия квартал Маре са запазени множество стари декоративни детайли.}
	_До XIII в. районът покрай ул. „Сен Антоан“ е мочурлив — „маре“ означава „тресавище“. Някога на това място се простират овощни и зеленчукови градини, напоявани от придошлата Сена. Постепенно то е застроено с къщи, появяват се манастири, а по-късно — луксозни вили (cortilles) и кралски резиденции._
	{img:54_karta_7.jpg|#карта 7}
	Религиозните ордени, които през XIV в. се издържат с градинарство, продават имотите си на благородници, търсещи земи извън градските стени.
	В края на XV в. в района се установява старата аристокрация (noblesse d’épée). Век по-късно се наблюдава прилив на финансисти и интелектуалци от буржоазията, отскоро аристократи (noblesse de robe), които осигуряват на короната средства, купувайки си благороднически титли. След смъртта на Анри II през 1559 г. кралят и царедворците се оттеглят оттук, но благородниците остават и строят великолепни замъци. Към края на XVII в., след като дворецът се пренася във Версай, Маре запада, тъй като е отдалечен, а през 1815 г. вече се свързва главно с дребната буржоазия (petite bourgeoisie.)
	Площад „Вож“ е построен през 1605 г. по разпореждане на Анри IV. Така започва развитието на изискания квартал Маре, застроен с пищни hotels particuliers, които приличат на малки частни замъци; сред тях са замъкът „Сюли“, Роанският замък (където днес се помещава част от Държавния архив), Санският замък, замъкът „Сале“ (където сега е музеят „Пикасо“) и „Карнавале“.


#	Архитектурна традиция
	За разлика от други парижки квартали Маре е спасен от урбанизацията, предприета през 60-те години на XX в., тъй като министърът на културата Андре Малро нарежда той да бъде реставриран заради голямото си историческо значение. Архитектурните традиции са запазени и в квартала ще видите красиви сгради, богато украсени входове, прозорци, вътрешни дворове, барелефи (като „Аполоновите коне“ в Роанския замък), имена на улици, които, както някога, са издълбани върху камъка под обичайните сини улични табели, и исторически забележителности — тук се намират останките от градските стени на Филип-Огюст, Клисонската порта и съседният площад „Бастилията“. В квартала са се установили модни дизайнери и юпита, което му придава особено очарование.
	Магазинът за модни мебели, появил се на мястото на някогашните hammam (турски бани) на ул. „Розие“ в стария еврейски квартал, е показателен пример за начина, по който се променя духът на квартала.


	__НЕ ПРОПУСКАЙТЕ__:
	_Аристократичните жилища на площад „Вож“_
	_Старите табели в Маре_
	_Величествения реставриран музей „Пикасо“_
	_Историята на Париж в музея „Карнавале“_
	_Да ядете фалафел на ул. „Розие“_
	_Разкошната читалня на Санския замък_


>>	Площад „Вож“

	_Площад „Вож“ (Place des Vosges — някога „Роял“, преименуван през 1800 г.) е първият парижки площад с изумителна симетрия. Около него се издигат 36 павилиона от червени тухли, опрени на по 4 колони и увенчани със стръмни метални покриви, които са разположени равномерно — по 9 на всяка от четирите страни. Площадът е изграден на мястото на Двореца с купичките (Maison Royale des tournelles), където дълго време живеят френските крале и който се състои от огромен дворец, парк, ограден със стена, и множество tournelles (малки кули). След смъртта на Луи Орлеански през 1407 г. дворецът става собственост на френския двор. Когато Шарл VI се премества тук от замъка „Сен Пол“, площадът е разширен и вече включва множество жилищни сгради, параклиси, бани, манастирски галерии, паркове, градини, горички, лабиринт и ливади (откъдето идва името на съседната ул. „Фоан“ — „сено“)._
	{img:55_vozh.jpg|#Красиви сгради с червени тухли обграждат площад „Вож“.}
C>
	__Площад „Вож“__
	Карта 7
	Метро: Bastille,
	Chemin Vert, St. Paul
C$
	Тук живеят Шарл VII, Луи XI, Шарл VIII, Луи XII, Франсоа I и Анри II. През 1559 г. Анри II загива в турнир на „Сен Антоан“ (недалеч от днешния „Вож“). Четири години по-късно жена му Катерина Медичи мести кралската резиденция в Лувъра, след което се разпорежда Дворецът с куличките да бъде разрушен. Впоследствие площадът се превръща в конен пазар.
	Отначало Анри IV смята на площада да се построят тъкачници за коприна, за да освободи Франция от зависимостта й от коприната, внасяна от Италия. През 1605 г. обаче, решава да бъде направен кралски площад (Place Royale), на който да се провеждат обществени празненства, липсващи тогава на Париж. Големият южен павилион, наречен Кралски (Pavilion du Roi), служи за образец при изграждането на останалите павилиони; павилионът на кралицата (Pavilion de la Reine) се намира точно срещу него откъм северната страна. Анри IV е убит през 1610 г., преди откриването на площада (1612 г.), ознаменувано с двойна сватба — на Луи XIII (наследник на Анри IV, неговата статуя е на площада), който се венчава за Ана Австрийска, и на принцеса Елизабет Френска, омъжила се за бъдещия Филип IV. 1300 конници минават на шествие под звуците на 150 тръби, 80 гайди, на обои и цигулки; из нощните улици на Париж обикалят мъже с факли, а над Бастилията засияват фойерверки. Впоследствие всички чужди пратеници, тръгнали към Лувъра, задължително спират тук; на площада живеят знаменитости като финансиста Максимилиан Сюли, роанската и генемейската принцеса. Всяка къща с номер има своя история. № 1: Кралският павилион е построен със средства на френския двор, но е даван под наем; кралят никога не е живял в него. № 1-6: тук през 1626 г. е родена прочутата мадам Дьо Севине, която има литературен салон. № 4: през 1789 г. в сградата живее маркиз Фаврас, обвинен, че е подготвил отвличането на Луи XVI и покушението срещу главно командващия Националната гвардия Лафайет.
	№ 6: през 1832–1848 г. тук живее Виктор Юго и написва „Вечерни песни“ и „Рюи Блас“. В началото на XX в. сградата е превърната в музей — __Дом на Виктор Юго__ (Maison de Victor Hugo; тел. 01 42 72 10 16; www.musee-hugo.paris.fr; Затв. пон.) — в който е изложено леглото с балдахин — в него писателят издъхва. № 7: входът на малкия замък „Сюли“, откъдето през XVII в. собственикът му херцог Сюли е излизал на Кралския площад. № 8: в средата на XIX в. на втория етаж живеят Теофил Готие и Алфонс Доде; №9: през 1857 г. тук живее легендарната актриса Рашел (Елиза Феликс), а сега в сградата се помещава ресторант „Ламброази“. Обитател на №21 през 1615–1623 г. е кардинал Ришельо.
	През 1818 г. на мястото на бронзовата статуя на площада, поставена през 1639 г. от Ришельо, се издига статуята на Луи XIII. Днес наоколо растат липи и всеки може да се излегне на тревата — нещо, което по правило е забранено в Париж. Много приятно е да се разхождате в неделя следобед край аркадите, да слушате разнообразната музика и да разглеждате малките магазини.


	__ПРЕЖИВЯВАНЕ: Английска закуска по френски__
	_Представата на французите за английска закуска не е съвсем точна. В повечето парижки ресторанти, които предлагат английска закуска, поднасят на клиентите няколко ястия наведнъж — салата, яйца, сладкиши, препечени филии или палачинки, пушена сьомга или шунка, понякога последвани от основно блюдо и десерт. Ако решите да опитате, ще ви трябва голям апетит._
	_Ето някои популярни места, в които предлагат английска закуска в неделя. Със сигурност ще бъдат препълнени, обикновено с млади бохеми, Des Gars dans la Cuisine (ул. „Вией дю Тампъл“ 72, 75003, тел. 01 42 74 88 26), на няколко пресечки западно от площад „Вож“, и Cafe Chariot (Маре, ул. „Бретан“ 38, 75003, тел. 01 44 54 03 30). Чудесна английска закуска можете да опитате в Rose Bakery (ул. „Дьо Белейм“ 30, 75003, тел. 01 49 96 54 01 или на ул. „Мартърс“ 46, 75009, тел. 01 42 82 12 80), близо до музея „Пикасо“, но се подгответе да чакате за маса. За превъзходна мароканска закуска отидете в „404“ (Маре, ул. „Гравилие“ 69, 75003, тел. 0142 74 5781)._


>>	Улиците на Париж

	_Векове наред е било трудно и опасно да се върви по тъмните и кални парижки улици, които са били без имена и номера. През XV в. по магазините се появяват табели, които в началото представляват неугледни парчета ламарина, окачени на дълъг железен прът. В средата на XVIII в. те вече са по-малки и са прикрепени над самите входове. В музея „Карнавале“ можете да видите някои от най-живописните табели на магазини._
	{img:56_detaili.jpg|#Улиците на Париж, като например „Муфтар“, изобилстват с впечатляващи детайли.}


#	Имена на улиците
	През 1728 г. е издадена заповед да се сложат имена на улиците. Из целия град се появяват табели, но понякога имената са издълбавани направо върху камъка по кръстовищата. През 1844 г. в употреба влизат сините метални табели, които познаваме днес. Имената на улиците се сменят многократно — те са наричани на известни търговци или жители като Галанд, на близки села като Белвил и Шарон, на църкви, на занаяти („Кутелри“ — „Ножарство“, в квартала на ножарите), на забележителности — фонтани и конни тържища (задънена улица „Ха! Ха!“ или задънена улица „Роял Сен Антоан“), на магазини („Ша ки пеш“ — „Котка, излязла на лов“, и „По дьо фер“ — „Желязното гърне“), на исторически дати и събития (булевард „Катр Септамбър“ — „Четвърти септември“), на герои, на победи, на водачи и дори на станции на метрото. През 1994 г. новите улици около Френската национална библиотека са наименувани на писатели — Франсоа Мориак, Реймон Арон и др.
	В някои квартали, например в Маре, и досега можете да видите под синята табела името, издълбано върху камъка. По време на Френската революция е заличено всичко, свързано с религията и кралете, а след Първата световна война ул. „Берлин“ например става ул. „Лиеж“. Има случаи, когато имената са шокирали жителите — ул. „Пеликан“ първоначално е свърталище на съмнителни типове и се казва „Поало Кон“ („Космат задник“), други имена се основават на играта на думи (през 1868 г. ул. „Кроа“ („Кръст“), става ул. „Йожен Дьолакроа“).


#	Осветлението в Града на светилната
	През 1318 г. Париж е осветяван само от три обществени фенера — един пред крепостта затвор „Гран Шатле“, втори при Нелеката кула, за да направлява моряците, и трети, „фенера на мъртъвците“, при гробището „Иносан“. През първата половина на XVI в, Луи XII, Франсоа I и Анри II се разпореждат на един от прозорците в къщите да се слага свещ. Въпреки това всяка нощ по улиците на града се извършват средно 15 убийства. През 1662 г. за онези, които се придвижват нощем из града, е въведено подвижно осветление. Дори да живеят през една-две стълбищни площадки, до вратите ги придружават мъже с восъчни факли (цената зависи от стопения восък) или с газеници.
	При Луи XIV (упр. 1643–1715) по улици те са сложени 3000 фенера, които постепенно са заменени с газено осветление. През 1837 г. газените лампи наброяват 1300 — на свечеряване ги палят 240 мъже, които се справят със задачата само за 45 минути. При Реставрацията това осветление се разпространява бързо и през 1845 г. вече има 8000 лампи. За първи път през 1878 г. площад „Опера“ е осветен с електричество.
	Напоследък мостовете са обновени с високотехнологични осветителни системи с халогенни лампи, насочени към скулптури или други детайли. За разлика от по-традиционното осветяване с прожектори Айфеловата кула сега свети отвътре и заблестява на всеки кръгъл час, след като се стъмни.
	{img:57_tabela.jpg|#Синята емайлирана табела на площад „Виктоар“ е типична за старите улици е Париж.}


#	Какво да търсите
	Ще видите Париж най-добре, ако се разхождате бавно — докато вървите, поглеждайте нагоре към градините по покривите, пиластрите, кариатидите и мозайките. Из цял Париж високо по сградите ще откриете и стенописи. Идеята за тях се заражда покрай рекламите за аперитива „Дюбо Дюбон Дюбоне“ и шоколадовата напитка „Банания“, които през 30-те го дини на XX в. са нарисувани по стените и на някои улици стоят и до днес. През 70-те години на редица художниците е възложено да украсят стените с фрески. През годините из целия град се появяват нови и нови изображения — човека при метростанция „Етиен Марсел“, който се качва по стълбище заедно с пианист и цигулар, и синьо-лилавата зимна градина на ул. „Рьойи“ 60 в 12-и район.


	__Вълци и лоши момчета__
	_Едно от удоволствията при разглеждането на улични табели в Париж е открива нето на ексцентрични имена на улици:_
	_Rue de I’Arbre Sec (ул. „Сухо дърво“, 1-ви район) от разказите на Марко Поло_
	_Rue des Deux Boules (ул. „Две топки“, 1-ви район), вероятно кръстена на магазин_
	_Rue des Mauvais Garcons (ул. „Лоши момчета“, 4-и район)_
	_Rue Dieu (ул. „Бог“, 10-и район), кръстена на генерал Дьо Гол_
	_Rue Breche aux Loups (ул. „Вълча паст“, 12-и район)_
	_Rue Vineuse (ул. „Винарска“, 10-и район); крал Луи XIII спирал там и пиел виното, произведено в местния метох._
	_Rue Poulet (ул. „Пиле“, 18-и район)._


>>	Музеят „Пикасо“

	_Музеят, чийто импозантен вход е охраняван от сфинксове, притежава най-голямата сбирка от произведения на Пикасо в света и дава ясна представа за свежестта и изобретателността на художника в използването на изразните средства. Ако се интересувате от изкуството на XX в., непременно го посетете._
C>
	__Музеят „Пикасо“__
	Карта 7
	Замъкът „Сале“
	ул. „Торини“ 5
	тел. 01 42 71 25 21
	Затв. — вт.
	цена билет €€
	Допълнителен билет по време
	на специални експозиции
	Метро: St. Sebastian Froissart,
	Chemin Vert
	www.musee-picasso.fr
C$
#	Замъкът „Сале“
	Музеят на Пикасо (Musée Picasso) се помещава в замъка „Сале“, построен през 1656 г. по проект на Жан Булие за Пиер Обер дьо Фонтене, който събира данъка върху солта. („Sale“ означава „солен“, а в преносен смисъл — „много скъп“, вероятно защото по онова време осоленото месо се смята за по-ценно. И наистина, строежът на замъка е изключително скъп). Обер, новобогаташ, натрупал пари от данъците върху солта, явно е държал на показността и това личи от величественото стълбище от кован метал, по което има крилати фигури, окичени с венци от плодове и с медальони отдолу, и от Юпитеровия салон с херувими, венци и два медальона с полегнали богове. Украсата е дело на скулптора Мартен Дежарден.
	След смъртта на Обер замъкът е даван под наем — включително на посолството на Венеция и на Льоклерк дьо Жуине, последния парижки архиепископ преди Френската революция, който покрива голите скулптурни фигури по стените. По време на Революцията замъкът е ограбен, после е продаден и е даден под наем на две художествени училища — Централното училище за изкуство и занаяти и Училището за художествени занаяти. През 1964 г. кметството на Париж откупува замъка и го преотстъпва на държавата. Решено е там да бъде открит музей на костюмите. Но след смъртта на Пикасо през 1973 г. изниква необходимостта от хубав музей, в който да бъдат изложени произведенията му, и през 1976 г. е предпочетен именно замъкът „Сале“.
	{img:58_sale.jpg|#Замъкът „Сале“ предоставя елегантна обстановка за творбите на Пикасо.}


#	Пикасо — човекът и художникът
	Пикасо е обичал да се шегува, че е най-големият колекционер в света на творби на Пикасо — той наистина запазва за себе си много от произведенията, които създава за близо 80 години. Роден е през 1881 г. в Малага и на 23-годишна възраст напуска Испания, за да дойде във Франция. Чувства я близка и затова почти през целия си живот живее тук. През 1934 г. посещава Испания, но се зарича никога вече да не стъпи там заради режима на Франко, който категорично отхвърля.
	След смъртта му (в Мужен), неговите наследници даряват произведенията му, вместо да плащат данък „Наследство“, и това дава възможност на държавата да подбере работите, които днес са в основата на музейната сбирка. Подбраните творби не са сред най-добрите от богатото творчество на художника, но дава ясна представа за изкуството му. Музейната колекция се състои от общо 203 картини, 158 скулптури, 28 релефни платна, 16 колажа, 88 керамични изделия и над 3000 графики и рисунки, като се започне от „Босо момиче“ (рисувана през 1895 г., когато Пикасо е на 14 години) и се стигне до по-късните му произведения. Пикасо запазва за себе си много от своите шедьоври и макар много от тях да са включвани във временни експозиции, има и такива, които никой, дори приятелите му, не е виждал.
	Музеят е интересен именно с броя на произведенията и с тяхното многообразие. Експонатите проследяват развитието на Пикасо: Синия период, започнал, след като негов приятел — Касагемас — се самоубива, Розовия период, през който той набляга върху обема и опростява формите, присъщи на иберийското изкуство, влиянието на изкуството на Африка и Океания, което Пикасо открива на изложба в Етнографския музей на „Трокадеро“, развитието му от кубизма на Сезан към собствената интерпретация на обемите, революционния начин, по който включва предмети от бита, („истински елементи“), за да подчертае идентичността на изображението, и който не е познат в живописта, тематичните му работи, посветени на минотавромахията, разпятието, коридата и преминаването от живописта и скулптурата към колажа, при което наблюдаваме използването на специфични изразни средства.
	В музея са показани и любимите модели на Пикасо: Дора Маар, жена му Жаклин и Мари-Терез — интерпретирани по най-различни начини, от което проличава, че като рисувач Пикасо наистина няма равен на себе си. Ще видите и колекцията на самия творец, включваща работи на Пол Сезан, Анри Матис, Жорж Брак, Андре Дерен, Пиер Реноар и Митничаря Русо, както и сбирката му с образци на първобитното изкуство.


	__ПРЕЖИВЯВАНЕ: Мания по минали сезони__
	_Не е необходимо да харчите много пари за висша мода. Направете като парижаните — купете си миналогодишните тоалети на Сен Лоран или Диор от някой магазин на консигнация в града. Или се присъединете към младежите в модните магазини за дрехи от минали сезони, много от които се намират в Маре. На една пресечка от музея „Пикасо“ се намира Violette et Leonie (ул. „Поату“ 27 и ул. „Сантонж“ 1, 75003, тел. 01 44 59 87 35, www.violetteetleonie.com), който предлага хубава селекция от сравнително скорошни облекла, а в по-далечния GoldyMama (ул. „Сюрмелин“ 14, 75020, тел. 01 40 30 08 00, www.goldymama.com) ще намерите дизайнерски дрехи от минали сезони и обновени облекла втора употреба._


>>	Еврейският квартал
	_Според летописите на Григорий Турски евреи живеят в Париж от VI в. Смята се, че са дошли заедно с римляните като търговци и занаятчии. Но първият еврейски квартал в града се появява едва през 1119 г. на ул. „Жуиври“ (днес ул. „Сите“)._
	{img:59_rozie.jpg|#На оживената ул. „Розие“ има магазини с традиционна еврейска храна.}
C>
	__Еврейският квартал__
	Карта 7
	Около ул. „Розие“
	Метро: St. Paul
C$
C>
	__Музеят на изкуството и историята на юдаизма__
	Замък „Сен Енян“ ул. „Тампъл“ 71
	тел. 01 53 01 86 60
	Затв. — съб. и на някои еврейски празници
	цена билет €€
	Метро: Rambuteau, Hotel de Ville
	www.mahj.org
C$
	След като през 1182 г. Филип-Огюст прогонва евреите, те се заселват отново тук през 1198 — някои се завръщат на левия бряг на Сена, а други отиват на десния бряг и ул. „Сен Бон“. През вековете евреите многократно са прогонвани и после им е разрешавано да се завърнат. През 1791 г. по време на Френската революция им е дадено гражданство. През 1871 еврейската общност наброява 25 000 души.
	В края на XIX в. от Централна и Източна Европа прииждат евреи, които се установяват около __ул. „Розие“__. След като през 1950–1962 г. пристигат и сефарадски евреи от Египет, Алжир, Тунис и Мароко, общността се пръсва и извън този район.
	Днес по-традиционната част от квартала е разположена в западния край на ул. „Розие“. В съседство се намира старото мъжко еврейско училище (École des Hospitalieres, ул. „Оспиталиер — Сен Жерве“ 10), откъдето са депортирани 16 ученици — на стената е изсечено: „НЕ ЗАБРАВЯЙТЕ“ („N’OUBLIEZ PAS“).


	__Музеят на изкуството и историята на юдаизма__
	(Musee d’Art et d’Histoire du Judaisme) е посветен на юдейското наследство и в него се набляга на церемониите, обредите и обучението. През 2005 г. е открит нов паметник на жертвите от Холокоста, или __Паметник на всесъжението (Shoah)__, със стена с имена и център за документи.


>>	Музеят „Карнавале“

	_Музеят е посветен на историята на Париж и се помещава в замъка „Карнавале“ където навремето е живяла прочутата писателка мадам Севине. Ренесансовата сградата е издигната през 1548 г. за председателя на парламента, но е купена от вдовицата на учителя на Анри III Кернвеноа по прякор Карнавале._
C>
	__Музеят „Карнавале“__
	Карта 7
	Ул. „Севине“ 23
	тел. 01 44 59 58 58
	Затв. — пон.
	цена билет €€ за
	специални експозиции
	Метро: St.Paul, Chemin Vert
	www.camavalet.parls.fi
C$
	{img:60_karnavale.jpg|#Уединената градина на музея „Карнавале“.}


#	Музеят
	През 1866 г., докато прочиства Париж и изтласква бедните към предградията, барон Осман моли кметството на Париж да му преотстъпи музея „Карнавале“ (Musée carnavalet), за да съхранява там покъщнината от постройките, които руши. Сградата е разширена, издигнати са галерии в ренесансов стил, добавени са архитектурни елементи като назаретския свод (от някогашната сграда на кметството). Музейната сбирка е изложена в две сгради — в обновения замък „Карнавале“ е колекцията от зараждането на Париж до френската революция, а в съседния замък „Льопелтие дьо Сен Фарго“ можете да видите най-голямата сбирка в света от портрети и предмети от времето на Френската революция и след това.


#	Сбирките
	Експонатите в залите са подредени хронологично, за да дадат представа за променящия се облик на Париж. Обхващат времето от зараждането на града до Късния ренесанс през XVI в., от декоративните ансамбли на XVII в. до Френската революция, Втората империя и бел епок. Ще откриете и спалнята на Марсел Пруст, умален макет на гилотина и вещи на Волтер и Русо. Не пропускайте стенописите на тавана, изпълнени от Шарл Льобрюн, в замъка „Ривиер“, колекцията на Бувие от вещи на Луи XV и салона на Дьомарто, дело на Буше и Фрагонар. В зимната градина са изложени малки неолитни лодки (намерени при археологически разкопки в Берси) и други предмети от римско време. Правят се временни експозиции и концерти.


>>	Прочути парижки любовни връзки

	_В Париж времето за влюбените сякаш е спряло. Страстта, неосезаема и мимолетна като обаянието на града, е родила победила времето любов между скулпторите Огюст Роден и Камий Клодел и писателите Анаис Нин и Хенри Милър. Тези любовни връзки са толкова впечатляващи, че за мнозина столицата е синоним на любовта._
	{img:61_jozefin.jpg|#Картината на Жак-Луи Давид представя момента, в който (1804 г.) Наполеон прави императрица любимата си съпруга Жозефин.}


#	Любов, която ги събира и в смъртта:
#	Елоиза и Абелар
	Тленните останки на двама влюбени, за които разполагаме със сведения, се намират в „Пер Лашез“. През 1118 г. мъж на име Фюлбер предлага на Пиер Абелар (1079–1142) да го подслони в дома си на остров Сите, при условие че се заеме с обучението на Елоиза (17-годишната му племенница). Въпреки разликата във възрастта (Абелар е на 39 години) двамата се влюбват и се венчават тайно. Възмутен, Фюлбер устройва капан на Абелар и го скопява. Елоиза, която умира 24 години след своя любим, приживе урежда тя и любимият й да бъдат събрани в смъртта, като бъдат погребани в един и същ ковчег, но възмутена монахиня осуетява намеренията й и ги слага в различни ковчези. През 1817 г. волята на Елоиза най-сетне е изпълнена и тленните останки на двамата са събрани в гробница в неоготически стил в „Пер Лашез“.


#	Любовницата на краля:
#	Анри II и Диана дьо Поатие
	Инициалите на Анри II (1519–1559) и на Катерина Медичи, изсечени на много места в южното крило на Квадратния двор в Лувъра навеждат на мисълта, че двамата са си били много предани един на друг. Всъщност обаче преплетените букви „Н“ и „C“ изразяват силната обич на Анри към неговата любовница Диана дьо Поатие, която е 20 години по-голяма от него. И така, отличителните знаци по емблемите трябва да се четат като двойно „D“ — от Диана, а не като „C“ — от Катерина (на фр. Catherine). Когато Анри преотстъпва на Диана приходите от данъка върху църковните камбани, Рабле отправя прочутата си жлъчна забележка: „Кралят окачи камбаните на кралството на врата на своята кобила.“ Кралицата е обречена на немилост до смъртта на краля, но впоследствие си отмъщава, като изпъжда Диана от любимия й замък „Шононсо“ в долината на Лоара.


#	Несподелена любов:
#	Наполеон и Жозефина
	Наполеон Бонапарт, човекът, завладял почти цяла Европа, трудно завоюва жената, която обича. На 9 март 1796 г. той се жени на обикновена гражданска церемония за Жозефина дьо Боарне. Онова, което започва като брак по сметка за Жозефина, овдовяла аристократка, стремяща се към финансова и политическа сигурност в смутните години след Френската революция, е истинска любов за бъдещия император на Франция, страстно влюбен в жена си. Наполеон завършва едно от многото си пламенни писма до нея с думите: „Ще те видя след три часа. Дотогава, _mio dolce amor_, хиляди целувки, но ти не ми ги връщай, защото възпламеняват кръвта ми.“ Двамата прекарват най-щастливите си мигове в замъка Малмезон, но през 1809 г. Наполеон се развежда с Жозефина, защото тя не може да му роди наследник. Ала той продължава да покрива разходите по разточителния и начин на живот, макар и да я умолява да не харчи толкова безразсъдно. Въпреки че Наполеон продължава да я подкрепя, през 1814 г. Жозефина умира с дългове, възлизащи на три милиона.


#	Романтиците:
#	Жорж Санд и Фредерик Шопен
	XIX в. е времето на романтизма. Сред най-изтъкнатите личности от онази епоха е писателката Жорж Санд (псевдоним на Амандин-Орор-Люси Дюпен, родена през 1804 г.), която напуска тесногръдия си съпруг и пристига в Париж, за да се отдаде на необуздан бохемски живот. Има кратка, но бурна връзка с френския поет Алфред дьо Мюсе, последвана от най-прочутата й любов с полския композитор Фредерик Шопен.
	Двамата се присъединяват към общността на художниците и писателите романтици, които се установяват в квартала, познат като Нувел Атен (Новата Атина), на юг от Монмартър. Разделят се през 1847 г., когато Шопен се разболява от туберкулоза и трудно понася прекалената майчинска загриженост на Санд. Спомен за известната двойка ще откриете в Музея на романтичния живот (Musée de la Vie romantique; ул. „Шаптал“ 16, тел. 01 55 31 95 67; www.vie-romantique.paris.fr; Затв. — пон.; Метро: St. George или Pigalle), в който са изложени лични вещи на Шопен и е възстановена всекидневната на Жорж Санд.


	__ПОДСКАЗАНО__:
	_Да бъдеш истински парижанин, означава да не се замисляш да се отдадеш на греховни удоволствия._
@	Тарас Греско
@	Автор за списание Нешънъл Джиографик


#	Еротиците:
#	Хенри Милър и Анаис Нин
	Във филма „Хенри и Джун“ (1990) донякъде е показан бурният любовен триъгълник между американския писател Хенри Милър, жена му Джун и френската авторка на еротична литература Анаис Нин през 30-те години на XX в.
	Тримата се впускат да изследват сексуалната свобода и така се ражда нова литературна форма, както и забранените _Тропикът на Рака_ на Милър, публикуван едва през 1961 г. в Съединените щати, _Дневникът_ на Анаис Нин (в който тя описва сексуалните си преживявания) и _Делтата на Венера_.


>>	Разходка из стария Маре

	_Най-запазеният парижки квартал е наситен с исторически и архитектурни ценности. Ще са ви необходими поне няколко дни, за да посетите всички музеи, дворци, площади и забележителности тук._
	{img:62_mare_razhodka.jpg|#Приятно е да се разхождаш сред старите сгради и площади на Маре.}
	{img:63_karta_8.jpg|#карта 8}

	__НЕ ПРОПУСКАЙТЕ__:
	_Площад „Вож“_
	_Площад „Марше Сен Катерин“_
	_Музея „Карнавале“_
	_Площад „Жорж Кеин“_
	_Музея „Пикасо“_


	Тръгнете от площад „Бастилията“ по ул. „Сен Антоан“, покрай статуята на Бомарше отдясно. Завийте вдясно по ул. „Бира“, за да излезете на __площад „Вож“__(1). От покрай Павилиона на краля, после пак завийте надясно под аркадите, за да посетите магазините и галериите и да разгледате прекрасните частни къщи. Минете през безистена на №7, за да отидете в красивия парк и да видите ренесансовата сграда на замъка „Сюли“, където редовно се уреждат фотоизложби. Нощем безистенът може да е затворен — в такъв случай се върнете на ул. „Бираг“, за да излезете на ул. „Сен Антоан“.
	На ул. „Сен Антоан“ завийте вдясно, после отново вдясно по ул. „Карон“. Продължете по площад „Марше Сен Катерин“, където през XIII в. е имало голям манастир на августинците. Прекосете площада и завийте наляво по тихата ул. „Жаран“. След номер 6 ще се озовете в прелестна част от улицата, която прилича на село. Там завийте надясно по ул. „Севине“, след това наляво по ул. „Франк Буржоа“. (Ул. „Пули“, или „макари, скрипци“, между ул. „Вией дю Тампъл“ и ул. „Пейен“, е наречена така заради становете в средновековните тъкачници.) На номер 23, където сега се намира скъп магазин за обувки, навремето имало boulangerie (хлебарница) в стил бел епок.
	__Посетете музея „Карнавале“__(2), след това продължете по ул. „Франк Буржоа“. Обърнете внимание на красивата четириъгълна наблюдателна кула с буквите „S. С.“ в основата — те бележат края на имота на манастира „Св. Екатерина (на фр. Saint Catherine) от долината на учениците“, от който е купена земята. Тя е част от една от най-старите постройки в Маре — __Ламоаньонския дворец__ (днес Историческата библиотека на Париж Bibliotheque historique de la Ville de Paris). След възхода на нацизма Ектор Гимар, проектира синагогата на ул. „Паве“ 10; впоследствие намира убежище в Съединените щати заедно със съпругата си, американска еврейка.

C>
	Виж също картата на квартала 7
	Пл. „Бастилията“
	Продължителност на обиколката —
	Предвидете 3 часа
	хотел 2,4 км
	паркинг — ул. „Розие“
C$
	Завийте надясно по ул. „Пейен“. На __площад „Жорж Кейн“__, прелестен малък парк с развалини и паметници, се намира __Музеят на камъка в Париж__ (Musée Lapidaire de Paris), гробище за стари камъни. Погледнете към __музея „Коняк-Же“__(3), на номер 11 вляво по улицата и обърнете внимание на покрива с форма на кораб на Шведския културен център в съседство, където навремето е живяла гувернантката на децата на Мария-Антоанета. Особено красив през лятото е вътрешният двор на номер 13.
	Завийте наляво по ул. „Парк Роял“, срещу площад „Леополд Ашил“, и продължете към площад „Торини“. В __замъка на Либерал Брюан__ на ул. „Перл“ 1 има Музей на ключалките с дръжки на врати, метални резета и ключалки от римско време до бел епок, включително изискани образци от различни кралски дворци.
	На ул. „Торини“ завийте надясно, за да излезете при __музея „Пикасо“__(4). Върнете се назад и продължете по ул. „Перл“, като на ъгъла на ул. „Вией дю Тампъл“ свърнете наляво към __Роанския замък__(5). В него можете да видите великолепния барелеф „Аполонови коне“ на Робер Льолорен (отворено е само за временни експозиции и за предварително заявени екскурзии). Тръгнете по ул. „Катър Фис“ (продължение на ул. „Перл“ след кръстовището с „Вией дю Тампъл“) към __двореца Генего__(6), вдясно.
	Тази жилищна сграда от XVII в., в която сега се помещава Музеят на лова и природата (Musée de la chasse et de la nature; ул. „Аршив“ 60, тел. 01 53 01 92 40; затв. — пон., метро: Рамбюто), с безупречно подредената малка градина е единствената, дело на Мансар, която е изцяло запазена.


#	Разходка из стария Маре
	Завийте наляво по ул. „Аршив“ — на номер 58 е величествената __Клисонска порта__(7) (построена през 1372–1375 г.) с готически кули от двете страни. Издигната е върху земя на тамплиерите и през нея се е влизало в къщата на Оливие дьо Клисон, майордом на френските крале, главнокомандващ на Франция в отсъствието на краля и боен другар на военачалника Дю Гесклен. Портата е сред най-старите постройки в града, запазили се до днес. През XVI в. гизите, най-могъщият род в Маре, купуват къщата и по време на религиозните войни я използват за щабквартира — клането през Вартоломеевата нощ вероятно е замислено тук. Сградата е обновена от принца на Субиз Франсоа дьо Роан и Клисонската порта е включена към нея. В началото на XIX в. къщата става държавна собственост — през 1808 г. по разпореждане на Наполеон ул. „Катър Фис“ и ул. „Аршив“ са обединени — за да се съхранява там държавният архив.
	На ул. „Франк Буржоа“ завийте наляво. Вдясно, на номер 55, се намира „Мон дьо Пиете“, или „__Креди Мюнисипал__“, държавна заложна къща, аукцион и банка, създадени през 1777 г. Влезте във вътрешния двор вдясно, за да видите останките от една от двайсетте кули от осемвековната градска стена на Филип-Огюст, съхранена благодарение на намесата на Виктор Юго. Продължете към изящната ренесансова кула на ъгъла на ул. „Вией дю Тампъл“ и ул. „Франк Буржоа“, дом на Жоан Еруе, ковчежника на Луи XII.
	Завийте вдясно по ул. „Вией дю Тампъл“, където на номер 47 ще видите изумителна входна фасада с главата на Медуза, дело на Рьоноден, и замъка „Амло дьо Бисьой“, известен и като __Двореца на холандските посланици__(8), където Бомарше е живял и е написал Сватбата на Фигаро. Въпреки че в сградата никога не е имало посолство, през 1720–1727 г. тук живее протестантски свещеник от посолството на Холандия, който след отмяната на Нантския едикт отслужва църковни служби. Тук се венчава и един от роднините на Бенджамин Франклин, а през 1766 г. приема кръщение протестантката Некер, бъдещата Мадам дьо Стал. Почукайте и може би ще ви разрешат да влезете и да видите барелефа „Ромул и Рем“ от 1660 г. и четирите големи слънчеви часовника.
	След като излезете, завийте вдясно, а после вляво по ул. _„Розие“_(9), сърцето на средновековния еврейски квартал. На номер 8, 10 и 14 ще откриете останки от градската стена на Филип-Огюст.


	__СЪВЕТ НА ПОЗНАВАЧ__:
	_L’Az du Falafel на ул. „Розие“ предлага_
	_най-хубавия фалафел в града, както и_
	_пържен нахут, овкусен със зехтин,_
	_чесън, червен пипер и лимонов сок,_
	_кисело зеле и хариса (тунизийски лютив сос)._
@	Барбара А. Ноуи
@	Главен редактор на книгите на Нешънъл Джиографик


	__Съхраняването на историята на Франция__
	_Роанският дворец, красива сграда от XVIII в. в Маре, в която в момента се намира Националният архив, е превърната в нов Дом на историята на Франция (ул, „Фран Буржоа“ 60, 75003). Градините са отворени по инициативата „Среща в градината“ през първия уикенд на юни, където посетителите се запознават с архивните фондове на тема „Градините на Франция част от културното наследство“._
	_Цялата 2011 г. за Националните архиви на Франция е посветена на годишнината от откриването на ваксината против туберкулоза от Камий Герен и Албер Камлет. Домът на историята на Франция е проект на Никола Саркози, като идеята е да се създаде хибрид между музей за историята на Франция и националните архиви, както и място за колоквиуми, конференции и изложби, но тъй като е разкритикуван от редица историци, Франсоа Олан се отказва от проекта._


>>	Площад „Бастилията“

	_Денем златният дух на свободата сияе на слънцето, а нощем осветената Юлска колона грее като фар. Площад „Бастилията“ (Place de la Bastille) е интересен не с кафенета, киносалоните и операта („Париж-Бастилията“), наподобяваща изхвърлен на брега сребърен кит, а с историята си. Замислен е като площад за народа — на него и досега се провеждат много политически и обществени прояви._
	{img:64_kolona.jpg|#Юлската колона на площад „Бастилията“ и операта „Париж-Бастилията“.}

C>
	__Пл. „Бастилията“__
	Карта 7
	Метро: Bastille
C$
	Всяка година на 14 юли целият град празнува Деня на Бастилията — на 13-и има пищни фойерверки, а на 14-и — танци по улиците и военен парад на „ШанЗ-Елизе“.
	Крепостта с осем кули, с ров, подвижен мост и назъбени стени с бойници е построена през XIV в., за да дава отпор на нападенията на англичаните от изток и да защитава замъка „Сен Пол“ (резиденция на Шарл V). „Кафе Франсе“ (пл. „Бастилията“ 3) се намира на мястото на средновековната порта. От розовите плочи по пътната настилка личи къде точно е била Бастилията, която освен при Фрондата никога не е играла роля при военни действия, а от времето на кардинал Ришельо е служела за държавен затвор.
	През XVII-XVIII в. тук излежават присъди много знаменитости, при това в изненадващо добри условия — в Бастилията кардинал Роан дава вечеря за двайсет души, маркиз Дьо Сад си поръчва вино от Прованс, а след като е пуснат на свобода, Волтер не може да се нахвали от храната. Тъй като издръжката на затвора е скъпа, Некер, финансовият министър на Луи XVI, решава да разруши Бастилията (и да я замени с дворец за Луи XVI), но в крайна сметка го правят революционерите.


#	Юлската колона
	Юлската колона е издигната по подобие на Траяновата колона в Рим в памет на загиналите през революцията от юли 1830 г. Нощем е осветена, а под нея има сферична галерия, където са положени тленните останки на жертвите от революциите през 1830 и 1848 г.


>>	Други места в Маре и около площад „Бастилията“, които да посетите

#	Арсеналското езеро
	В езерото на мястото, където се е намира част от древния ров на Бастилията, са закотвени екскурзионни корабчета. Южният край на изкуствения канал „Сен Мартен“ минава под площад „Бастилията“; на източния бряг е разположен красив парк.
C>
	Карта 7
	Между бул. „Бурдон“ и
	бул. „Бастилията“
	Метро: Bastille
C$
#	Санскиятдворец
	Тази красива полугражданска, полувоенна сграда (ок. 1475 г.) край Сена е един от малкото величествени частни домове в Париж от Средновековието. Тя е показателен пример за преходния период между готиката и Ренесанса. И досега не се знае кой е нейният архитект, но не е изключено да е съвместно начинание на Тристан дьо Салазар, по онова време архиепископ на Санс, и на Мартен Шамбиж, проектирал напречния кораб на Санската катедрала. През 1605 г. Анри IV настанява тук бившата си жена кралица Марго, а по-късно сградата се използва за различни цели. Във фронтона до кулата вляво и досега има голям колкото портокал снаряд, изстрелян по сградата по време на Революцията от 1830 г.
	През 1911 г. кметството на Париж купува Санския дворец и през 1929 започва реставрацията му. От 1961 г. тук се помещава Библиотеката за приложно и изящно изкуство „Форне“ с великолепна читалня със свободен достъп.
C>
	Карта 7
	Ул. „Фигие“ 1
	тел. 01 42 78 14 60
	Затв. — нед., пон.
	Вход свободен;
	цена билет € за специални
	експозиции
	Метро: St.Paul, Pont Marie
C$
#	Музеят „Коняк-Же“
	Експонатите в музея — европейска живопис и мебели от XVIII в. — са събрани от Ернест Коняк и жена му Луиз Же (създатели на универсален магазин „Самаритен“). Всички са от личната колекция на Коняк, която през 1928 г. той дарява на Париж, и включва платна на Фрагонар, Буше, Шарден, Рейнолдс, Гуарди, Каналето и Вато. Има и изключително рядка сбирка от емайлирани и украсени със скъпоценни камъни кутийки за енфие.
C>
	Карта 7
	Дононски замък, ул. „Елзевир“ 8
	тел. 01 40 27 07 21
	Затв. — пон.
	Вход свободен
	цена билет специални експозиции €€
	Метро: St. Paul
C$

#	ПОДСКАЗАНО:
	_Разходете се по канал „Канорама“ (www.canauxrama.com) под площад „Бастилията“ до парка „Лавилет“._
@	Барбара А. Ноуи
@	Главен редактор на книгите на Нешънъл Джиографик


	__ПРЕЖИВЯВАНЕ: танци в пожарната__
	_Традиция е в Париж да отидеш на bals des pompiers (бал на пожарникарите), който се провежда в двора на Пожарната вечерта на 13 и 14 юли. Най-популярните балове се състоят в casernes (пожарните) на ул. „Жур“ 21 (близо до халите), на ул. „Севеньо“ 9, (в Маре) и на ул. „Бланш“ 28 (близо до площад „Пигал“)._
	_Повечето балове са като големи клубове на открито. Музиката е осигурена от дисководещи, а не от сантименталните оркестри с акордеони от миналото. Отидете рано (в 20 ч.), за да не чакате на опашка._
	_Пожарникарите искат малко дарение за вход и продават напитки на приемливи цени._
	_Ако останете, докато затворят в 4 сутринта, можете да видите няколко спонтанни стриптийз изпълнения на мъже и жени._


>	Лувърът и Пале Роял

>>	Увод и карта

	_Един от най-големите музеи в света и главна атракция във великолепен квартал, построен през векове на кралско управление._
	{img:65_most_aleksandur.jpg|#Детайл от моста „Александър III“.}
	_Монархия отдавна няма, но почти всичко в този квартал напомня за вековното кралско управление. Въпреки че сега е музей, Лувърът (Le Louvre) всъщност е построен като крепост, за да защитава Париж от чужди нашественици. Близо шест столетия там се помещава кралската резиденция и всеки крал (и император) променя, разширява и обновява направеното от неговите предшественици._
	{img:66_karta_9.jpg|#карта 9}
	Заедно с двореца се обновяват и улиците наоколо. Градините и парковете се разширяват на запад, дворецът „Тюйлери“ (Tuileries Palace) е издигнат извън старите градски стени, а после е свързан с Лувъра, построен е Пале Роял (Palais Royal), където навремето са живели кралете, прокарана е ул. „Риволи“.
	Точно както Лувърът е създаден на основата на кралските колекции от ценности, така и Националната библиотека възниква като библиотека на крал Шарл V, който през 1373 г. донася в двореца личната си сбирка от 973 тома. Колекцията се съхранява в разкошен дворец на ул. „Ришельо“, но се разраства и е преместена в новата Френска библиотека (на Гаровия кей), открита през 1997 г., а в по-старата остават гравюрите, снимките, картите, медалите и партитурите.
	През XIX в. Франция се люшка между кралското управление и революцията и много от събитията се разиграват в и около Лувъра. Преди да бъде обезглавен, Луи XVI е държан в двореца „Тюйлери“, а революционерите се събират в парка на Пале Роял, където прозвучава първият призив за въоръжаване. По време на Парижката комуна (1870–1871) Тюйлери, олицетворение на потисничеството на кралете, е опожарен до основи. След това в Париж се възцарява относително спокойствие и кварталът отново привлича богатите и известните.
	Макар че днес от двете страни на улиците се редят магазини за туристи, ще видите великолепни стари сгради, включително хотел „Мьорис“, в който през XIX в. отсядат заможни англичани. Макар че градът е разпрострян на километри около този център, не е трудно да избягате от шума на съседните улици в наскоро обновения парк „Тюйлери“ или в още по-тихия парк на Пале Роял, който е напълно откъснат от уличното движение.
	Лувърът е съживен и над земята, и под нея. Пирамидата на И. М. Пей от 1989 г., обект на много спорове, е първата лястовица на цялостното обновление. Под музея ще видите цял подземен град с „Карусел“ — огромен елегантен комплекс с магазини, паркинг и заведения за обществено хранене. Обърнатата стъклена пирамида е подобие на главния вход на Пей и осигурява светлина на целия комплекс.
	Паркът „Тюйлери“ се намира на запад от Лувъра, към площад „Конкорд“ и 8-и район. От двете му страни има два музея, обърнати към „Конкорд“: „Жьо дьо Пом“, днес изложбен център за съвременно изкуство, и „Оранжерията“, където са експонирани прочутите водни лилии на Моне и творбите на други импресионисти.


	__НЕ ПРОПУСКАЙТЕ__:
	_Шедьоврите на Лувъра_
	_Да се насладите на слънцето в парка „Тюйлери“_
	_Да съзерцавате водните лилии на Моне в музея „Оранжерията“_
	_Фотоизложба в „Жьо дьо Пом“_
	_Да четете книга в градината на Пале Роял_
	_Да пазарувате на площад „Виктоар“_


>>	Лувърът

	_Обновителният проект „Големият Лувър“, който Франсоа Митеран започва през 1981 г., изцяло преобразява музея. Първата стъпка е стъклената пирамида на И. М. Пей, която осигурява пространство, светлина и толкова необходимия главен вход; при следващите етапи са обновени колекциите и изложбените площи._
	{img:67_stuklena_piramida.jpg|#Спорната стъклена пирамида на И. М. Пей — главният вход на Лувъра.}
C>
	__Лувърът__
	Карта 9
	Главен вход: пирамидата на Лувъра,
	Наполеонов двор.
	Други входове: галерия „Карусел“
	Лъвската порта
	тел. 01 40 20 50 50
	Отв. 9 — 18 ч.
	Затв. — вт.
	Работи до късно в ср. и пет.
	Залите са затворени на ротационен
	принцип (проверете предварително)
	цена билет €€ — €€€
	Вход свободен — първата неделя на всеки месец
	и за деца под 18 г. Обиколка с екскурзовод: €€
	Аудио обиколка: €€
	За да не чакате дълго на опашка,
	можете да купите билети предварително
	(тел. 08 92 68 46 94 или на уебстраницата)
	или на 500 каси във Франция
	(ФНАК „Върджин Мегастор“ и т.н.)
	Метро: Palais-Royal, Musee du Louvre
	www.louvre.fr
C$
	Лувърът е издигнат през 1190 г., когато крал Филип-Огюст разпорежда да бъде изградена огромна крепост в западната част на Париж със стена и кули, след което заминава на кръстоносен поход. През XIV в. Шарл V възлага на Реймон дю Тампъл да преобразува средновековната крепостна кула в кралска резиденция.
	Лувърът е разширен благодарение на двама смели ренесансови владетели — Франсоа I, който нарежда средновековната кула да бъде съборена, и Анри IV, по чието искане е съградена огромната галерия край Сена и по този начин Лувърът е свързан с двореца „Тюйлери“, започнат през 1564 г. по времето на Катерина Медичи (която смята Лувъра за влажен и неизискан). По онова време Лувърът се състои от няколко сгради, разпрострени на ок. 400 м край Сена — дълъг пасаж, свързващ градския дворец с крайградската резиденция. (Тогава Тюйлери е бил отвъд крепостните стени на Париж.)
	През 1608 г. Анри IV отваря двореца за художници, на които предоставя помещения за ателиета и стаи, където да живеят. Когато през 1682 г. Луи XIV мести двореца във Версай, Лувърът е буквално превзет от скулптори, живописци и архитекти, които в средата на XVIII в. го оставят в окаяно състояние. Сред тях са Жан-Оноре Фрагонар, Жан Шарден, Франсоа Буше, Жан-Луи Давид и Гийом Кусту, който заедно с Антоан Коазво извайва прочутите „Коне на Марли“, днес изложени в прекрасния остъклен Двор „Марли“.
	През 1793 г. в Лувъра е открит Централният художествен музей и това бележи повратна точка в историята му. Наполеон III осъществява мечтата на Анри IV да построи крилото „Ришельо“, което да съответства на галерията край водата от другата страна.
	Така в сградата най-после е постигната архитектурна симетрия, но това не продължава дълго — през 1871 г. западната част на двореца „Тюйлери“ е изпепелена до основи от Комуната.
	Лувърът и кралската колекция с произведения на изкуството оцеляват, а колекцията се обогатява от дарения и откупки. През XIX в. отделът за древно изкуство към музея бележи възход благодарение на финансираните от държавата археологически разкопки, при които в Египет и Близкия изток са открити много ценни артефакти. Според условията в едно оспорвано днес споразумение те са поделени между държавите, участвали в разкопките. Тази разновидност на плячкосването се оправдава с довода, че без външна намеса ценните произведения със сигурност са щели да бъдат унищожени.
	През 1989 г. като нов вход на музея е открита спорната пирамида на И. М. Пей, която шокира мнозина, но въпреки това тя отговаря на важна необходимост — архитектите винаги са били изправени пред проблема как да обединят разностиловите елементи на двореца.


	__ПОДСКАЗАНО__:
	_Внимавайте децата да не се уплашат, следвайки някоя от „тематичните пътеки, описани в секцията за занимания в уебсайта на Лувъра“._
@	Патриша Даниълс
@	Сътрудник редактор на Нешънъл Джиографик


#	Сбирките
	Сбирките на Лувъра са разделени в седем отдела, изложени в три основни части: Сюли (Квадратния двор), Ришельо (в края на крилото край Сена) и Дьонон (крилото край Сена), до които се стига през главния вход под пирамидата.
	Въпреки новата организация музеят може да ви изправи пред сериозно изпитание. Ако сте тук за първи път, вземете от главното фоайе някоя от безплатните карти или пътеводителя „Първо посещение в Лувъра и преди да започнете да разглеждате, си изберете няколко художествени произведения или периода (например «Богинята Нике от Самотраки» и «Мона Лиза»).“
	Добре е да започнете от крилото „Сюли“ при основите на средновековната кула на Филип-Огюст — това е сърцето на Лувъра, децата го харесват и освен това води право в залите, посветени на Египет.
	{img:68_karta_10.jpg|#карта 10 — Лувър.}

#	Древни произведения на изкуството
	Египетските съкровища на Лувъра са изложени на мецанина, в Дьононовото крило (зали А-С) и в зали (1–30) на крилото „Сюли“. На мецанина, в Дьононовото крило (зали 1–3), и на приземния и първия етаж на същото крило и крилото „Сюли“ (зали А, В и 4–44) ще видите образци на древногръцкото, етруското и римското изкуство.


#	Египетски отдел
	{img:69_svinksovete.jpg|#Сфинксовете са част от огромната египетска колекция в Лувъра.}
	Дълги години колекцията от близо 55 000 експоната (от които са изложени към една десета), най-голямата след музея в Кайро, страда от недостиг на пространство. Наскоро обновеният и разширен отдел вече е достоен за шедьоврите, толкова многобройни, че уредниците са съставили две експозиции. Приземният етаж (зали 1–19) е подреден тематично, а горният (зали 20–30) — хронологично, от праисторически времена до нахлуването на римляните.
	Първите няколко зали са посветени на бита в Древен Египет: писменост, риболов, земеделие, музика, игри, накити и погребални обреди. Следва внушителна зала (12) със седемметрови стълбове от розов гранит във формата на палми и папируси и огромни статуи на Рамзес II. Макар че във всички зали от египетската колекция има фризове, тук е изложен един от най-красивите — рисуван върху варовик релеф на Рамзес II сред боговете (1275 г. пр.н.е., XIX династия). Светът на мъртвите е представен от зрелищната Крипта на Озирис, онагледяваща египетските религиозни обреди. В една от последните зали на тази тематична експозиция са показани мумии на животни — от триметров крокодил до мъничък мумифициран скарабей.
	Колекцията продължава на горния етаж, представена в хронологичен ред. Първият експонат е и сред най-старите — кама от слонова кост от времето преди династиите, намерена в Гебел ел-Арак. Богато украсеният обреден нож е изваян преди повече от пет хилядолетия. В следващите зали се проследява възходът на Първото царство — времето, когато са построени пирамидите, преклонението пред фараоните става все по-силно и се развива централизираната държава. В тази част от експозицията (зала 22) ще видите и пластиката „Седнал писар“, както и изключително нежната фигура от дърво „Безименна двойка“. Прочутият Амарнски период е представен от грамадна статуя на Ехнатон (зала 25), фараона революционер, който премахва наложения преди векове политически и религиозен строй, като въвежда преклонението само пред един бог — бога на Слънцето. Макар че царува само 16 години и столицата му Амарна е унищожена, влиянието му личи в по-реалистичното, експресивно изкуство на по-късните династии. Новото царство (1554–1075 г. пр.н.е.) е златен век за древноегипетското изкуство, особено при царуването на Тутмос, Аменхотеп и Рамзес, както личи и от барелефа върху варовик с изображение на Сети I и на богинята Хатор.
	Гръко-римската епоха започва през 332 г. пр.н.е. със завоеванията на Александър Велики, който слага край на египетското господство, продължило над три хилядолетия. В последната зала е изложен един от шедьоврите на египетското изкуство — великолепен златен накит с изображението на троицата Озирис (бог на мъртвите), Изида (богиня на престола) и техния син Хор (бог във вид на сокол).
	За да продължите хронологичната обиколка, посетете залите, посветени на Египет след завземането му от Рим (зала А) и на коптското изкуство (зали В и С) в мецанина при входа за Дьононовото крило.
	Там са изложени няколко погребални статуи и мумии, както и изумителни погребални фаюмски портрети, толкова правдоподобни, че в началото са смятани за фалшификат. В отсрещния край на двора „Висконти“ е колекцията с коптско изкуство от първите векове на християнската епоха. Сред съкровищата на Лувъра, обгърнати с най-голяма тайнственост, са коптските тъкани от II в., включващи и Сабинянския шал с ярки цветове и сложен вътък. В залата, посветена на Бауит, ще видите възстановената Бауитска коптска църква (VI-VII в.), открита през 1900 г.; за нея днес се смята, че е само малка част от първоначалния манастир.


	__Етимологията на Лувъра__
	_Никой не знае произходът на думата „Лувър“ — на латински Lupara. Според някои тя идва от думите за дом за прокажени, наблюдателница, саксонска крепост или глутница вълци (loups), каквито е имало в района._

	__Френският „баща“ на египтологията__
	_За родоначалник на египтологията във Франция се смята Жан-Франсоа Шамполион (1790–1832).Той изиграва ключова роля в разчитането на йероглифите върху Розетския камък и така разбулва загадките на египетския език. През 1826 г. е назначен за пръв уредник на египетския отдел към Лувъра._


	__ПОДСКАЗАНО:__
	_На приземния етаж на Лувъра ще намерите останките на първоначалния кралски дворец, включително тъмницата, които датират от 1190 г. до XVI в._
@	Барбара А. Ноуи
@	Главен редактор на книгите на Нешънъл Джиографик


#	Древногръцко изкуство
	В тази част на музея властват красивите жени: „Венера Милоска“ и „Нике от Самотраки“. Първата вероятно е по-известна, но от втората направо ще ви спре дъхът. Тя се издига така, сякаш всеки момент ще полети от величественото стълбище и е изваяна от вятъра.
	Колекцията на Лувъра обхваща предкласическа Гърция до последните години на Римската империя. В наскоро обновената зала за предкласическо изкуство на мецанина при Дьононовия вход са изложени няколко великолепни образци на геометричния период (650–480 г. пр.н.е.) и гръцката архаика (ок. 900 г. пр.н.е.). Особено интересни са великолепните цикладски пластики — насечените, почти абстрактни фигури на идоли приличат на съвременни скулптури. Сред важните произведения в развитието на скулптурата през гръцката архаика са „Девойка от Самос“ и „Жена от Оксер“, която се характеризира със силно стилизирана дреха.
	Древните произведения на изкуството от класическия и елинистичния период са изложени на приземния етаж в крилото „Сюли“ (зали 7–17). През класическия период гръцките художници се прочуват все повече и са много търсени — от Персия до Рим.
	Фигурите сякаш оживяват — например във фриза с панатенейското шествие, 447–446 г. пр.н.е. (зала 7) — тъй като формата, красотата и изразът на чувствата са майсторски предадени.
	{img:70_venera.jpg|#"Венера Милоска" в Лувъра е известна с онова, което няма (ръце), и онова, което има (изтънченост и красота).}
	Елинистичният период започва със смъртта на Александър Велики и разпадането на огромната му империя. Докато по време на гръцката класика творците налагат определени канони и разработват въпросите на анатомията, техниката и композицията, през този период скулпторите експериментират, стремят се да уловят по-широк спектър от човешки преживявания и движения, включително детството, старостта, насилието и страха. „Нике от Самотраки“, която ознаменува морска победа, е несравним пример за майсторството в пресътворяването на движението.
	Тя е създадена през 190 г. пр.н.е., но е открита едва през 1863 г. От друга страна, чувствеността, достойнството и изчистените линии на „Венера Милоска“ (зала 12) от ок. 100 г. пр.н.е. са отглас от представите в по-ранната класическа епоха.
	Древногръцката колекция продължава на първия етаж, където са изложени работи от бронз и камък (зали 32–44). Сред изящните творби е съкровището от 109 сребърни и златни предмети, намерени в Боскореале край Помпей, както и гръцки керамични съдове, представени в наскоро откритата галерия „Кампана“. До нас не са достигнали образци на древногръцката живопис, но вазите — от погребалните урни в геометричен стил и амфорите от VIII в. пр.н.е. до шедьоврите от класиката, все пак дават представа за нея.
	Златният век на древногръцкото грънчарство датира от средата на VI в. пр.н.е. до средата на V в. пр.н.е., когато се налага т.нар. „червенофигурна вазопис“ (изместила по-ранната чернофигурна вазопис). От кратера (съд за смесване на вино и вода), дело на Евфроний (510 г. пр.н.е.), личи колко изящен е бил рисунъкът по онова време и какво внимание се е отделяло на анатомичните детайли и изказа на чувствата.


	__Съкровищата през войните__
	_През Първата и Втората световна война съкровищата на Лувъра са евакуирани — прибрани са в сандъци без надписи и са пренесени на безопасно място (много от произведенията отиват в Шамборския замък в долината на Лоара). По време на Втората световна война почти всички творби са напуснали Париж още преди 1 септември 1939 г._


#	Етруско изкуство
	Има нещо интригуващо във ведрите усмихнати лица на етруските скулптури. И до днес цивилизацията на етруските остава загадка. Тя процъфтява в продължение на десет века, от ок. 1000 г. пр.н.е. до първите години на християнската епоха, и е най-изтънчената култура по земите на днешна Италия преди римското владичество. Градовете държави на етруските, 12–14 на брой, разположени на север от Рим, бележат подем благодарение на търговията и металодобива. Макар да се развиват по времето на древните гърци, етруските налагат свой неповторим художествен стил, който най-ярко личи в изработването на изящните накити и бронзовите огледала, украсени с гравирани или щамповани сцени.
	_„Саркофагът на семейство_“ от оцветена теракота (Дьононово крило, зала 18) е друг от шедьоврите на Лувъра — равенството между съпруг и съпруга, намерило израз в тази скулптура, е сред най-необикновените черти на етруското общество, където жените се радват на независимост, непозната другаде в древността от времето на гръцката класика.


#	Древноримско изкуство
	Въпреки че римските творци копират древногръцките скулптури, изкуството им не се свежда просто до разновидност на елинското изкуство. Империята обхваща различни държави и култури и в самия Рим работят немалко чужди художници. Те заимстват елементи от културата и на етруските, и на древните гърци и приспособяват стиловете така, че да отговарят на не толкова митичните им, а по-земни грижи и по-точно на възхвалата на държавата и на именитите родове.
	В изкуството на древния Рим портретът придобива нови измерения — класическият идеал за абстрактна красота е заменен с по-реалистични и правдоподобни образи. Портретите са толкова разпространени, че главите обикновено се ваят отделно и после се добавят към стандартно тяло (например в статуята „Август“, зала 27).
	Заможните римляни украсяват домовете си с пищни стенописи и мозайки. Мозайката в зала 31 от IV в. някога е красяла вила „Константин“ край Антиохия.


#	Живопис
	Картините в Лувъра са разделени на четири части: френски произведения от XIV-XIX в., италианска живопис, северноевропейски и други европейски творби.
	{img:71_mona_liza.jpg|#"Мона Лиза" привлича вниманието на първия етаж в парадната зала.}


#	ПРЕЖИВЯВАНЕ: грабвайте четката!
	_Гостите на Париж често изпитват желание да правят като импресионистите — да сложат триножник на открито и да нарисуват минувачите, мостовете над Сена и прочутата перлено сива светлина на града. Ако се нуждаете от насоки, няколко специализирани школи предлагат курсове по рисуване на открито и закрито._
	{img:72_tertur.jpg|#Рисуване на площад „Тертър“, Монмартър.}
	Художничката и учителка по рисуване __Бриджит Исаеф__ (тел. 06 73 54 07 52, www.brigitte-isaeff-language-learning.blogspot.com, €€€€€) решава да събере две неща в едно — да преподава френски чрез уроци по живопис. След представяне и обсъждане на творбите на френски художници учениците рисуват свои картини и ги обсъждат по време на шест полудневни урока.
	__Atelier Alupi__ (ул. „Пернети“ 18, 75014, тел. 06 78 26 82 94, www.atelieralupi.com, €€€€€) предлага постоянни курсове по рисуване, но посетителите могат да присъстват на колкото занимания искат. За един ден или за седмица Парижката художествена работилница (Cityscape) извежда учениците на улиците, за да рисуват например градските пазари или мостовете на Сена.
	__Парижко-американската академия__ (www.parisamericanacademy.fr, €€€€€) предлага интензивна четириседмична лятна работилница по изящни изкуства с курсове в ателие и скициране в музеи, паркове, пазари и улици, за да могат учениците да копират известни творби на изкуството или да рисуват сцени от реалния живот. Включен е и бърз курс по френски.
	Подходящо за опитни художници, които желаят място с атмосфера, където да рисуват живи модели и да се запознаят с други художници, е ателието на открито в Монпарнас — __Academie de la Grande Chaumiere__ (ул. „Гран Шомие“ 14, 75006, тел. 01 43 26 13 72, www.grandechaumiere.fr). Някога там съвременниците на Модилиани и Гоген са седели на същите дървени столчета, които се използват и днес. Отидете със собствени материали (понеделник, вторник, четвъртък и петък 14–17 ч., сряда 19–22 ч., събота 13–17 ч. затв. — август €€€).
	Туристите, които предпочитат да гледат Париж през обектив, могат да усъвършенстват фотографските си умения във Фотографския институт __Speos Paris__ (ул. „Жул Валес“ 8, 75011, тел. 01 40 09 18 58, www.speos.fr, €€€€€), който предлага разнообразни летни работилници, подходящи за гости на града, с курсове по портретна, студийна и рекламна фотография и други.
	Онези, които искат да научат повече за изкуството, но не желаят да рисуват, могат да изберат посещенията в музеи, организирани от __Paris Art Studies__ (ул. „Жак Кьор“ 1, 75004, тел. 06 86 58 98 09, www.parisartstudies.com, €€€€€), или лекциите, изнасяни от собственика на художествената галерия Крие Бойкос.

#	Френска живопис
	Френската живопис на първия етаж на Дьононовото крило и на втория на крилото „Сюли“ и крилото „Ришельо“ обхваща всички важни периоди — от Ранното средновековие и Ренесанса до средата на XIX в. (Картините от следващия период се намират в музея „Орсе“) Колекцията започва с най-ранната запазила се до днес творба на кавалетната живопис — „Портрет на Жан Добрия“ (ок. 1350).
	Ренесансът навлиза във Франция благодарение на Шарл VIII и крал Франсоа I (Портрет на Франсоа I, от Жан Клуе, зала 7). Макар че Италия и Франция водят безкрайни битки, френските крале с готовност признават превъзходството на италианската култура и се завръщат в страната с нейно изкуство и италиански творци (напр. Леонардо да Винчи). През XVII в. френската живопис става по-реалистична, което особено личи от „Измамникът“ на Жорж дьо Латур в зала 28.
	Зали 50–73 са посветени на първата половина на XIX в. В последните няколко помещения (63–73) ще видите пейзажи на Жан-Батист Коро, подготвил почвата за импресионистите.
	Френската колекция не завършва с хронологична последователност — огромните картини, окачени в две съседни зали (75 и 77) в Дьононовото крило, първи етаж, представят сблъсъка между двете основни направления в живописта през XIX в. — неокласицизма и романтизма. Художниците водят ожесточен спор за достойнствата на двете течения — идеализираната, студена и рационална красота на неокласицизма (представен от Жак-Луи Давид, дворцов летописец от Наполеоново време, в „Клетвата на Хорациите“, 1784 г., и „Коронацията на Наполеон“, 1804 г.) и чувствата и индивидуализма на романтиците (блестящ пример, за които е Йожен Дьолакроа със „Смъртта на Сарданапал“, 1827 г.). Романтиците черпят сюжети от съвременни събития — Теодор Жерико предизвиква международен скандал, като използва истинско корабокрушение за „Салът на Медуза“ (зала 77) със съпътстващите го теми за предателството и канибализма.


#	Европейска живопис
	Северноевропейската живопис е изложена в крилото „Ришельо“ и включва платна на нидерландския художник от XV в. Ян ван Ейк, който въвежда маслената живопис. В галерия „Медичи“ са представени внушително количество картини (близо 275 кв. м) на Петер Паул Рубенс, създадени по поръчка на Катерина Медичи за Люксембургския дворец. Ще видите и творби на Рембранд ван Рейн, включително красивата „Вирсавия“, и два шедьовъра на Ян Вермер: „Плетачката на дантели“ и „Астрономът“.
	Италианската колекция (Дьононово крило, първи етаж, зали 1–11) започва с художниците Джовани Чимабуе и Джото, чието творчество оказва силно влияние върху развитието на ренесансовото изкуство. Тридесет години след „Богородица с Младенеца“ на Чимабуе Джото създава „Св. Франциск Асизки получава стигмати“, като включва в изображението повече реалистични фигури, както и наченки на права перспектива (разработена през 20-те години на XV в. от Филипо Брунелески). Сбирката продължава с представители на куатроченто: Паоло Учело, Андрея Мантеня и Доменико Гирландайо.
	В Голямата галерия има няколко картини на Леонардо да Винчи, сред които „Богородица и Младенецът със Св. Ана“ и „Св. Йоан Кръстител“, които са не по-малко интересни от „Мона Лиза“ и пред които обикновено не се струпват много туристи. След основен ремонт най-после са отворени парадните зали (Salles des etats) — една от тях е изцяло посветена на „Мона Лиза“ и на величествената „Сватба в Кана“ на Веронезе, заобиколени от други шедьоври на италианското ренесансово изкуство.

	__ПОДСКАЗАНО__:
	_Огладняхте ли след посещението? Луксозната бирария „Фюмоар“ с приятна атмосфера (ул. „Адмирал Колини“ 6) е само на няколко крачки._
@	Джейн Съндърланд
@	Редактор сътрудник на Нешънъл Джиографик


#	Древноизточно изкуство
	Колекцията обхваща експонати от Северна Африка до Индия и включва най-ранните познати цивилизации в света, от които водят началото си много технически открития и философски представи — превозните средства на колела, астрономичните модели, музикалните системи и зараждането на писмеността, да не говорим за сборника със закони (записани в Кодекса на Хамурапи в Хорсабадския двор, зала 3) — основа на древногръцката и римската правна система.
	Обхванати са четири строго обособени области и епохи: Месопотамия, древен Иран, Леванта (представени са на приземния етаж в крилото „Ришельо“ и крилото „Сюли“, зали A-D и 1–21) и ислямското изкуство (на мецанина в крилото „Ришельо“, зали А и 1–11). Повечето експонати са от френски археологически разкопки през XIX в., при които са открити отдавна изчезнали дворци и градове, включително крилатите бикове (720 г. пр.н.е.) от двореца на асирийския цар Саргон II и крилатите стрелци с лъкове и величествените капители с глави на бикове (края на VI в. пр.н.е.) от двореца на Дарий в Суза.
	{img:73_marli_dvoretz.jpg|#Френски скулптури украсяват просторния и светъл дворец „Марли“.}


#	Скулптура
	Дори в мрачни зимни дни дворовете „Марли“ и „Пюже“, които са с остъклени тавани, предлагат отлична обстановка за скулптури на открито. Фигурите в двора „Марли“ са създадени за замъка на Луи XIV в Марли. По време на Френската революция „Конете на Марли“ са изнесени на площад „Конкорд“, но през 1984 г. са преместени в Лувъра и на първоначалното им място сега има копие.
	Френската скулптура започва в залите около двора „Марли“ с творби от XII в. и продължава с образци от времето на романското и готическото изкуство — много от тях са от френски църкви. Сред най-старите произведения е погребалният кортеж в естествени размери от „Гробницата на Филип По“ от XV в. (зала 10) с шестима опечалени с качулки, които носят покойника.
	В Дьононовото крило се помещава по-малка сбирка от скулптури от Италия, Германия, Нидерландия и Испания, включително двамата „Роби“ на Микеланджело и други прочути италиански творби от XVI-XVII в., сред които е „Психея оживява от целувката на Купидон“ на Антонио Канова.


#	Художествени предмети
	Сбирката съдържа работи от Средновековието до XIX в. Много от ранните образци са от катедралата „Сен Дени“, въпреки че отделът се разраства благодарение на кралските и други дарения. Понятието „художествени предмети“ обхваща религиозни реликви, емайлирани предмети, гоблени, накити и мебели — „всекидневните“ вещи на аристокрацията. Всички художествени предмети се намират на първия етаж в крилото „Ришельо“ и крилото „Сюли“. След основен ремонт бляскавата Аполонова галерия също е отворена — по тавана можете да видите великолепни рисунки.
	В отдела „Художествени предмети“ е изложено и едно от съкровищата на Лувъра — покоите на Наполеон III, които се посещават, след като Министерството на финансите се изнася на кея „Берси“ (отв. до 18 ч., за групи — до 15 ч.).


	__Екипът на Лувъра__
	_Лувърът е поддържан от 1600 души — уредници, охрана, технически специалисти и други. Близо 60 уредници следят състоянието на 350 000 произведения на изкуството, от които са изложени едва 30 000._


#	Гравюри и рисунки
	Уреждат се и временни изложби с експонати от тази колекция, разположена на първия етаж в Дьононовото крило (зали 8–10) и включваща ок. 120 000 предмета: ръкописи с цветни илюстрации, рисунки на Леонардо да Винчи, мароканския скицник на Дьолакроа и скици на Рембранд.
	Под пирамидата се намира халкографският магазин, където се продават гравюри от оригинални медни плочи.


>>	Три художествени музея

	_В Роановото и Марсановото крило на Лувъра са разположени три музея: Музеят на приложните изкуства, Музеят на модата и текстила и Музеят на рекламата, всички ръководени от Централния съюз на приложните изкуства (Union centrale des arts decoratifs, UCAD). И те заедно c целия Лувър са обновени и ремонтирани, за да се увеличи изложбената площ._
C>
	__Роановото и Марсановото__
	__крило на Лувъра__
	Карта 9
	Лувър, ул. „Риволи“ 107
	тел. 01 44 55 57 50
	Затв. — пон.
	Метро: Palais-Royal
	Musee du Louvre,
	Tulleries, Pyramides
	www.ucad.fr
C$
#	Музеят на приложните изкуства
	В Музея на приложните изкуства, който от 1905 г. се помещава в Лувъра, е изложена изключително богата сбирка от ок. 200 000 творби от Средновековието до XX в., включително керамика, стъкло, накити, мебели, тапети, рисунки и играчки.
	Залите, посветени на Средновековието и Ренесанса, дават представа за религиозния живот и бита от XIII до XVI в. Експонатите не са подредени строго хронологично, а са разделени на две части — изящни и приложни изкуства. Най-красива е галерията с бижутата, живописен стъклен мост между две зали.


#	Музеят на рекламата
	Музеят на рекламата е създаден през 1978 г. и съдържа 50 000 плаката от цял свят от средата на XVIII в. до 1949 г. Освен това тук се пазят 50 000 съвременни плаката, дарени от агенции и художници, и 20 000 съвременни рекламни филма.


#	Музеят на модата и текстила
	Постоянната сбирка на Музея за мода и текстил проследява основните модни насоки през вековете. Изложени са облекла от XVII-XIX в., модни аксесоари и редки тъкани, дарения от творци, изявяващи се във висшата мода, и съвременни модни дизайнери на XX в.
	Уредниците подменят колекцията с тематични експозиции, които всяка година са различни.


	__ПРЕЖИВЯВАНЕ: Пернатите обитатели на Париж__
	_Не е необходимо любителите на птици да напускат Париж, за да ги наблюдават с биноклите си. Шейсетте вида пернати, които гнездят в Града на светлината, включително сини рибарчета и ястреби врабчари, могат да бъдат забелязани навсякъде — от стадиони до градски паркове (Тюйлери и Венсенския лес), гробища и пустеещи парцели._
	_В Париж можете да видите повече от 150 вида заедно с прелетните птици. Много от тях харесват същите места като туристите. Керкенезът (Falco tinnuncuius) например предпочита красивите имения и гнезди в нишите на Парижката Св. Богородица (летят около камбанариите), Айфеловата кула и Сакре Кьор. Една двойка е свила гнездо дори на балкона на апартамент._
	_Най-активната местна асоциация на орнитолозите, CORIF (Centre Omithoiogique H-de-France; тел. 01 48 60 13 00, www.corif.net) организира екскурзии в Париж и околностите._
	_Запишете се предварително._


>>	Паркът „Тюйлери“

	_От западната страна на Лувъра се открива гледка към най-внушителните паметници, подредени един до друг. Симетрията започва с Триумфалната арка на „Карусел“, обрамчена от двете крила на Лувъра, и продължава край луксорския обелиск на площад „Конкорд“ към Триумфалната арка и голямата арка в Дефанс на 8 км на запад._
	{img:74_tyileti.jpg|#Паркът „Тюйлери“ свързва Лувъра с площад „Конкорд“.}
	Тюйлери е създаден през 1666 г. от Андре Льонотър. Първоначално се намира извън градските стени като място, където благородниците идват, за да се включат в кралските празници и фойерверки. В рамките на проекта „Голям Лувър“, завършен в края на 1997 г., паркът в съседство е обновен, за да се открои източно-западната ос и новият площад пред Лувъра да се свърже с парковете на запад.
	Възстановен е първоначалният план, според който по-строгият парк край Лувъра става по-залесен при площад „Конкорд“. В началото източната част на парка, белязана от Триумфалната арка, която Наполеон добавя на „Карусел“, е вместен между дългите крила на Лувъра. Гледани през тази арка, луксорският обелиск и арката са на една линия. Засадени са още растения и дървета, с които да се възстанови първоначалният проект на Льонотър; кафенетата, понитата за езда и летният лунапарк създават приятна атмосфера.
	Сред живия плет от тисове при Лувъра е оформена градина с 20 бронзови фигури на Аристид Майол.
C>
	__Паркът „Тюйлери“__
	Карта 9
	Метро: Palais-Royal,
	Tuileries, Pyramides,
	Concorde
C$


>>	Мостовете и кейовете на Париж
	_Застанете вечер на мост „Конкорд“ (Pont de la Concorde), когато Националното събрание в единия край и величествената църква „Мадлен“ в противоположния, който е доста далеч, са осветени, и ще разберете защо наричат Париж Град на светлината. Разходете се по кейовете, за да разгледате другите 36 моста над Сена, където в едно се сливат влюбени, улично движение, история, политика и изкуство. Великолепието на града и неговите традиции буквално се отразяват във водите на Сена._
	{img:75_most.jpg|#Пищният, богато украсен мост „Александър III“ е построен в края на XIX в.}
	Двата парижки острова, Сите и Сен Луи, са свързани съответно с осем и с пет моста, а помежду си — с пешеходния мост „Сен Луи“ зад Парижката Св. Богородица. Мостът „Сюли“ в старинния източен край на остров Сен Луи носи името на прочутия херцог, министър и приятел на Анри IV, който в края на XVI в. направлява с много вещина финансите на кралството.


#	Величественият Пон Ньоф
	На запад от Латинския квартал, между кея „Гран-з-Огюстен“ и кея „Межисри“, се намира величественият Пон Ньоф (Pont Neuf) с 12 съвършени арки, разпрострял се над западния край на остров Сите. Освен че е един от най-красивите парижки мостове, той е и най-старият, съхранил се до наши дни — въпреки името си, което означава „нов“. Открит е през 1607 г. под ръководството на Анри IV, увековечен в бронзова конна статуя на моста. Пон Ньоф е първият мост, отстрани, на който има тротоари, а не сгради, и веднага се превръща в център на Париж и в модно място за разходки. В средата на 90-те години на XX в. българският художник Христо го опакова с километри плат.


#	Необичайни мостове и мостове с произведения на изкуството
	Дървеният пешеходен мост Ар (Pont des Arts — Мост на изкуствата), който се пада на неколкостотин метра на запад, привлича романтичните души в града, особено по залез-слънце. Той съответства на богато украсения позлатен купол на световноизвестния Френски институт, основан от Мазарини като средище на големите научни и художествени академии на Франция.
	Новият висящ сводов мост „Солфениро“ свързва през парка „Тюйлери“ комплекса на Лувъра с музея „Орсе“. Дълъг е 106 м, направен е изцяло от метал и е съоръжен е с пътека за разходки на две нива от екзотична дървесина. Това е единственият парижки мост, на който можете да се качите и по реката, и откъм улицата.
	Най-прочутият и най-сниман парижки мост — „Александър III“ — е украсен с крилати коне, херувими, нимфи, мечове от златни листове (позлатени отново през 1989 и 1977 г.) и с други детайли в стил сецесион. Той носи името на Александър III, чийто син Николай II полага през 1896 г. първия камък.
	{img:76_detaili_most.jpg|#Позлатени детайли украсяват моста „Александър III“, най-голямата забележителност в пътуването с лодки по Сена.}


#	Други известни мостове:
#	Алма и Бир-Хакейм
	Днес районът около моста „Алма“ (Pont de I’Alma) и тунелът под него е посещаван от много туристи, привлечени от мястото, където през 1997 г. е убита принцесата на Уелс Даяна. Мостът е украсен със скулптура на войник от Втората империя, известен като Зуава — по него навремето са измервали равнището на Сена. При голямото наводнение от 1910 г. водата е стигнала чак до брадата му.
	В основата на моста откъм десния бряг на Сена е позлатеният пламък на Статуята на свободата, излят от оригиналния калъп. Умаленото копие на статуята посреща посетителите в Париж, когато идват по реката под Грьонелския мост.
	По на запад над Сена се издигат подпорите от сив метал на моста Бир-Хакейм (Ponr de Bir-Hakein). През 70-те години заради филма „Последно танго в Париж“ той придобива изключителна известност.
	Издълженият мост „Шарл дьо Гол“, открит през 1998 г., се намира между моста „Аустерлиц“ и моста „Берси“, а библиотека „Франсоа Митеран“ е свързана с парка „Берси“ с нов пешеходен мост.


	__ПРЕЖИВЯВАНЕ: Сватба в Париж__
	_Има ли нещо по-романтично от това да се ожените в Града на светлината? Френската бюрокрация и изискванията за жителство затрудняват гражданската церемония, затова е по-разумно да се погрижите за правните формалности в родината си и после да уредите църковна венчавка или символична церемония в Париж._
	_Организатори на сватби могат да ви помогнат да направите празника в зрелищна обстановка. Сред тях са „Сватби във Франция“ (www.weddingsinfrance.com), Piece Montee (името на традиционната френска сватбена торта, www.piecemontee.com). Можете да импровизирате и сами да организирате церемонията. Ако разполагате с по-скромни средства, отидете на моста „Пон дез Ар“ по залез-слънце или на екскурзия с корабче по Сена, ако ли не, наемете музея „Жакмар-Андре“ (тел. 01 45 62 16 40), който се помещава в елегантна къща от XIX в._


>>	Около Тюйлери

	_От двете страни на парка „Тюйлери“ са разположени два малки, но важни музея — музеят „Оранжерията“, където са изложени шедьоври на импресионисти, и „Жьо дьо Пом“, някога тенискорт, а сега център за фотографски изложби._
C>
	__Музеят „Оранжерията“__
	Карта 9
	Паркът „Тюйлери“ пл. „Конкорд“
	тел. 01 44 77 80 07
	Затв. — вт.
	за групови посещения — сутрин
	за индивидуални посещения — следобед
	цена билет €€
	Метро: Concorde
	www.musee-orangerie.fr
C$
C>
	__Националната галерия__
	„Жьо дьо Пом“
	Карта с. 9
	Паркът „Тюйлери“, пл. „Конкорд“
	тел. 01 47 03 12 50
	Затв. — пон.
	цена билет €€
	Метро: Concorde
	www.jeiidepaume.org
C$
#	Музеят „Оранжерията“
	Музеят „Оранжерията“ става известен с творбата на Моне „Водните лилии“. Той обаче може да се похвали с още 144 шедьовъра от други парижки школи — от импресионисти до художници от 30-те години на XX в. Сградата на „Оранжерията“ е построена през 1852 г.
	Днес тук можете да видите великолепната колекция на Валтер и Гийом. Пол Гийом събира платна на художници от Парижката школа и през 1914 г. открива галерия с картини на авангардни живописци като Хаим Сутин и Морис Утрильо. В нея са изложени 22 творби на Сутин, както и произведения на Сезан, Матис, Модилиани и Пикасо. През 1977 г. жената на Гийом — Доменика — дарява картините на държавата при условие да не се разделят.
	Перлата на колекцията са „Водните лилии“ на Моне. През 1914 г. френският политик Жорж Клемансо съдейства на художника да получи поръчката за внушителните стенописи като дар за Франция. През Първата световна война Моне е изцяло погълнат от работата си по забележителното произведение.
	Специално построените кръгли зали, в които са изложени стенописите и които често са наричани Сикстинската капела на импресионизма, са открити през 1927 г. още преди да се е навършила година от смъртта на твореца.


	__ПОДСКАЗАНО:__
	_Изразът a la mode може да не ви говори нищо, но в Париж се приема за комплимент, защото означава, че сте облечени по модата._
@	Ан Рандерсън
@	Сътрудник на Нешънъл Джиографик


#	Националната галерия „Жьо дьо Пом“
	Галерията е построена през 1861–1862 г. като закрит тенискорт по разпореждане на Наполеон III. През 1909 г. в сградата се представят текущи изложби.
	По време на Втората световна война нацистите складират тук заграбените произведенията на изкуството. Непосредствено след войната галерията е посветена на творчеството на импресионистите.
	През 1986 г. колекцията е преместена в музея „Орсе“ и днес в светлите просторни зали се намира Националният център за фотография, който организира много изложби.


>>	Пале Роял

	_Някога сградата наистина е била кралски дворец. Първоначалната постройка (без парка отзад) е съградена през 1636 г. от кардинал Ришельо, откъдето идва и името му — Кардиналски дворец._
	{img:77_pale_royal.jpg|#През 80-те години на XX в. към Пале Роял са добавени колони на черно-бели ивици от Даниел Бюрен.}
C>
	__Пале Роял__
	Карта 9
	Пл. „Пале Роял“
	Метро: Palais-Royal,
	Musee du Louvre
C$
	Известно време тук живее Луи XIV като малък, преди да избяга от Фрондата. Той не обича Париж и с удоволствие преотстъпва двореца на брат си Филип Орлеански. За ужас на аристократите, роднини на Филип, синът му (също Филип) построява 180 аркади и магазини, въпреки огромните си дългове.
	Пале Роял (Palais-Royal) е открит на бляскава церемония през 1784 г. и не след дълго привлича търговци, интелектуалци и заведения със съмнителна слава. През 1830 г., след като е ръкоположен за крал, пуритански настроеният Луи-Филип затваря това свърталище на порока и принуждава парижани да се изнесат в други квартали.
	Когато тук идват да живеят Колет и Жан Кокто (съответно на ул. „Божоле“ 9 и на ул. „Монпансие“ 36), паркът е остров на спокойствието в сърцето на Париж. По време на Комуната дворецът е опожарен и впоследствие възстановен. Днес в сградата се помещават държавни учреждения.
	Последният спор около нея е породен заради колоните на черно-бели ивици на Даниел Бюран, издигащи се в южния край на парка. В другия край се намира един от най-хубавите парижки ресторанти, изисканият „Гран Вефур“ от XVIII в. Между тях се простира тих обществен парк, край който се нижат старинни магазини с колонади.


>>	Други места около Лувъра и Пале Роял, които да посетите

#	Комеди Франсез
	През 90-те години на XVIII в. театралната трупа, вдъхновена от драматурга Молиер, намира обиталище в близост до Пале Роял и остава тук до днес. Комеди Франсез е един от най-старите театри в света. Създаден е през 1680 г. от Луи XIV и представя предимно класически и съвременни пиеси на Молиер, Расин и Жорж Фейдо. В последно време репертоарът й включва творби на драматурзи като Тенеси Уилямс, www.comedie-francaise.fr.
C>
	Карта 9
	Пл. „Колет“
	тел. 01 44 58 15 15
	Метро: Palais-Royal,
	Musée du Louvre
C$
#	Площад „Виктоар“
	Маршал Лафьояд, заклет привърженик на кралската власт, създава този площад единствено като фон за позлатената статуя на Луи XIV. Претопена по време на Френската революция, през 1822 г. статуята отново е възстановена. Днес площадът е спокоен търговски район с магазини на японски дизайнери, включително Кензо.
C>
	Карта 9
	Метро: Louvre-Rivoli,
	Bourse
C$


#	Улица „Риволи“
	Заради близостта си с Лувъра ул. „Риволи“ (Rue de Rivoly) е винаги пълна с туристи. Прокарана е по времето на Наполеон, за да има още една ос по посока изток-запад в града, която да поеме част от движението по вече съществуващата ул. „Сен Оноре“. Покритите колонади, завършени през 1835 г. по онова време са нововъведение, което осигурява на пешеходците защита и от природните стихии, и от каретите. Днес магазините за сувенири поделят изисканите фасади със старовремски луксозни хотели като например „Морис“. Пак тук се намират две английски книжарници, „У. X. Смит“ и „Галиани“, а на номер 226 е кафене „Анжелина“, прочуто най-вече с хубавото си какао.
C>
	Карта 9
	Метро: Concorde, Tuileries,
	Palais-Royal, Musee du Louvre
C$
	{img:78_zhermen_okser.jpg|#Църквата „Св. Жермен от Оксер“ е с оригинални готически елементи.}
#	Църквата „Св. Жермен от Оксер“
	Тази църква срещу източния край на Лувъра е била посещавана от кралете от династията Валоа, докато са живеели в двореца от другата страна на улицата. Почти цялата първоначална украса е из чезнала, с изключение на великолепния портал в пламтяща готика, единствения в Париж, запазен в оригиналния си вид.
C>
	Карта 9
	Пл. „Лувър“
	тел. 01 42 60 13 96
	Метро: Louvre-Rivoli
C$


>	Шанз Елизе и 16-и район

>>	Увод и карта

	_Легендарният булевард, дълго наричан Път на победата, и не по-малко прославените околности._
	{img:79_gime.jpg|#Изображения от Музея на азиатското изкуство „Гиме“.}
	_Всеки, който идва за първи път в Париж, не иска да пропусне митичният булевард „Шанз Елизе“ (Champs-Élysées), прочутата Триумфална арка (Ark de Triomphe), светлините на площад „Конкорд“, които олицетворяват френското усещане за величие._
	_Разходката из съседния 16-и градски район ще ви разкрие красиви сгради и музеи._
	{img:80_karta_11.jpg|#карта 11}
	Кварталът съществува сравнително отскоро и е застроен главно през Втората империя (1852–1870). Наполеон III се завръща от Лондон, решен да привнесе простора и зеленината на английските паркове във френската столица. С помощта на Адолф Алфан Шанз Елизе е преобразен. Градините и парковете на Алфан (парк Монсо) превръщат западната част на Париж в достопочтен жилищен квартал.
	Средището на световната висша мода, създадено в 8-и район по време на Втората империя от англичанина Чарлс Уърт, и досега е съсредоточено около Шанз Елизе.
	Във Фобур Сен Оноре, разположен успоредно на Шанз Елизе откъм северната страна, се намират художествени галерии и изискани магазини, включително „Ермес“ на номер 24 (кожени изделия, копринени шалове и облекло). На номер 55 е Елисейският дворец (Palaise de I’Élysée), който от 1873 г. е официална резиденция на президента. Дворецът е отворен за посещения по време на Дните на националното наследство (Journees du patrimoine) — обикновено в края на втората седмица от септември.


	__НЕ ПРОПУСКАЙТЕ:__
	_Изложба в Гран Пале_
	_Постоянната колекция в Пти Пале_
	_Пазаруване на стоки от висшата мода на булевард „Монтен“_
	_Триумфалната арка_
	_Да видите сградите в стил арт деко и ар нуво_
	_Дегустация на вино в Музея на виното_
	_Творбите на импресионистите в музея „Мармотан-Моне“_


#	16-и градски район
	По-голямата част от 16-и район, особено около Шанз Елизе, е заета от банки, мултинационални корпорации, скъпи хотели и бутици на модни дизайнери. Южната част на района, включваща бившите села Паси и Отьой, е също много променена, но все още се усеща някогашната приятната атмосфера.
	Любителите на изкуството ще се насладят на множеството сгради в стил ар нуво и арт деко, както и на великолепните импресионистични творби в музея „Мармотан-Моне“.


>>	Шанз Елизе

	_Когато Наполеон III се завръща от Лондон, решава да привнесе простора и зеленината на английските паркове във френската столица и с помощта на Адолф Алфан Шанз Елизе е преобразен. Някога булевардът е бил място за разходки на изтънчените благородници и буржоа. Днес по неговото протежение се издига Елисейският дворец, официалната резиденция на президента от 1837 г., редуват се киносалони, големи вериги заведения за бързо хранене, агенции за самолетни билети и универсални магазини._
	{img:81_konkord.jpg|#Детайл от фонтан на площад „Конкорд“; в далечината сияе Айфеловата кула.}


#	Площад „Конкорд“
C>
	__Пл. „Конкорд“__
	Карта 11
	Метро: Concorde
C$
	Навремето площад „Конкорд“ (Place de la Concorde) е бил арена на кървави сблъсъци, а днес тук се намират посолството на САЩ и луксозният хотел „Крийон“. От площада се открива великолепна гледка към Шанз Елизе и Триумфалната арка.
	Площад „Конкорд“ е създаден през 1757 г. от кралския архитект Жак-Анж Габриел като фон на конната статуя на Луи XV. За разлика от другите парадни кралски площади в Париж (например „Виктоар“ и „Дофин“), които са затворени, Габриел проектира сгради само от едната страна и оставя непокътната гледката от двореца Тюйлери към Шанз Елизе и Рон Поан. Двете постройки с колонади — днес хотел „Крийон“ и Министерството на военноморските сили (където Мария-Антоанета е имала таен апартамент) — са огледално повторение на фасадата на Националното събрание от другата страна на реката. По време на Френската революция статуята на Луи е разрушена, а площад „Луи XV“ е преименуван в Площад на революцията. По време на Терора тук са гилотинирани 1200 души, включително Луи XVI, Максимилиан Робеспиер и Мария-Антоанета.


#	Обелискът
	След като е преименуван няколко пъти, през 1795 г. площадът е наречен „Конкорд“ („Съгласие“). По разпореждане на Луи-Филип тук се поставят статуи и се градят фонтани, които олицетворяват големите френски градове. В центъра на площада е издигнат обелиск на 3300 години, същият като този пред Луксорския храм, който е подарък на Франция от вицекраля на Египет Мохамед Али и не е свързан с миналото на кралете или с революцията.
	Когато през 1836 г. инженерът Льоба и екипът му от 120 души монтират обелиска, близо 200 000 парижани ги аплодират. Тяхното дело е описано в основата на обелиска — най-доброто място, откъдето се разкрива прекрасна гледка към пирамидата на Лувъра, Шанз Елизе, разпрострял се на запад към Дефанс, и копията на „Конете на Марли“ от двете страни, чиито оригинали днес се пазят в Лувъра.


#	Шанз Елизе
C>
	__Шанз Елизе__
	Карта 11
	Метро: Concorde, Champs-Élysées-Clemenceau,
	Franklin D. Roosevelt, George V, Charles-de-Gaule-Etoile
C$
	Когато през 1667 г. Андре Льонотър проектира Шанз Елизе, идеята е булевардът да бъде визуално продължение на парка „Тюйлери“. По това време там все още няма изискан квартал (появява се по-късно) и по нивите сред шубрака се събират всякакви типове. Шанз Елизе е разделен на две — едната му част води от площад „Конкорд“ към Рон Поан, а другата, заета от търговски обекти — от Рон Поан до Триумфалната арка.
	През 30-те години на XIX в. архитектът Жак Хиторф проектира незаселената част на Париж. Инсталирани са над 1200 газени лампи и районът се превръща в огромен квартал за забавления с паркове, фонтани, ресторанти и кафенета, където се изнасят концерти. От увеселителните павилиони днес са останали само два скъпи ресторанта — „Льодоайен“ и „Лоран“. Паркът на Елисейския дворец опира в северния край на булевард „Габриел“.
	Когато през 1914 г. Париж е окупиран, войските на Антантата разделят града между руснаците и англичаните. Лагерът на англичаните е в парка „Тюйлери“ и на площад „Конкорд“, а руснаците опъват палатките си край Шанз Елизе и почти унищожават всичко наоколо — нужни са две години за възстановяване на щетите.
	На запад от Рон Поан се простира булевард, който според французите е най-красивият в света и който и днес се смята за задължителен маршрут при важни срещи. Тук например се провеждат военните паради на 14 юли с нисколетящи реактивни самолети, пак тук е финалът на провежданата всяка година колоездачна обиколка на Франция, оттук тръгва и парижкият маратон.
	Но славата, на която се радва Шанз Елизе, не отговаря напълно на действителността. Въпреки основния ремонт от 90-те години на XX в., при който са премахнати паркингите, а тротоарите са разширени, булевардът е превзет от магазини за скъпи автомобили, заведения за бързо хранене и огромни киносалони.


	__ПОДСКАЗАНО__:
	_Внимавайте в кафенетата на открито по Шанз Елизе, където джебчии дебнат нищо неподозиращи туристи._
@	Ан Рандерсън
@	Сътрудник на Нешънъл Джиографик

#	Паметници от Световното изложение
	Трите постройки, наследени от Световното изложение през 1900 г. са замислени като паметници в прослава на френското изкуство. Световното изложение от 1889 преминава толкова успешно, че веднага след закриването му е замислено второ изложение за 1900 г. Този път е решено да се издигнат постройки, които да останат.

#	Гран Пале
C>
	__Гран Пале__Карта 11
	Вход откъм бул. „Генерал Айзенхауер“
	тел. 01 44 13 17 17
	Затв. — вт.
	цена билет €€€
	Метро: Champs-Élysées-Clemenceau,
	www.rmn.fr/galeries-nationales-dugrand-palais
C$
C>
	__Дворецът на откритията__
	Гран Пале, вход откъм
	бул. „Франклин Д. Рузвелт“
	тел. 01 56 43 20 20 Затв. — пон.
	цена билет €€
	Метро: Champs-Élysées-Clemenceau,
	www.palajs-decouverte.fr
C$
	Гран Пале, заменил Индустриалната палата от 1885 г, е огромна постройка от желязо и стъкло с класическа каменна фасада. Пищното ковано желязо, величествените бронзови статуи на Аполоновата колесница, теглена от крилати коне, и сякаш безкрайният стъклен покрив са отличителни черти на сецесиона. Тук се провеждат много изложби, включително Есенният салон от 1905 г., на който особено място заемат представителите на фовизма. Пак тук се уреждат ежегодният Панаир на книгата и Международният панаир на съвременното изкуство. Галериите са ремонтирани наскоро.
	В __Националните галерии на Пти Пале__ се уреждат международни художествени изложби. Интерактивните изложения в __Двореца на откритията__ (Palais de la decouverte) — научния музей в Пти Пале — са посветени на многообразни теми като общуването между животните, произхода на Земята и метеорологията.


#	Пти Пале
C>
	__Пти Пале__
	Вход откъм бул. „Уинстън Чърчил“
	тел. 01 53 43 40 00
	Затв. — вт.
	Метро: Champs-Élysées-Clemenceau,
	www.petitpalais.paris.fr
C$
	Пти Пале за Световното изложение от 1900 г. — днес принадлежи на парижкото кметство и в него са събрани различни колекции — китайски порцелан и картини от XIX в. В красивата обновена сграда е оформена закрита градина, има плувни басейни и колони с мозайки.


	__Къде да се нахраните__
	_По традиция французите строго съблюдават навиците си на хранене: сутрешна закуска, обяд в 13 ч. и вечеря между 20 и 22:30 ч. Извън тези часове е трудно да се нахраните. В Париж обаче тези правила постепенно отмират, тъй като чуждестранни влияния променят навиците на хранене (американски хамбургери се появяват във все повече менюта)._
	_Най-новата тенденция е закуска между обяда и вечерята около 17 ч., която се състои от няколко малки ястия, сервирани едновременно, от които можете ида избирате._
	_В Гран Пале край Шанз Елизе и Пти Пале (бул. „Уинстън Чърчил“, тел. 01 42 56 42 42), изключителният готвач Ерик Фрешон предлага закуска за гастрономи. За онези, които жадуват за висококачествен американски хамбургер и искат да похапнат между обяда и 0:30 след полунощ (1 в събота и неделя), най-добрият избор е старият „Джо Алън“ (ул. „Пиер Леско“ 30, 75001, тел. 01 42 36 70 13)._


#	Мостът „Александър III“
	Друго наследство от Световното изложение през 1900 г. е мостът „Александър III“ — пищно метално съоръжение с позлатени статуи, посветени на дружбата между Русия и Франция. Първият камък е положен от цар Николай II на 7 октомври 1896 г., а мостът е завършен две години по-късно.


#	Булевард „Монтен“
	От двете страни на елегантния булевард „Монтен“, където в средата на XIX в. са се намирали едни от най-посещаваните _bals populaires_ (танцови зали), се редят магазини за луксозни стоки, хотели, приличащи на дворци, и модни къщи на някои от водещите имена във висшата мода във Франция, включително на „Кристиан Лакроа“ и „Кристиан Диор“. Магазинът на „Живанши“ е на съседния булевард „Джордж V“.
	{img:82_triumfalna_arka.jpg|#Триумфалната арка се извисява над площад в средата на 12 пресичащи се булеварда.}


#	Триумфалната арка
C>
	__Триумфалната арка__
	Карта 11
	Пл. „Шарл дьо Гол“
	тел. 01 55 37 73 77
	цена билет €€ (включва входа за музея)
	Метро: Charles-de-Gaule-Éttoile
	www.arc-de-triomphe.
	monuments-nationaux.fr
C$
	Парижани и досега наричат площада около Триумфалната арка „Етоал“ (звезда), въпреки че през 1970 г. той е преименуван на „Шарл дьо Гол“ (Place Charles-de-Gaulle). От него радиално тръгват 12 булеварда. В средата се извисява Триумфалната арка, изумителна забележителност и ярък символ на френската гордост и военно могъщество.
	През 1806 г. Наполеон възлага на архитекта Жан-Франсоа Шалгрен да изработи паметник в прослава на великата му войска и на победата при Аустерлиц. В съответствие с Наполеоновата представа за величие арката е висока 50 м. и е широка 45 м — най-голямата от този вид, строена някога. Завършена е чак през 1836 г.
	Сред барелефите са „Заминаване на доброволците“ и „Марсилезата“, крилата фигура, повела войниците в битка, на Франсоа Рюд, а по фризовете са изобразени заминаването на френската войска (източна страна) и нейното завръщане (западна страна).
	Дванайсетте булеварда, които започват радиално от арката, и дванайсетте hotels (жилищни сгради) в еднакъв стил около площада не влизат в първоначалния план; те са добавени от барон Йожен Осман. Резултатът е внушителен, но по начин, който архитектът не е предвидил — по дванайсетте улици, сливащи се на „Етоал“, задръстванията са огромни.
	През годините Триумфалната арка е олицетворявала всичко велико и славно във Франция — тленните останки на Наполеон, както и погребалният кортеж на Виктор Юго минават под нея на път за Дома на инвалидите.
	След победоносните войски — прусаците през 1871 г. и германците през 1940 г. марширували тук — идват героите освободители на Франция. На 26 август 1944 г. генерал Шарл дьо Гол върви начело на победното шествие на антихитлеристката коалиция пред хиляди ликуващи парижани. През 1920 г. тук е поставен Гробът на незнайния воин и всяка вечер в 18:30 ч. ветераните палят огъня. По подлеза в края на Шанз Елизе, минаващ под площад „Шарл дьо Гол“, можете да стигнете безопасно до Триумфалната арка и от панорамната площадка горе да видите амбициозния проект на Осман и движението по улиците.
	Под площадката се намира малък музей с експозиция за строежа на паметника и вещи, останали от Наполеон и Първата световна война.


#	Катедралата „Св. Александър Невски“
C>
	__Катедралата „Св. Александър Невски“__
	Карта 11
	Ул. „Дарю“ 12
	тел. 01 42 27 37 34
	Отв. 15 — 17 ч., вторник, петък и неделя
	Метро: Courceltes
C$
	Сърце на руския квартал, православният храм с купол като луковица е построен през 1861 г. по план, основаващ се на гръцкия кръст. Вътре ще видите внушителни стенописи и икони; тимпанът е покрит с мозайки върху позлатен фон.
	{img:84_park_monso.jpg|#Парижани си почиват на слънце в парка „Монсо“, близо до катедралата „Св. Александър Невски“.}


>>	Париж: столица на изтънчения вкус

	_Париж продължава да се слави като световна столица на лукса. Ню Йорк, Лондон и Милано имат свой неповторим стил, но Париж е единственото истинско средище на висшата мода._
	{img:85_moda.jpg|#Манекенки дефилират на пролетно модно ревю на Кристиан Диор в Париж.}


#	Мода за новото хилядолетие
	Новите ключови думи са лукс и удобство. Жените вече не се притесняват да ходят на работа с дрехи, които доскоро са били по-подходящи за опера, отколкото за офиса. Междувременно англичаните продължават нашествието си.
	Джон Галиано командва парада в „Диор“, а Джулиън Макдоналд смени сънародника си Алегзандър Маккуийн в „Живанши“. Защо най-добрите дизайнери се стремят към Париж? Тук те имат творческа свобода и могат да разчитат на екип от ненадминати майстори, които да придадат форма на идеите им.


#	Парижката висша мода
	Зашеметяващите колекции на дизайнерите ни се струват далечни и безбожно скъпи — малцина могат да си позволят да похарчат 10 000 и повече щатски долара за ръчно изработен модел — ала вдъхновението им неизбежно ще се отрази на бутиците за конфекция и аксесоари навсякъде по света.
	От колекциите на висшата мода през януари и юли личи водещата роля на Париж — средище на модата като творчество. Изказът е в своята връхна точка — дизайнерите избират екзотични места, на които да покажат своите дрехи.
	Какво е най-важно? Виртуозната техника, детайли, цвят и преди всичко — „театърът на мига“, спектакълът.
	Великата традиция на висшата мода води началото си от хора като Коко Шанел, Кристиан Диор, Юбер Живанши и Пиер Карден, имена, изразяващи разликата между френското и всичко, което идва от останалия свят. (През 2002 г. безспорният майстор Ив Сен Лоран се оттегля с ретроспекция на четирийсетгодишния си принос в модата.) Нюйоркската мода е насочена към удобството и многообразието и предлага облекла, които могат да се носят и в службата, и вечер, лондонската е по-ексцентрична, а в Милано вниманието е съсредоточено върху красотата, качеството и продаваемостта на тъканите. За Париж остава неподправеният романтичен блясък.
	{img:86_obuvki.jpg|#Брокатени обувки на витрина}


	__ПОДСКАЗАНО__:
	_Витрините на универсалните магазини се подреждат за зимните празници по уникален начин, в който се смесват интересни хрумвания и недостижим стил._
@	Шийла Бъкмастър
@	Редактор сътрудник на книгите на Нешънъл Джиографик


	__Колкото по-малко, толкова по-добре__
	_Френският стил — начинът, по който французойките ходят, носят шал и изглеждат шик, без да полагат особени усилия, сякаш им идва отвътре, е предмет на възхищение, проучване и подражание — понякога може да се усвои, но не и да се купи._
	_Подходът на французите към стила като разновидност на изкуството може да се види не само по подиумите на модните къщи, но и по парижките улици. От няколко сезона „Шанел“ съчетава странни разновидности на спортното облекло с класическите изискани костюми._
	_За разлика от англосаксонките, склонни да пазаруват много и да избират главно облекло, което може да се носи навсякъде и по всяко време, французойките (и най-вече парижанките) обикновено купуват по-малко, но по-скъпи дрехи — чифт шикозни обувки, качествена дамска чанта или пъстър копринен шал, и не се притесняват да обличат едни и същи дрехи по два, че и повече пъти в седмицата, защото дизайнерското облекло изглежда все така елегантно, дори и да го облечеш за стотен път. Не е задължително аксесоарите да съответстват на облеклото, а хората с най-изтънчен вкус се придържат към правилото да не носят дрехи в повече от два цвята. Напоследък много се търсят дамски чанти на дизайнерски къщи като „Вюитон“, „Ермес“, „Лоншан“ и „Лансел“._
	_За щастие във Франция обличането за успех не е политизирано. Повечето французойки се обличат така, че да откроят своята женственост и дори да я използват като предимство в бизнес средата — те не се притесняват, че заради късата пола или дрехите, подчертаващи тялото им, няма да погледнат на тях сериозно, както впрочем и обикновеният французин не се притеснява, че ако направи комплимент, ще се наложи да бъде страна по дело._


>>	ПРЕЖИВЯВАНЕ: Научете френската кухня

	_Няма по-добро място от Париж, където да се научите да готвите. И други национални кухни имат привърженици, при това основателно, но френските готварски методи си остават златният стандарт за готвачите в целия свят. А и през последните двадесет и няколко години френските готвачи вече не се придържат толкова строго към рецептите си и експериментират с различни международни рецепти, обогатявайки националната кухня._

	В Париж има десетки възможности да се научите да готвите, от еднократни демонстрации или практически уроци за любители до сериозни професионални програми, повечето от които се водят на английски. Най-хубавото е, че участниците консумират резултатите. Изберете курс, който отговаря на интересите и периода на престоя ви.
	{img:87_jastie.jpg|#Едно от типичните френски ястия са охлюви с чесън (escargots).}


#	Кордон Блю и Ескофиер
	Най-старо е училището „Кордон Блю“ (ул. „Леон Деломе“ 8, 75015, тел. 01 53 68 22 50, www.cordonbleu,edu/paris), в което се дават дипломи и удостоверения за онези, които искат да станат професионални готвачи или сомелиери, както и възможност за стаж в парижки ресторанти. Тук се предлагат демонстрации по готвене, дегустации на вина и кратки курсове за любители.


#	Училище Ritz Escoffier
	(пл. „Вандом“ 15, 75001, тел. 01 43 16 30 50, www.ritzparis.com) е кръстено на Огюст Ескофиер, най-добрият главен готвач в парижкия „Риц“, създал много от правилата на френското готварство в книгата си „Кулинарен наръчник“. Училището се помещава в красиво обзаведено помещение в приземието на „Риц“, близо до кухнята, и предлага курсове с дипломи за професионалисти и индивидуални занимания за любителите на храната.


#	Дюкас и компания
	Световноизвестният готвач Ален Дюкас е може би съвременният Ескофиер, но дали е така, само времето ще покаже. Той предава опита и уменията си в __готварското училище „Ален Дюкас“__ (ул. „Ронела“ 64, 75016, 01 44 90 91 00, www.ecolecuisine-alainducasse.com), което дава уроци с готвачи, обучени от Дюкас в различни готварски стилове, и с гостуващи готвачи, които споделят уменията си в разнообразни кухни — индийска или баска. Курсовете са на френски, но по желание може да бъде уреден превод.
	Ако желаете бърз, забавен готварски курс от 30 минути до 4 часа, включващ различни теми, опитайте __Atelier des Chefs__ (но няколко адреса, тел. 01 49 70 97 50, www.atelierdeschefs.fr). Там предлагат богат избор от курсове и е лесно да се запишете по интернет.


#	Френска домашна кухня
	Ако търсите домашно преживяване с професионален подход, изисканата __„Домашна кухня на Маргарита“__ (тел. 01 42 04 74 00, www.elegantcooking.com) предлага точно това. Учениците се запознават с преподавателя на пазар, за да научат характеристиките на френските продукти и да купят съставките на ястията, които ще сготвят. След това отиват в семеен дом и готвят в професионална кухня с четири готварски плота. Накрая всички от група се настаняват в трапезарията, за да се насладят заедно на резултатите от урока.


>>	16-и градски район

	_Въпреки славата си на убежище за богатите и на луксозен, но скучен квартал, 16-и район е богат на музеи, в него се виждат следи от бита на някогашните села тук, както и много сгради в стил сецесион и ар деко._
	_Удобно сгушен между Сена и Булонския лес, далеч от врявата на центъра, районът е предпочитан и от старите, и от новите пари._
	{img:88_shayo.jpg|#Гледката от двореца „Шайо“}

	Тази част на Париж привлича от векове висшата класа. Катерина Медичи често спира на хълма Шайо (днешния Трокадеро, площад във формата на полукръг пред двореца „Шайо“) на път от Сен Жермен ан Ле в Париж и с времето разширява и обновява малката резиденция тук.
	Виното и водата също допринасят за привлекателността на района. Полегатите хълмове, спускащи се към Сена, са засадени с лозя. Виното, произведено в абатството на Паси и от ордена на минимите в Шайо, е известно из цялата област. През XVII в. прехвалената лековита вода на извора в Паси привлича хора от висшето общество, които бързат да я опитат. И до днес кристалночистата вода захранва съседните райони.


#	Архитектурни перли
	Над половината от сградите в стил сецесион на Ектор Гимар се намират в 16-и градски район и най-вече в Отьой. Известен преди всичко с великолепните входове от стъкло и метал на метрото (особено на станция „Порт Дофин“), Гимар проектира и бляскавия замък „Беранже“, шедьовър на сецесиона, както и други сгради по ул. „Фонтен“. През 20-те и 30-те години на XX в. се налага и стилът ар деко. Най-яркият му представител в Париж, Робер Мале-Стивънс, проектира няколко къщи за една улица в Отьой, която днес носи неговото име. По няколко от пресечките на ул. „Боало“ (метро: Екселман), а също по „Вила Шейсон“ и „Вила Мълхаус“, застроени с жилища за фабрични работници, можете да видите красиви къщи и градини.
	През 1860 г. селата Паси, Отьой и Шайо са присъединени към Париж. За Световното изложение през 1937 г. е построен огромният неокласически дворец „Шайо“, украсен със скулптури и барелефи.
	В него днес се помещават три музея и театър, там се намира и френската филмотека за класически и съвременни филми. На огромната му еспланада се събират градските скейтъри; оттук се открива прекрасна гледка към Айфеловата кула.
	На изток от хълма Шайо се намират два големи музея — „Гиме“ и изпълненият с живот Музей за съвременно изкуство на Париж (от другата страна на улицата), който се помещава в Токийския дворец и е построен за Световното изложение през 1937 г.
	{img:89_karta_12.jpg|#карта 12}


#	Музеите в двореца „Шайо“ и на площад „Трокадеро“

C>
	__Дворецът „Шайо“__
	Карта 12
	Пл. „Трокадеро“
	Музей на човека
	тел. 01 44 05 72 72
	Музей на военноморските сили
	тел. 01 53 65 69 69
	Затв. — вт.
	цена билет €€
	Метро: Trocadero
	www.manhn.fr
	www.musee-marine.fr
C$
	{img:90_park_trokadero.jpg|#Паркът „Трокадеро“ пред двореца Шайо.}
	Гледката от терасата на двореца „Шайо“ към отсрещния бряг на реката е една от най-хубавите в Париж. Музеите тук обаче — на човека, на военноморските сили, Градът на архитектурата и на националното наследство, както и наскоро откритият огромен Национален архитектурен музей на френските паметници — не са добре познати. Националният театър „Шайо“ представя класически произведения на френския театър. В Токийския дворец в подножието на хълма се намират Музеят за съвременно изкуство на Париж и Съвременната творческа работилница.


#	Градът на архитектурата и националното наследство

C>
	__Градът на архитектурата и__
	__националното наследство__
	тел. 01 58 51 52 00
	www.citechaillot.fr
C$

	Тази основно ремонтирана институция събира Френския институт за архитектура, който се фокусира върху съвременната архитектура, и Музеят на френските паметници, в който са представени модели на паметниците във Франция.


#	Музеят на човека
	Това е етнографски и антропологически музей. В него можете да видите увлекателната демографска експозиция „Шест милиарда души“ и изложбата „Мъглата на времето“, където човешката еволюция е проследена от дълбока древност до наши дни.


#	Музеят на военноморските сили
	Създаден е през 1748 г. и е сред най-старите музеи в света, посветени на флота. В него са изложени сложни умалени макети на бойни кораби от XVII в. до наше време и великолепни образци на прочутите високи кораби.


#	Токийският дворец
C>
	__Музеят за съвременно изкуство на Париж__
	Бул. „Президентът Уилсън“ 11
	тел. 01 53 67 40 00
	Затв. — пон.
	цена билет €€ — €€€
	Метро: léna
	www.mamparis.fr
C$
C>
	__Съвременната творческа работилница__
	Бул. „Президентът Уилсън“ 13
	01 47 23 38 86
	Затв. — пон.
	цена билет €€
	Метро: léna
	www.palaisdetokyo.com
C$
	__В Музея за съвременно изкуство на Париж__ в източното крило на Токийския дворец са представени творци от Парижката школа и богата сбирка от произведения на фовистите и кубистите, включително работи на Матис, Дюфи, Сутин, Модилиани и Ван Донген. Отделът за съвременно изкуство продължава да урежда амбициозни временни изложби на млади художници от цял свят и на представители на художествените направления от последно време.
	В западното крило __Съвременната творческа работилница__ (Site de creation contem poraine), наричана „лаборатория за съвременно изкуство“, представя изложби, инсталации и пърформанси.


#	Музеят на виното
	Само на няколко крачки от площад „Трокадеро“ са винарските изби на някогашните миними от манастира в Шайо, произвеждали едно от любимите вина на Луи XIII. По време на френската революция ловенето сгради са разрушени и избите са забравени до 50-те години на XX в. Едва през 1984 г. са превърнати в Музей на виното. (Ул. „О“ 01 45 25 63 26; www.museeduvinparis.com, затв. — пон. Цена билет — €€€, включва чаша вино).
	Днес посетителите могат да разгледат някогашните каменоломни, където се е добивал варовик и където са изложени предмети за производството и пиенето на вино, а също да се запишат на курсове. Входът за музея е безплатен, ако обядвате в ресторанта (работи само на обяд).


	__ПОДСКАЗАНО__:
	_Не пропускайте бутика за шоколад на Патрик Роже (бул. „Виктор Юго“ 45), където ще видите фантастични шоколадови скулптури._
@	Патриша Даниълс
@	Редактор сътрудник на книгите на Нешънъл Джиографик


#	Музей „Мармотан-Моне“
C>
	__Музеят „Мармотан“__
	Карта 12
	Ул. „Луи Боайи“ 2
	тел. 01 44 96 50 53
	Затв. — пон.
	цена билет €€
	Метро: La Muette
	www.musee-marmottan.com
C$
	Първоначално музеят е посветен на Наполеоновата епоха. Днес е известен в цял свят с импресионистичните платна, сред които е „Импресия. Изгрев“ на Моне.
	Основоположници на сбирката са Жул и Пол Мармотан, баща и син. Някога тя се е помещавала в ловна хижа, преобразена от Мармотан старши. В началото на XX в. двамата започват да се интересуват от вещи от Наполеоновата епоха и събират великолепни мебели в стил ампир. След смъртта на баща си Пол се налага като признат специалист по изкуство в стил ампир. Преди да умре през 1932 г., завещава на Френския институт къщата и цялата си колекция от произведения на изкуството.
	Благодарение на даренията, направени впоследствие, „Мармотан“ (Musée Marmottan) се превръща в музей на импресионизма със световна слава. В първото дарение е и „Импресия. Изгрев“, а второто, направено през 1966 г. от сина на Клод Моне — Мишел, се състои от 65 творби на художника, сред които някои от най-добрите му платна. На долния етаж наред с изображения на железопътни гари и сияйни полета с цветя са изложени „Водни лилии“, „Пролет в околностите на Париж“, „Цъфнали ябълкови дървета“ на Сисле, „Клод Моне с книга“ на Реноар, „Букет цветя“ на Пол Гоген. В залата на приземния етаж са представени няколко средновековни ръкописа с цветни илюстрации от колекцията на Жорж Вилденстайн.


>>	Други места на Шанз Елизе и в 16-и градски район, които да посетите.

#	Музеят „Жакмар-Андре“
	Музеят в дома на Едуард Андре и съпругата му Нели Жакмар е дело на дългогодишната им събирателска дейност. Сбирката е известна с творбите от епохата на Ренесанса и включва таван с великолепни фрески на Тиеполо — „Анри III при дожа Кантарини във Венеция“ и „Св. Георги убива дракона“ на Паоло Учело. Ще видите също картини на френски и фламандски художници, сред които „Пътниците на Емаус“, „Амалия фон Сомс“ и „Д-р Толинкс“ на Рембранд, www.musee-jacquemart-andre.com.
C>
	Карта с. 11
	Бул. „Осман“ 158
	тел. 01 45 62 11 59
	цена билет €€
	Метро: Miromesnil,
	St. Philippe de Roul
C$

	__ПОДСКАЗАНО__:
	_Опитайте класическите ухания „Гуерлайн“ (и „Шалимар“) в представителния магазин на фирмата на булевард „Шанз Елизе“ 68._
@	Шийла Бъкмастър
@	Редактор сътрудник на книгите на Нешънъл Джиографик


#	Къщата на Балзак
	През 1840 г. Оноре дьо Балзак, автор на Човешка комедия (La comedie humaine), е на ръба на разорението. Той се премества в къщата си в Паси, където се представя като господин Брьоньол. Тук през 1960 г. е направен музей — изложени са много от личните вещи на Балзак, включително писалището му, на което той понякога е работел по 24 часа без прекъсване. Както Балзак пише на госпожа Ханска, за която се жени на 51-годишна възраст, малко преди да умре, писалището „е свидетел на болката ми, на моите несрети, на отчаянието и радостта ми, на всичко, което съм“.
	Балзак израства в Париж и в много от произведенията му действието се развива във френската столица, www.balzac.paris.fr.
C>
	Карта 12
	Ул. „Рейнуар“
	тел. 47 01 55 74 41 80
	Затв. — пон.
	Метро: Passy
C$
#	Национален музей на азиатското изкуство „Гиме“
	Първата колекция на музея е предоставена от Емил Гиме, който по време на пътешествията си из Далечния изток в края на XIX в. събира невероятно количество предмети. През 1928 г. музеят е обявен за национален и тук е изложена колекцията на Гиме, която обхваща времето от II хил. пр.н.е. до XIX в. и в която има най-различни творби — от афганистански до японски — включително образци на изкуството на кхмерите, бронзови статуи от Индия и древен нефрит и порцелан от Китай. Великолепно обновен, музеят предлага обширна програма от конференции и семинари. Галериите на будисткия пантеон на булевард „Йена“ 19 са посветени на историята на религиите в Далечния изток, www.museeguimet.fr.
C>
	Карта 12
	Пл. „Йена“ 6
	тел. 01 56 52 53 00
	Затв. — вт.
	цена билет €€
	Метро: léna
C$
#	Парк „Монсо“
	Този парк е по-отдалечен, но като дух е свързан с Втората империя, когато за едно с голяма част от района около Шанз Елизе се превръща в моден квартал. До някъде е запазена някогашната буржоазна обстановка от XIX в. с живописни градини, изкуствени пещери, алпинариуми, пищни декоративни съоръжения. В съседство е музеят „Чернуши“. (бул. „Веласкес“ 7, тел. 01 45 63 50 75, затв. — пон.) с прекрасна сбирка от азиатско изкуство.
C>
	Карта 11
	Бул. „Курсел“
	Метро: Monceau, Courcelles
C$


>	Големите булеварди

>>	Увод и карта

	_Големите булеварди от „Мадлен“ до „Бастилията“ са създадени през XIX в. за зараждащата се буржоазия. Те обхващат операта и най-големите универсални магазини, театри и концертни зали._
	{img:91_pokriti_galerii.jpg|#Покрити галерии свързват части на булевардите.}
	_Големите булеварди започват от квартала край църквата „Мадлен“ (Madeleine) и продължават на изток до Бастилията. Те са търговско и културно средище и включват пищната опера „Гарние“ (Opera Gamier), луксозни магазини за хранителни стоки и бутици на дизайнери, модни къщи, кафенета, театри и галерии._
	{img:92_karta_13.jpg|#карта 13}
	_La estla Vie!_ („Там е животът!“), възкликва писателят Оноре дьо Балзак за Големите булеварди, които са на мода през целия XIX в. Те се превръщат в център на забавленията, след като моралистът Луи-Филип затваря бордеите и хазартните свърталища при Кралския дворец. Към булевардите се стичат цели тълпи — заможните на запад от ул. „Монмартър“, бедните на изток. Булевардът на капуцините, булевардът „Италиан“ и булевардът „Операта“ се сливат при опера „Гарние“ на площад „Опера“, проектиран от барон Осман. Операта е сред най-големите в света и е един от най-бляскавите образци на стил „Наполеон III“.
	По нареждане на Наполеон III Аустерлицката колона на площад „Вандом“ е увенчана с изображение на император — (Наполеон I), облечен като Юлий Цезар. Архитектурата на Древна Гърция вдъхновява и създателите няколко храма, чието строителство е възложено също от Наполеон I (сред тях е църквата „Мадлен“, прославяща Великата армия,) и на парижката борса, храм на финансите.
	Квартал „Мадлен“, откъдето започват Големите булеварди, е и съвременен храм на лукса. Ул. „Пе“ и площад „Вандом“ са тихи кътчета до края на XIX в., когато тук се преместват луксозните бутици на бижутери и модни шивачи, включително maison de couture (шивашкото ателие) на англичанина Чарлс Фредерик Уърт.
	Към квартала са привлечени творци, представители на различни изкуства — първата изложба на импресионистите е уредена на Булеварда на капуцините 35, а през 1895 г. на номер 14 (днес хотел „Скриб“) е прожектиран първият филм на братя Люмиер.
	Музиканти като Люли (дворцовия композитор, който през XVII в. налага френската опера) често посещават района около Парижката опера, разрушена от Шарл X, след като наследникът му, херцог Дьо Бери, е убит там през 1820 г. по време на представление на „Карнавал във Венеция“.
	Сега на мястото на старата опера се намира изисканият площад „Лувоа“ недалеч от Националната библиотека с великолепна читалня „Лабруст“ (повечето книги и ръкописи са преместени във Френската библиотека в 8-и район). От другата страна на улицата са галериите „Вивиен“ и „Колбер“, разположени в една от покритите аркади в района, запазени от XIX в., където хората могат спокойно да пазаруват. Днес в галериите има много магазини, ресторант и кафене.
	На площад „Вандом“ (Place Vendome) се намират водещите бижутерийни магазини в света, хотел „Риц“ и Министерството на правосъдието. По площад „Мадлен“ са пръснати скъпи магазини — „Фошон“, „Едиар“ и „Къщата на трюфелите“ (Maison de la truffe), и прочутите пазари за цветя.


	__НЕ ПРОПУСКАЙТЕ__:
	_Концерт в „Мадлен“_
	_Витрините на магазините за луксозни стоки на площад „Вандом“_
	_Обиколка на операта „Гарние“_
	_Шоколадов еклер „Мона Лиза“ във „Фошон“_
	_Изложба в Националната библиотека_
	_Чай и пазаруване в галерия „Вивиен“_
	_Да разгледате аркадите край Пасажа с_
	_панорамите (Passage des Panoramas)_


>>	Църквата „Мадлен“ и площад „Вандом“

	_Под влияние на кралското семейство и Наполеон I се оформят две емблематични места между Големите булеварди: внушителната църква „Мадлен“ (официално църквата „Св. Мария Магдалина“) и площад „Вандом“._


#	Мадлен
C>
	__Мадлен__
	Карта 13
	Пл. „Мадлен“
	01 44 51 69 00
	Метро: Madeleine
	www.egllse-lamadeleine.com

	__Пл. „Вандом“__
	Карта 13
	Метро: Opera, Madeleine
C$
	Храмът „Мадлен“ е сред най-известните паметници на Париж и е особено интересен с внушителния си екстериор — дори в Гърция и Рим няма по-високи коринтски колони (20 м). Вътре сградата е мрачна и печална; светлина се процежда само през трите огънати капандури на средния кораб и полукръглата апсида. Тук се провеждат венчавки, погребения и опела на знаменитости, както и редовни църковни служби. В притвора ще видите шедьовъра на Франсоа Рюд „Кръщение Христово“ (в дъното вляво).
	Църквата е включена в плана на площад „Луи XV“ (днес площад „Конкорд“) на Ж. А. Габриел. Първоначалната сграда, започната през 1764 г. е разрушена, за да бъде заменена с постройка в стила на Пантеона, но строежът и е спрян от френската революция. През 1806 г. Наполеон възлага да се издигне храм в прослава на великата му войска и съществуващата постройка отново е съборена. През 1814 г. обаче Луи XVIII потвърждава, че там трябва да има църква, и посвещава сградата на брат си Луи XVI, който е гилотиниран.


#	Площад „Вандом“
	Нощем площад „Вандом“ е наистина великолепен, с внушителен, имперски вид. До Френската революция се казва „Луи льо Гран“ („Луи Велики“) и е създаден от Луи XIV, за да съперничи на площад „Вож“. През 1792 г. статуята на Луи XIV, дело на Франсоа Жирардон, е унищожена и през 1810 г. е заменена с Аустерлицката колона в прослава на Наполеоновите военни походи. Бронзовата спирала около каменната колона, вдъхновена от Траяновата колона в Рим, е изработена от 1200 топа, пленени в битката при Аустерлиц (1805). По време на Френската комуна Курбе оглавява движение, настояващо колоната да бъде съборена, но комунарите, заснети пред падналата колона, са екзекутирани, а Курбе е принуден да осигури средствата за възстановяването й. Оттогава победоносната фигура на Наполеон, който прилича на римски император, е непокътната.
	Великолепният „Риц“, открит на площада през 1898 г., е първият хотел с вани към всяка стая. През 20-те години в него живеят Скот и Зелда Фицджералд.


	__ПОДСКАЗАНО__:
	_От покрива на „Галери Лафайет“ (бул. „Осман“ 40) се откриват зашеметяващи гледки към града._
@	Жил Минансон
@	Фотограф за Нешънъл Джиографик


>>	Операта „Гарние“

	_Днес в „Гарние“, построена по времето на Наполеон III, се играе главно балет, а оперни спектакли се поставят предимно в операта „Париж-Бастилията“ След като през 1858 г. Фелис Орсини се проваля с покушението срещу Наполеон III недалеч от тясната уличка „Сал Льопелтие“, императорът премества операта на по-безопасно и открито място. Измежду повече от 170 кандидати е избран архитектът Шарл Гарние, който намира решение как да построи сградата върху езеро. Ако се вярва на мълвата, чешмите и локвите в приземието са вдъхновили Фантомът на операта._
	{img:93_garnie.jpg|#Претрупаният стил на операта „Гарние“ е типичен за епохата на Наполеон III.}
C>
	__Операта „Гарние“__
	Карта 12
	Пл. „Опера“
	Туристическа информация, музей:
	тел. 01 40 01 22 63
	Билети и резервации (от чужбина):
	тел. 01 72 29 35 35
	Затв. за посещения в дни,
	когато има матинета или други прояви
	Обиколки с екскурзовод само по предварителна заявка.
	цена билет €€€ (за обиколка)
	Метро: Opera
	www.opera-de-paris.fr
C$
	Въпреки че през 1861 г. Осман одобрява проекта на Гарние, императрица Евгения негодува — „Какъв е този стил“? Това не е никакъв стил, нито е гръцки, нито е „Луи XVI“. Твърди се, че Гарние й отговаря така: „Тези стилове са изживели времето си. Това е стил «Наполеон» III, заради него ли негодувате?“
	Операта наистина олицетворява стила „Наполеон III“ еклектичен и прекалено пищен. Куполът на сградата е увенчан със статуя на Аполон и статуи на музиката и танца, включително копие на „Танца“ на Карпо. Скулптурата с вакханалиите вдясно от входа е заклеймена като „долна сатурналия“ и „обида за обществения морал“ (днес оригиналът е в музея „Орсе“). От павилиона на императора на ул. „Скриб“, където навремето е имало наклонена площадка, така че кралят да влиза от каляската си направо в кралската ложа, се стига до музей на декорите и партитурите.
	Вътре операта е изпълнена с варак, скъпоценни камъни, стенописи, мрамор; фоайето и стълбището са величествени. В залата с пет балкона има само 2131 места, затова пък огромната сцена побира 450 изпълнители. Таванът, изписан през 1964 г. от Шагал, се вижда само когато няма репетиции и представления.
	В магазина към операта на доста висока цена се продава мед от пчелините по покрива.


>>	Разходка по Големите булеварди

	_Докато вървите по Големите булеварди, които през XVII в. (когато са прокарани) са представлявали три алеи с дървета отстрани, все още можете да получите представа затова как е изглеждал районът в най-добрите си дни._
	{img:94_pasazhi.jpg|#Пасажите са рай за пазаруване.}
	__НЕ ПРОПУСКАЙТЕ__:
	_Операта „Гарние“_
	_Тоалетните в стил ар нуво „Едиар“_
	_Националната библиотека_
	_Галерията „Вивиен“_
	{img:95_karta_14.jpg|#карта 14}
C>
	Виж и карта 13
	Кафене „Пе“, пл. „Опера“
	Продължителност на обиколката — 3 часа, 2,6 км
	паркинг — Галерия „Вивиен“, ул. „Вивиен“
C$
	Започнете разходката от кафене „Пе“ (мир) на площад „Опера“ (построено през XIX в. от Шарл Гарние), където често са идвали Емил Зола и Ги дьо Мопасан. След това посетете една от забележителностите тук — операта __„Гарние“__(1).
	Щом излезете от операта, завийте вдясно по Булеварда на капуцините. Хотел „Скриб“ на номер 14 е мястото, където през 1895 г. братя Люмиер показват за първи път няколко свои филма, включително „Пристигането на влак“. Навремето в днес изцяло обновената концертна зала „Олимпия“ на номер 28 са пели Едит Пиаф, Жак Брел и Бийтълс.
	Продължете направо по Булеварда на капуцините към __„Мадлен“__(2). От източната страна се намира великолепната обществена тоалетна с дървена ламперия в стил сецесион (само дамската) и с колони с огледала, стъклописи и жълто-зелени фаянсови плочки на цветя (затв. 11:30 — 12:30). Заобиколете църквата откъм цветния пазар (ок. 1834 г.), за да излезете при __„Фошон“__ на площад „Мадлен“ 26 — най-пищния магазин за хранителни продукти в Париж — а после и при по-скромния __„Едиар“__ на площад „Мадлен“ 21, от другата страна на църквата. „Едиар“ известен с екзотичните плодове и зеленчуци, с шестте сорта чушки, с хубавия чай и първите плодове за сезона. Пак на площад „Мадлен“ се намира „Къщата на трюфелите“ („Maison de la truffe“, №19) и „Каспийски хайвер“ („Caviar kaspia“, № 17) за черен хайвер и водка с пипер.
	Заобиколете и се върнете пред църквата — на площад „Мадлен“ 9, където е живял Марсел Пруст, а сега се намира ресторант „Люкас Картон“. Тръгнете по ул. __„Роял“__(3) и след няколко крачки ще минете край „Сите Берие“, хубав магазин за вина. Вие сте в обятията на лукса — тук е сладкарница „Ладюре“, ресторант „Максим“, цветарница „Лашом“, магазинът за кристал „Лалик“ и магазинът за прибори за хранене „Кристофъл“.
	Завийте наляво по ул. „Сен Оноре“. Вляво е магазинът за играчки „Наин Бльо“. По-нататък отдясно се намира __църквата „Успение Богородично“__(4) („Notre Dame de I’Assomption“) от XVII в. — някога параклис към манастира на Сестрите на успението (днес полската църква в Париж). Продължете, докато излезете при пасажа преди ул. „Кастилионе“, и тръгнете наляво по пасажа към площад „Вандом“, за да стигнете ул. „Пе“. Най-луксозната търговска улица през XIX в. се е казвала „Наполеон“, а след подписването на Амиенския договор от 1802 г. е преименувана на ул. „Пе“.
	В северния край на площада завийте надясно по ул. „Даниел Казанова“ (която по-нататък се казва „Пти Шан“). Погледнете вдясно към __ул. „Марше Сен Оноре“__, за да видите сградата на „Марше Сен Оноре“ — част от банка „Париба“ — с офиси, галерии и скъпи магазини. При ул. „Пти Шан“ 40 завийте вляво към __пасажа „Шоазьол“__(5), построен през 1825 г. от Бертран Таверние. Безистенът е със стъклен покрив, макар и в него се помещават скъпи магазини.
	Завийте вдясно перпендикулярно на пасажа „Сен Ан“, при магазина за художници „Лаврю“, за да излезете на ул. „Керубини“ и площад „Лувоа“. Прекосете ул. „Ришельо“ и влезте в двора на __Националната библиотека__(6) (ул. „Ришельо“ 58, тел. 01 53 79 59 59, затв. — нед., пон., метро: Буре). Във временните изложби са представени някои от съкровищата на библиотеката, създадена през 1666 г. въз основа на кралските сбирки. Книгите са преместени в Националната библиотека на Франция — Толбиак, която се намира в 8-и градски район край Сена, но тук са оставени картите, музикалните партитури, медалите, гравюрите и фотографиите. Завийте вдясно и влезте в централната сграда, за да видите невероятната читалня „Лабруст“, създадена през 1868 г. от Анри Лабруст. Тя не е отворена за посещения, но можете да надзърнете през стъклената врата. Продължете по коридора на централната сграда и излезте през парка. Точно отсреща е входът на __галерия „Вивиен“__(7), а галерия „Колбер“ се пада перпендикулярно вдясно. Там се намира ресторант „Гран Колбер“ от бел епок. Кафенето в галерия „Вивиен“ — „А Приори Те“, — е подходящо за късна закуска в неделя.


>>	От Средновековието към наши дни: Париж на Осман

	_В края на XVIII и началото на XIX в. Франция вече е приела края на монархията и е готова да осъществи индустриална революция, която преобразява обществото и променя почти до неузнаваемост града._
	{img:96_osman.jpg|#Преди да се отдаде на държавна работа, Жорж-Йожен Осман учи право.}

#	Въздействието на индустриалната революция
	Благодарение на въвеждането на влаковете с парен локомотив, металните колела и железопътните линии от началото на XIX в. е създадена железопътна мрежа, свързваща големите градове. Архитектите са изправени пред задачата да вместят в сърцето на града железопътните гари, огромни индустриални сгради. Проблемът е решен чрез новите материали, особено кованото желязо и листовото стъкло. Металът е лек, як и ковък, а стъклото създава равномерно горно осветление. Ето защо съоръженията от стъкло и желязо са много подходящи за музеи, гари и пазари. Първите парижки пасажи, както и пазарът при халите, са решени по този начин.
	В средата на XIX в., когато индустрията бързо набира скорост, в столицата се стичат хора от провинцията, които търсят работа. По време на Френската революция земята е иззета от Църквата и аристокрацията. Разделена е от предприемачи и не след дълго започва строителен бум. През 1848 г., когато на власт идва Луи-Наполеон Бонапарт, населението на Париж е два пъти повече; препълненият град е изправен пред тежък недостиг на жилища и затруднения с водоснабдяването, чистотата и транспорта. Вдъхновен от големите паркове и широките улици на Лондон, където живее в изгнание, Наполеон мечтае за нов Париж.
	Той ще бъде създаден от префекта на Сена, Жорж-Йожен Осман, барон от Елзас. Това решение е взето по политически съображения. Само няколко години по-рано барикадите в центъра на града, издигнати от разбунтувалите се парижани, свалят от власт предшествениците на Луи-Наполеон Бонапарт Шарл X и Луи-Филип. Осман възнамерява да изчисти столицата от гъстата плетеница тесни улички и да ги замени с широки булеварди, много по-лесни за управление и наблюдение.


#	Преобразованията на Осман
	Намерението на Осман да свърже големите железопътни гари с широки булеварди съвпада с променящия се възглед за града. Новопоявилата се буржоазна класа иска да живее, да работи и да се забавлява в центъра на града, да се радва на такива привилегии на заможните прослойки като театри, музеи, библиотеки и универсални магазини. Осман й дава каквото иска и не само това. Променена е цялата градска структура. Последиците за обществото от преобразованията са жестоки. Хората, които не са достатъчно богати, за да си позволят жилища в пищните нови квартали и които според Наполеон са политически размирници, са изтласкани в предградията на Париж или извън него.
	Една от основните цели е да се облекчи уличното движение. Осман я постига, като разчиства големи пространства, проправя обширни булеварди (включително бул. „Опера“, „Сен Жермен“ и „Осман“) и създава големи площади като „Репюблик“. Новите улици често се прокарват, за да откроят някоя импозантна сграда или паметник (например величествената опера „Гарние“). Дръзката представа на Осман за обновлението на града е оспорена, тъй като Париж се превръща в грамадна кална строителна площадка.


#	Разруха и обновление
	С изключение на големите паметници почти целият остров Сите е съборен. Под ударите на бригадите на Осман рухват вековни сгради. Методите му са безпощадни, но тъй като вижда града като съчетание на взаимносвързани елементи, той прилага революционен подход в градското планиране. Разрушени са близо 25 000 къщи, заменени от 50 булеварда и улици, 75 000 нови сгради и три парка — Монсо, Монсури и Бют-Шомон. Появяват се тротоари, училища, болници, пазари и нови паркове, канализация. Покрай новите улици са проектирани сгради, отличаващи се с архитектурно единство (плод на строг строителен правилник, определящ всеки строителен елемент — от стрехите до ширината на вратите).
	Осман променя и политическото устройство на града, като във всяка градски район създава община. Точно за 17 години той преобразява целия град — баснословно скъпо начинание, което, за добро или за лошо, превръща Париж от мръсен лабиринт от средновековни улици в съвременна жизнена столица.
	{img:97_bulevardi.jpg|#Грандиозната представа на Осман за град с широки булеварди се вижда особено добре отгоре.}


>>	Други места по Големите булеварди, които да посетите

#	Други пасажи и галерии
	Наричани „аквариуми за хора“, парижките пасажи и безистени са разположени от север на юг спрямо Големите булеварди и свързват отделните райони. Покритите аркади позволяват на хората да разглеждат и пазаруват, без да се притесняват, че минаващите превозни средства ще ги изпръскат с кал. В началото на XIX в. пасажите и безистените са наброявали над 100, днес са запазени около 20.


#	Пасажът „Брейди“
C>
	Карта 13
	Между ул. „Фобур Сен Дени“ 46 и
	ул. „Фобур Сен Мартен“
	Метро: Chateau d’Eau
C$
	Тук сякаш се е изляло многообразието на Индия и Южна Азия — ще видите екзотични подправки, плодове, зеленчуци и евтини ресторанти.


#	Пасажът с панорамите
	Това е първият осветяван с газ пасаж и вторият най-стар безистен в Париж. (Най-стар е Каирският пасаж с три глави на Хатор, израз на египтоманията, зародила се след похода на Наполеон в Египет.) Открит през 1800 г., пасажът с панорамите (Passage des Panoramas) е наречен така заради огромните кръгли „панорамни“ рисунки (като тези на американеца Робърт Фултън) на Рим, Лондон и други световни столици, някога украсявали входа. Пасажът се разклонява в лабиринт от покрити аркади — „Сен Марк“, „Вариете“ и „Фейдо“. Обърнете внимание на внушителната табела на номер 47, дело на гравьорската фирма „Стерн“ (основана през 1840 г.), и декора в стил „Наполеон III“ на кафене „Арбър а Канел“.
C>
	Карта 13
	Вход откъм бул. „Монмартър“ 11 и
	ул. „Сен Марк“ 10
	Метро: Grands Boulevards
C$
#	Пасажът „Жофроа“
	Този оживен пасаж се намира в съседство с музея „Тревен“. Тук ще намерите магазини за миниатюри, ръчно изработени играчки, колекционерски бастуни с ръкохватки от слонова кост във вид на кучета и легнали лъвове, кафенета и бистра, а в продължението — пасажа „Вердо“ се предлагат книги и литографии.
C>
	Карта 13
	Бул. „Монмартър“
	Метро: Richelieu Drouot
C$

#	Музеят „Гревен“
C>
	Карта 13
	Бул. „Монмартър“ 10
	тел. 01 47 70 85 05
	цена билет €€€€
	Метро: Grands Boulevards
C$
	През 1882 г, когато все още няма телевизия и мултимедия, музеят на восъчните фигури „Гревен“ (Musee Grevin) е истинска сензация, защото представя различни знаменитости.
	Сред фигурите ще видите Серж Генсбур, Джони Холидей, Барак Обама и Карл Велики, Наполеон III и Марат, чиято прободена с кама фигура е поставена в истинска вана.
	Не пропускайте представлението „Звуци и светлини“ в Двореца на миражите, което можете да видите на определени интервали през деня и което е показано за пръв път на Световното изложение в Париж през 1900 г. То е калейдоскоп от образи, музика и звукови ефекти, www.musee-grevin.com.


	__ПРЕЖИВЯВАНЕ__:
	_Една нощ на балет_
	_Хубавото вино, хубавата храна и хубавите дрехи са отличителна черта на парижката култура, но за пълно културно преживяване гостите не трябва да пропускат посещение в Парижката опера и балет (’www.operadeparis.fr) в бляскавата опера „Гарние“, чиято балетна трупа всъщност изобретява петте основни позиции в балета. С над 150 балетисти и големият бюджет се представят пищни спектакли — не само класически, но и на съвременни хореографи като Триша Браун и Пина Баух._


>	Айфеловата кула и Домът на инвалидите

>>	Увод и карта

	_Седми градски район, където в някогашните аристократични къщи днес се помещават паметници, музеи и министерства, се отличава с изключителна елегантност._
	{img:98_branli.jpg|#Музеят на кея „Бранли“.}
	_Изисканият 7-и градски район се разпростира на запад от Сен Жермен де Пре. Тук в миналото е имало много аристократични къщи, в които днес се помещават музеи, държавни учреждения и посолства. Тук е и най-голямата туристическа забележителност — Айфеловата кула._
	{img:99_karta_15.jpg|#карта 15}
	В началото на XVII в. мястото е представлявало пущинак, далеч от центъра на града и трудно достъпен. Мостът „Роял“ (Кралският мост), построен през 1689 г. там, където е бил пешеходния мост „Руж“ (Червения мост) от 1632 г., свързва ул. „Бак“ на левия бряг на Сена с парка „Тюйлери“ и благодарение на него десният бряг става по-достъпен.
	XVIII в. полага началото на нова епоха в развитието на квартала, когато много благородници се завръщат в Париж. В домовете им сега се помещават посолства и министерства — във великолепния дворец, построен за бурбонската херцогиня, днес се намира Националното събрание, а красивият Матиньонски замък на ул. „Варен“ 57 е официална резиденция на министър-председателя.
	В бившия Биронски замък на ул. „Варен“ 77 е музеят „Роден“, в който можете да видите ателието на скулптора или да се разходите из градината, осеяна със статуи.
	Друг интересен музей е „Орсе“, посветен на изкуството от XIX в. Тук се пазят някои от най-известните произведения на импресионизма в света. До „Орсе“ се на мира малко известният Музей на Почетния легион със сбирка от нашивки и ленти за бутониери, въведени от Наполеон. Прочутият френски император е свързан завинаги с квартала, тъй като прахът му е положен под позлатения купол на Дома на инвалидите.
	Най-известната забележителност в града, Айфеловата кула, се извисява на 320 м над затревеното Марсово поле в западната част на квартала.
	Сградата на ЮНЕСКО във формата на буквата „V“ зад Военното училище е проектирана от екип архитекти от различни страни и през 1958 г., когато е открита, се смята за новаторска. Сбирката от произведения на изкуството е израз на разностранни вкусове и пристрастия — еспланадата отвън е украсена с творба на Калдер, представител на кинетичното изкуство, и със скулптурата „Силует“ на Хенри Мур, а вътре са изложени произведения на Карел Апел, Жан Арп, Мата и Пикасо. Изаму Ногуши проектира красивата японска дзен-градина, реставрирана през 1998 г.
	Някои места са с по-човешки измерения. По търговската ул. „Клер“ се намират елегантни скъпи магазини, а входът на сградата на номер 29 на булевард „Рап“ е сред най-добрите образци на сецесионовата архитектура в Париж. За да получите представа за града под земята, посетете прочутата канализация (Egouts), в която се влиза от площад „Резистанс“, срещу моста „Алма“ на левия бряг на Сена.
	Музеят на кея „Бранли“, в който са изложени основно творби на племенното изкуство, е открит през 2006 г. и в него можете да видите огромна сбирка от работи, преместени от Музея на човека и Музея на изкуството на Африка и Океания.


	__НЕ ПРОПУСКАЙТЕ__:
	_Сияещата Айфелова кула (вечер на всеки кръгъл час до 2 ч. след полунощ)_
	_Пикник на Марсово поле_
	_Необикновеното изкуство в музея на кея „Бранли“_
	_Музеят „Роден“ и прелестната му градина_
	_Импресионистите в музея „Орсе“_


>>	Айфеловата кула

	_Обикновено парижани посрещат новите паметници в градския пейзаж с нещо средно между ужас, критика и смут, а след няколко години гледат на него като на ценен национален символ. Отличен пример за това е Айфеловата кула (Tour Eiffel)._
	{img:100_aifel.jpg|#Ярко осветена през нощта, някога критикуваната Айфелова кула сега е световноизвестният символ на Париж.}
C>
	__Айфеловата кула__
	Карта 15
	Шан дьо Марс
	тел. 10 44 11 23 23
	цена билет €€ — €€€
	Метро: Blr Hakeim
	RER: Champs de Mars-Tour Eiffel
	www.tour-eiffel.fr
C$
	През 1887 г. проектът за паметник от ковано желязо на Гюстав Айфел е избран за символ на Световното изложение през 1889 г. в чест на стогодишнината от Френската революция. За построяването на кулата Айфел използва техниката на мостовете, които проектира във Франция и чужбина. Всички 15 000 метални части са изработени предварително и са номерирани за сглобяване, а повечето от 2,5 милиона нитове са на мястото си, преди кулата да бъде инсталирана. Благодарение на добре разчертания план и техническия майсторлък най-високото съоръжение в света е завършено седем дни преди откриването на изложението.
	Айфеловата кула е най-голямото и най-новаторско съоръжение на своето време — ясно послание, че Франция и френските инженери възнамеряват да поведат света към XX в.
	Някои критици обаче съвсем не са въодушевени и наричат кулата „кухия свещник“ и „отвратителен стълб от болтове и листов метал“. Ги дьо Мопасан е толкова разстроен от вида й, че започва да се храни на втория етаж в ресторанта „Жул Верн“, твърдейки, че това е единственото място в града, откъдето не я вижда. Макар да се предвижда 20 години след изложението кулата да бъде демонтирана, тя най-неочаквано е спасена от изобретяването на радиото и радиотранслаторите, тъй като с височината си е ненадмината антена.
	От Айфеловата кула се открива великолепна гледка, която в ясни дни се простира на 73 км. Цената на билетите е различна в зависимост от това колко високо смятате да се качите и дали ще го направите пеш или с асансьора — до втората площадка можете да отидете и пеш.
	Може да спестите време, като си купите билети по интернет един ден предварително, но при всички случаи се подгответе за опашка. Ако искате да се качите по стълбите до първата или втората площадка, няма да чакате толкова дълго (но трябва да бъдете в добро физическо състояние, за да изкачите 704-те стъпала до второто ниво). За да отидете на върха (което струва по-скъпо), вземете втория асансьор на второто ниво.
	Сред седемте милиона посетители годишно на Айфеловата кула рядко има парижани, които пренебрежително я определят като кичозна, но евтиният ресторант „Жул Верн“ постепенно ги привлича. Скъп е, но има чудесна гледка и отлична кухня.


	__ПОДСКАЗАНО__:
	_Най-добре е да се насладите на гледката от Айфеловата кула късно следобед или по залез-слънце. През пролетта и есента си носете яке, защото на върха става студено._
@	Жил Минасон
@	Фотограф за Нешънъл Джиографик


	__Отворени ресторанти в неделя__
	_Парижките готвачи обичат да си почиват в края на седмицата и затова намирането на хубава храна в неделя вечер може да бъде проблем. Ето някои изключения от правилото:_
	_В самата Айфелова кула — скъпият, но зашеметяващ Le Jules Verne (€€€€€, тел. 01 45 55 61 44, www.lejulesverne-paris.com); близо до Марсово поле — Le Fontaine de Mars (€€€,ул. „Се. Доминик“ 129, 75007, тел. 01 47 05 46 44), висококачествено традиционно бистро, където Варак Обама и съпругата му Мишел се храниха по времена посещението си в Париж през 2009 г.; в Сен Жермен де Пре — Comptoir du Relais (€€€, кръстовище „Одеон“ 9, 75006, тел. 01 44 27 07 97) с отличния готвач Ив Камдебор; в Маре — Cafe de Misees (€€, ул. „Тюрен“ 49, 75003, тел. 01 42 72 96 17) с хубава храна на приемливи цени или Glou (€€, ул. „Вией дю Тампъл“ 101, 75003, тел. 01 42 74 44 32), моден ресторант, посещаван от млади хора; в 16-и район — Astier (€€, ул. „Жан Пиер Тимбо“ 44, 75011, тел. 01 43 57 16 35), популярно бистро с вкусна храна._


>>	Марсово поле и Военното училище

	_Марсово поле (Champ de Mars) е като огромен зелен килим в подножието на Айфеловата кула; появява се обаче 140 години преди нея. Днес по тревата децата играят футбол и хвърлят фризби, семейства идват на излет._
	{img:101_marsovo_pole.jpg|#Марсово поле се простира до Военното училище.}
C>
	__Военното училище__
	Карта 15
	Авеню „Мот Пике“
	Метро: Ecole Militaire
	de Mars-Tour Eiffel
C$
	Първоначално Марсово поле е предвидено за параден плац към Военното училище, основано, за да дава образование на синовете на обеднели благородници. Младият Наполеон Бонапарт е учил една година в него (1784–1785).
	На 14 юли 1790 г. тук е отпразнуван първият Ден на Бастилията и множеството се стича, за да види как Луи XVI се заклева да спазва новата конституция.
	В края на XVIII в. Марсово поле е превърнато в игрище, където за първи път се провеждат конни надбягвания, внесени от Англия. Пространството остава хиподрум до 1855 г.
	Френските архитекти винаги са предпочитали величествените гледки, а една от най-красивите се открива от Военното училище (затворено за посещения) през Марсово поле към Айфеловата кула и двореца „Шайо“ в дъното. Добре поддържаните морави са приятно място за почивка, след като изкачите Айфеловата кула.


	__Фестивалът на върховния човек__
	_През юни 1794 г. на Марсово поле се състои един от спектаклите на революционната епоха — фестивалът на върховния човек. Идеята е на Максимилиан Робеспиер, който се противопоставя на по-крайното движение „култ към разума“ на Френската революция. В речта си при откриването Робеспиер заявява: „Създателят на Природата е обвързал всички смъртни с безгранична верига на любов и щастие.“ Следващия месец той и другарите му са обвинени за кървавия якобински терор и са гилотинирани._


>>	Музей на кея „Бранли“

	_Музеят на кея „Бранли“ е открит през юни 2006 г. Огромната му колекция от 3500 експоната от Музея на човека и Националния музей на изкуството на Африка и Океания представя народното изкуство от цял свят. Съоръжението със стъклена фасада, дело на Жан Нувел, отразява Айфеловата кула и е заобиколено от парк с пътеки, езеро и 200 дървета. Сред най-любопитните неща тук е mur Vegetal, огромна стена, засадена с 200 вида дървета._
C>
	__Музеят на кея „Бранли“__
	Карта 14
	Ул. „Юниверсите“
	или кеят „Бранли“
	тел. 01 56 61 7000
	Затв. — пон.
	цена билет €€ — €€€
	Метро: Lena, Alma-Marceau
	www.quaibtanly.fr
C$
	{img:102_durveni_skulpturi.jpg|#Дървени скулптури в музея на кея „Бранли“}
	Колекцията, попълвана главно от пътешественици от XIX в., включва каменни пластики от Суматра, предмети от Нова Гвинея, свързани с обредите за посвещаване и преклонението пред предците, и произведения на изкуството на австралийските аборигени. В голямата сбирка с __африканско изкуство__ ще откриете покъщнина, бродерия, дървени съдове, грънчарски изделия и накити. В __колекцията на Френски Индокитай__ преобладава темата за ориза, представени са прибирането на реколтата, будизмът и най-разпространените религиозни култове.
	В сбирката с текстил ще видите предколумбови тъкани от Паракас, боядисани кожи от северноамериканските равнини, бенгалска бродерия и други пищни образци на етнографията. В прозрачната стъклена кула са изложени огромен брой __музикални инструменти__, включително барабани и идиофони твърди тела, които вибрират при удар, тръскане и дращене. По мултимедийната система ще чуете вечерни песни на номадите в Нигер, гласовите полифонии на камерунските пигмеи, музика, съпътстваща шествията в Непал, и други.
	Многообразната експозиция е обогатена с разкази за предметите, съдържащи се в рисунки, гравюри, скулптури, записки на пътешественици, акварели, рисувани от моряци (включително от Пол Гоген) в края на XIX в.


	__ПОДСКАЗАНО__:
	_Посетете музея през пролетта, за да се насладите на красивата градина._
@	Кристел Черкой
@	Директор на промоциите на книгите на Нешънъл Джиографик


>>	Националното събрание

	_През 1715 г., след смъртта на Луи XIV, много благородници, последвали краля във Версай, с радост се връщат в Париж в края на 72-годишното му управление. Някои се заселват в този район и построяват пищни къщи и дворци, включително сградата, която става Национално събрание._
C>
	__Националното събрание__
	Карта 15
	Ул. „Юниверсите“ 126
	тел. 01 40 63 60 00
	Обиколки с екскурзовод
	за групи по предварителна заявка.
	За индивидуални посещения —
	само през дните на националното
	наследство.
	Метро: Assemblee
	www.assemblee-nationaie.fr
C$
	Долната камара на френския парламент (Националното събрание) се помещава в Бурбонския дворец, а Горната (Сенатът) — в Люксембургския дворец. Посетителите могат да видят полусферата (където се водят политически дебати) и библиотеката, украсена с „История на цивилизацията“ на Дьолакроа.
	Бурбонският дворец, където сега заседават 577 избраници в Националното събрание (законодателния орган на държавата заедно със Сената) е построен през 1722–1728 г. за бурбонската херцогиня. Тя преотстъпва част от имота си на своя любовник маркиз Дьо Ласе, който издига великолепния замък „Ласе“ в съседство.
	През 1795 г. държавата национализира сградите и ги превръща в седалище на изборното събрание. Те са ремонтирани основно, добавени са неокласическа фасада и полукръгла заседателна зала, която да замести парадните зали, и от първоначалния изискан дворец всъщност е останал само дворът. Обикновено затворено за посещения, Националното събрание може да бъде посетено през дните на националното наследство през септември.


	__ПОДСКАЗАНО__:
	_Ако искате да си поръчате отделно ястие в парижки ресторант, поискайте да ви дадат каталога а ла карт._
	_Под меню парижани разбират установена комбинация от ястия за обяд или вечеря._
@	Ан Рандерсън
@	Сътрудник на Нешънъл Джиографик


	__Вътрешният механизъм на Националното събрание__
	_Политическата принадлежност на депутатите във Френското национално събрание става ясно от „полукръга“ както се нарича камарата. След Френската революция депутатите с леви убеждения седят вляво (от гледната точка на президента, който седи пред тях), а депутатите с десни убеждения — вдясно._
	_577-те депутати се избират за 5-годишен мандат от общинските райони във Франция и френските територии в чужбина чрез двуетапна система (ако никой кандидат не получи мнозинство, двамата, спечелили най-много гласове, отиват на втори тур)._
	_Всеки избирателен район е представен от един депутат. Френският президент има прерогатива да разпусне Националното събрание и да свика нови избори (ако не го е правил през годината), но това се случва рядко. По закон Националното събрание може да сезира правителството, но го е правило само веднъж от 1958 г. насам._


>>	Домът на инвалидите

	_Блестящият купол на църквата „Луи Свети на инвалидите“ се вижда от цял Париж и бележи огромния комплекс от военни музеи и паметници, който се издига до Марсово поле. Църквата е известна с това, че там е погребан Наполеон I._
	{img:103_invalidi.jpg|#Куполът на Дома на инвалидите се извисява над военни музеи.}
C>
	__Дом на инвалидите__
	Карта 15
	Еспланад де-з-Енвалид
	тел. 01 44 42 37 72
	Затв. — 1 ян. 1 май, 1 ноември, 25 дек.
	Метро: Varenne La TourMaubourg
	www.invalides.org
C$
	Построен от Луи XIV като болница за ветерани, Домът на инвалидите (Les Invalides) обхваща най-големия комплекс от паметници в Париж, включително Музея на въоръжените сили, Музея на макетите, Музея на Ордена на освобождението и църквата „Луи Свети на инвалидите“.
	След Версай Домът на инвалидите е най-важният архитектурен проект по времето на Луи XIV. През 1670 г. кралят възлага на Либерал Брюан да построи в най-западната част на Фобур Сен Жермен приют за военни, където далеч от погледите да се държат бедни войници инвалиди и ветерани от неговата войска. Първоначално сградата е предвидена за 1500 инвалиди, но през 1690 г. в приюта искат да постъпят 6000 души; монарсите в цяла Европа започват да строят подобни на него военни болници.


#	Гробът на Наполеон
	Църквата в Дома на инвалидите е дело на Жул Ардуен-Мансар; завършена е през 1706 г. Куполът и ярко се откроява на парижкото небе и се вижда отдалеч. Кралският параклис се превръща в императорски мавзолей през 1840 г., когато от Света Елена във Франция е върнато тялото на Наполеон I. През 1861 тленните му останки са положени в гроб от порфир в крипта със стъклено покритие. Тук са погребани и други бележити личности, сред които Клод Роже дьо Лил, композиторът на „Марсилезата“.


#	Военни музеи
	Към Дома на инвалидите има три музея. Музеят на въоръжените сили е сред най-богатите в света. Сбирката му обхваща периода от древността до Втората световна война и в нея са изложени много вещи на Наполеон. В Музея на макетите (Musee des plans reliefs) са изложени любопитни тримерни макети на укрепени градове. Началото на сбирката е положено през 1668 г. В Музея на Ордена на освобождението се отдава почит на всички, сражавали се за Франция през Втората световна война.


>>	Музеят „Роден“

	_Скулптурите на Огюст Роден изпълват прекрасния Биронски замък от XVIII в. и градината към него, най-красивото и закътано място в иначе величествения квартал на ул. „Варен“._
	{img:104_roden.jpg|#"Мислителят" на Роден е поставен на почетно място в градината.}
C>
	__Музеят „Роден“__
	Карта 15
	Ул. „Варен“ 77
	тел. 01 44 18 61 10
	Затв. — пон.
	цена билет €€ — €€€
	Метро: Varenne, Invalides
	www.musee-rodin.fr
C$
C>
	__Домът и ателието на Роден__
	„Вила Бриан“, бул. „Огюст Роден“ 19,
	Мьодон (в Южен Париж)
	тел. 01 41 14 35 00
	Отв. — пет., съб., нед.
	апр. — септ.
	цена билет €
C$
	Роден е смятан за родоначалник на съвременната скулптура. Самоук творец, през целия си живот той отхвърля решително академичните условности.
	Израснал в бедно семейство, скулпторът работи обществени паметници. През 1878 г., когато е почти на 38 години, е изложена първата му значителна творба — „Бронзовият век“, предизвикала много спорове. Тя е изваяна съвършено, но критиците го обвиняват, че е свалял гипсови отливки направо от модела. Накрая Роден е признат и става толкова известен, че попада в центъра на общественото внимание.
	Две години по-късно получава поръчка за „Вратите на ада“ (работа, която така и не завършва приживе) и на 45 години е с международна известност. Въпреки това почти всичките му произведения разпалват спорове — от „Гражданите на Кале“ (1895) до статуята на Виктор Юго (1909) — и стъписват меценатите и клиентите му със своя реализъм, мощ и емоционална наситеност.
	Статуята на Балзак с прословутия халат е смятана за непристойна, затова в началото Сдружението на литераторите (Societe des gens de lettres) я отхвърля и тя остава скрита за обществеността в продължение на 41 години. Накрая, през 1939 г., творбата е сложена на кръстовището „Вавен“, където е и досега.


	__Камий Клодел__
	_Ето какво разказва Роден за Камий Клодел: „Показах й къде да намери злато, но златото, което намери, си беше наистина нейно.“ През 1883 г. Камий Клодел идва в ателието на Роден като негова ученичка и бързо му става модел и любовница. Лицето и се появява в някои от най-добрите произведения на художника: „Целувката“, „Вратите на ада“ и „Fugit amor“. Любовта им продължава до 1898 г., когато става ясно, че Роден никога няма да скъса дългата си връзка с Роз Бьоре. Клодел полудява, докато живее сама в ателието си на остров Сен Луи. През 1913 г. е пратена в клиника за душевноболни, където остава до смъртта си през 1943 г. В завещанието си Роден пожелава в неговия музей да бъдат изложени и нейните творби, сред които емоционално наситени работи като „Сакунтала“ (вероятно най-значимото й произведение), „Валс“ и „Зряла възраст“, създадени вече след раздялата с Роден._


#	Биронският дворец
	Дворецът, построен в стил рококо, е завършен през 1730 г. и след Френската революция в него се помещава посолството на Русия, а по-късно — богословско училище. През 1905 г. сградата е съвсем порутена и бъдещето й е неясно.
	След дълги преговори неколцина творци използват постройката за временно ателие. Сред тях са Райнер-Мария Рилке (по онова време секретар на Роден), Анри Матис, Жан Кокто и Роден, който се пренася тук през 1908 г. Творците остават постоянно в сградата, след като през 1911 г. държавата откупува имота. В началото на 20-те години, когато Роден изживява връхната точка на творческия си път, мечтата му да създаде в Биронския дворец музей е осъществена, но той умира преди официалното му откриване.
	Роден дарява на държавата всичките си произведения, както и сбирката си от живописни платна, древногръцки и римски скулптури. Тук са представени всичките му значими творби, както и някои етюди.
	В дома и ателието му в Мьодон се пазят стотици модели от теракота и гипс.


#	Градината
	В красивата градина на Биронския дворец са разположени 27 бронзови и 40 мраморни скулптури на Роден. Градината е с площ 3 хектара и е разделена на розова — на север (където е розата на Роден) и други растения — на юг. Може да посетите градините поотделно (9:30 — 17 ч. октомври — март, 9:30 — 18:45 ч. април — септември, затв. — пон., €).


	__ПОДСКАЗАНО__:
	_Заслужава си да видите градината, която е и прекрасно място за почивка._
@	Патриша Даниълс
@	Сътрудник редактор на Нешънъл Джиографик


>>	Музеят „Орсе“

	_Макар че музеят „Орсе“ (Musee d’Orsay) привлича посетителите най-вече с платната на импресионистите, там са изложени и образци на приложното изкуство, фотографията и пърформанса._
	{img:105_orse.jpg|#Прославеният музей „Орсе“ е някогашна железопътна гара.}
C>
	__Музеят „Орсе“__
	Карта 15
	Ул. „Белшас“ 1
	тел. 01 40 49 48 14
	Затв. — пон.
	цена билет €€
	Метро: Solferino, Musee d’Orsay
	www.musee-orsay.fr
C$
	Сградата на музея възкръсва от пепелта. По време на Френската комуна някогашният дворец „Орсе“, където се помещават Държавният съвет и Сметната палата, е опожарен и обгорелите му развалини пустеят близо 30 години. В навечерието на Световното парижко изложение през 1900 г. държавата разрешава на Орлеанското железопътно дружество да изгради на мястото на развалините железопътна гара, която да се намира по-близо до центъра от далечната Аустерлицка гара.
	Но как железопътната гара да се впише в аристократичния район? Проблемът е решен през 1898 г. от Виктор Лалу, който предлага съоръжението от ковано желязо да се скрие под красиво изсечен камък. Той оборудва гарата с най-нова техника — асансьори, рампи, електрически влекач и дори хотел с 370 стаи около гарата по протежение на ул. „Белшас“, ул. „Лил“ и част от кея.
	Гарата и хотелът са открити на 14 юли 1900 г. и фоайето е толкова пищно, че художникът Едуар Дьотай го нарича пророчески „дворец на изящните изкуства“. На много места по света започват да се строят гари като „Орсе“ — централната гара в Ню Йорк и гара „Юниън“ във Вашингтон. Близо 40 години „Орсе“ е средище на всички транспортни връзки за Югозападна Франция. През 1939 г. обаче съвременните влакове по далечните направления вече не спират тук, тъй като пероните са прекалено къси за тях. След това сградата се използва за различни цели — през Втората световна война тук се помещава поща и разпределителен център за завърнали се военнопленници, после е аукцион, в гарата се снимат и филми („Процесът“ на Орсън Уелс от 1962 г. по едноименния роман на Кафка). През 60-те години на XX в. е решено сградата да бъде съборена и на нейно място да бъде построен хотел, но се намират хора, които издействат тя да бъде обявена за исторически паметник. През 1977 г., президентът Валери Жискар Дестен предлага постройката да бъде превърната в музей, посветен на изкуството от XIX в. (от 1848 до 1915 г.), за да се запълни празнотата между Лувъра и центъра „Помпиду“.
	Архитектурен екип преобразява самата сграда, а италианецът Гай Ауленти и сътрудниците му се заемат с интериора. В резултат на усилията им първоначалните стълбове от ковано желязо и гипсовата украса на Лалу са вместени майсторски в пространство, отговарящо на изискванията за музей. Огромното светло централно фоайе е разделено с каменни прегради и от двете страни има галерии.
	Музеят „Орсе“ е открит официално на 1 декември 1986 г. от Франсоа Митеран и се превръща в новия дом на произведенията на импресионистите, които дотогава са излагани в „Жьо дьо Пом“. От Лувъра са преместени картини от Салоните и работи на художници, родени след 1820 г., а от Националния музей за съвременно изкуство са прехвърлени произведения на постимпресионистите.


#	Сбирките
	В музея „Орсе“ е представен важен период в историята на съвременното изкуство. Академичните условности са отхвърлени, появяват се нови теми, заражда се радикален подход към цветовете и композицията в живописта и фотографията. Експонатите са подредени в хронологична последователност.


#	Приземен етаж
	Представените тук творби от 1848 до 1870 г. не са така добре познати, както импресионистичната живопис, но именно техните автори проправят пътя за идните поколения. По онова време ежегодният Салон (официална художествена изложба, финансирана от държавата) със скучните и предсказуеми исторически и митологични композиции е мерилото, по което се съди за всички творци.
	Енгър и Дьолакроа, чието творчество се отнася към по-ранния период на същия век, продължават да са водещи художници и много от по-късните им произведения (в първата зала вдясно от входа) онагледяват прехода в академичната живопис.
	Тома Кутюр и Александър Кабанел са пример за бездушните, приемани от всички класически теми на pompiers, но са високо ценени в онези години. Вляво от входа са изложени пейзажи на представители на Барбизонската школа (Жан-Батист Камий Коро, Шарл Добини и Теодор Русо), чийто принцип е идеализирането на природата и отхвърлянето на академичните условности. Най-ярък образец в това отношение е „Събирачките на класове“ на Жан-Франсоа Миле.
	Оноре Домие е сред най-изтъкнатите творци на реализма, направление, противопоставило се на стила pompier. Макар че той е по-известен като карикатурист, истинските му шедьоври (включени в експозицията) са 26 оцветени глинени бюста — безпощадна сатира на политиците от онова време. Водеща роля в реалистичното изкуство има Гюстав Курбе, който рисува сцени от живота на съвременниците със състрадателност, но без сантименталност („Погребение в Орнан“).
	Наскоро музеят е откупил най-сензационната му картина — „Сътворение на света“, толкова сексуално откровена, че никога не е била излагана пред публика.
	На същия етаж са изложени и платна на импресионисти, рисувани преди 1870 г., включително на Едуард Мане. През 1865 г. неговата „Олимпия“ предизвиква скандал в Салона на отхвърлените (създаден от творци, на които е отказано участие в официалния Салон). Критиците са шокирани най-вече от темата — според някои това е непристоен портрет на проститутка — а не от техниката. Макар да е съмишленик на импресионистите, Мане остава встрани от тях.
	В платната на Моне, Дега и Базий личат ранните им опити при решаването на въпроса за светилната и сянката. С творчеството си те налагат нова представа за живописта.
	В пространството в средата е отредено място на скулптурата в неокласическите традиции от XIX в. — най-интересни са произведенията на Жан-Батист Карпо, чийто „Танц“ за фасадата на опера „Гарние“ е наречен „обида за обществения морал“.


#	Горен етаж
	Ескалаторите отвеждат в горните галерии, където са изложени съкровища от 1874–1886 г., период на революционни преобразования в живописта благодарение на художници, които виждат обектите по нов начин. След войните с Прусия (1870–1871) Реноар, Моне и Писаро, както и Берт Морисо и Алфред Сисле се обединяват, за да се противопоставят на официалните салони. Понятието „импресионизъм“ се появява на първата изложба на импресионистите през 1874 г., когато критикът Луи Льороа се присмива на „Импресия. Изгрев“ на Моне. Самите творци започват да се наричат импресионисти и продължават да организират изложби до 1886 г.
	В първата галерия на този етаж е изложена колекцията „Моро-Нелатон“. В нея се откроява „Закуска на тревата“ на Мане, шедьовърът в Салона на отхвърлените през 1863 г. Следващите зали са посветени на Мане и на Джеймс Уислър, а също на разпространението на импресионизма с платната на Дега („Сини танцьорки“), на Моне (Гара „Сен Лазар“), на Реноар (Бал в „Мулен дьо ла Гале“) и други.
	{img:106_kupesti.jpg|#"Къпещи се" е една от многото картини на Сезан в музея.}
	Картините на Пол Сезан са изложени в зала в горната галерия. Обърнете внимание най-вече на „Картоиграчи“ и „Ябълки и портокали“. Художникът се интересува не толкова от експериментите на импресионистите със светлината, колкото от структурата, цвета и композицията. Той също е осмиван от критиците, но в крайна сметка е признат за предтеча на живописта на XX в. Под силното влияние на творчеството му са Пикасо и Матис.
	Сезан се появява отново в залата, посветена на колекцията на доктор Гаше (лекар и приятел на Сезан) в галерия „Белшас“, включваща шедьоври като „Църква в Овер на Оаза“, „Портрет на художника“ и „Арлезианката“ на Ван Гог.
	Новаторските насоки на следващото поколение — Гоген и художниците от Понт-Аван Одилон Рьодон и Пол Синяк — проличават в следващите зали на галерия „Белшас“. Тук можете да видите „Хубавата Анжела“, „На плажа“ и „Белият кон“ на Гоген, „Червената шамандура“ на Синяк и „Декоративни пана“ на Редон.


	__ПОДСКАЗАНО__:
	_Не се пресищайте с изкуство. Не можете да разгледате наведнъж целия музей._
@	Дейвид Дауни
@	Автор на книги и съсобственик на Обиколки на Париж


#	Среден етаж
	Може да ви се стори, че в галериите на този етаж има само жанрови картини и монументални композиции от времето на Третата империя. В тях обаче са изложени различни живописни платна, образци на приложните изкуства и статуи — близо една четвърт от скулптурната тераса е посветена на Роден. Много от творбите са взети временно от съседния музей „Роден“, включително гипсови варианти на „Вратите на ада“ и „Балзак“. Поръчани за музей на приложните изкуства, който така и не е построен, „Вратите на ада“ са изпълнени по „Божествена комедия“ на Данте.
	Художниците набисти — Пиер Бонар, Едуар Вюяр и Морис Дьони — заемат няколко зали в южната част на етажа. Целта им е да наложат живописта като приложно изкуство, което да краси всекидневния бит.
	Няколко зали са посветени и на сецесиона, който в края на XIX в. се разпространява в Европа под различни имена: ар нуво, стил модерн, югендстил и арт ховен. Най-различни предмети — мебели, стъкло и стъклописи, онагледяват този радикално нов подход към дизайна от онова време. Сред най-красивите образци е Трапезарията на Шарпантие (ок. 1900 г.), претрупан интериор от махагон, дъб и топола с характерните растителни орнаменти.


#	Фотография
	Музеят притежава няколко хиляди прекрасни изображения от зората на фотографията. Те се излагат на ротационен принцип в залите: Досие 3 (приземен етаж) и Досие 5 (горен етаж).
	Интересни съвременни изложби представят различни теми или ретроспекции на малко известни художници от XIX в.
	В залата на музея се прожектират филми и се изнасят лекции и концерти по обяд. Можете да ползвате специални общи билети с намаление за музея „Оранжерията“ или музея „Роден“. Билетът за „Орсе“ ви осигурява намаление и за операта „Гарние“ или музея „Гюстав Моро“.


	__Салонът на отхвърлените__
	_В днешно време в музея „Орсе“ се стичат тълпи, за да видят творбите на Едуар Мане, Клод Моне, Винсент ван Гог и десетки други художници, чиито произведения струват милиони. Известно е, че Ван Гог е продал само една картина през живота си, но той не е единственият, който не се примирява. В началото на творческата си кариера Мане, Джеймс Уислър, Моне и много други сега прочути творци са били отхвърлени от членовете на журито на официалния Салон, вратата към успеха за художниците по онова време._
	_През 1863 г. някои от тях организират Салони на отхвърлените, спонсорирани от френското правителство. Моне и други импресионисти също са имали алтернативни зали, за да покажат произведенията си._


>	Монмартър
>>	Увод и карта

	_Квартал с тесни улици, които лъкатушат към площад „Пигал“, а в средата му се извисява куполът на „Сакре Кьор“._
	{img:107_skulptura_monmartur.jpg|#Скулптура в музея „Монмартър“.}

	_В Париж няма друго място като Монмартър (Montmartre). Кварталът е разположен на висок хълм (познат на парижани като „Butte“), в него цари неповторим дух, греят неоновите светлини на „Пигал“, вият се романтични улици с прелестни къщи. Музиката, изкуството и виното — както и намекът за непозволеното и за отхвърлянето на властта и традициите — допринасят за зараждането на мита „Монмартър“._
	{img:108_karta_16.jpg|#Карта 16}
	Още от дълбока древност хълмът, където се намира Монмартър, е място за поклонение — тук друидите извършват жреческите си обреди, по-късно е издигнат и римски храм, вероятно в прослава на Меркурий. Районът се спасява от застрояване главно защото под земята има множество галерии на стари каменоломни, където в римско време е добиван гипс и варовик.
	Хълмът е осеян и с християнски сгради като например кралското абатство „Сен Дени“, построено през 1133 г. от Луи VI и жена му Аделаида Савойска в чест на светеца великомъченик. Земите му се простират на юг до днешния 9-и район. След Френската революция те са продадени, а сградите на абатството са разрушени, с изключение на романската църква „Св. Петър от Монмартър“, в която хората предпочитат да се молят дори след като през 1876 г. започва строежът на базиликата „Сакре Кьор“.Те проявяват отколешната си независимост, когато, вбесени, че през 1871 г. Тиер капитулира пред прусаците, отказват да предадат топа, охранявал града, и така отприщват поредица от събития, довели до Парижката комуна. Военачалниците, пратени от Тиер да вземат топа, са убити, деяние, на което е посветена възпоменателна плоча зад базиликата (на ул. „Шовалие дьо ла Бар“).
	Социалният състав на Монмартър се променя, когато по време на индустриалната революция от провинцията пристигат влакове с хора, дошли да търсят работа в столицата, които се установяват в евтиния квартал. Митническата стена, или Fermiers generaux (на мястото на днешния площад „Пигал“), всъщност отделя Монмартър от града. Стоките, влизащи в Париж, се обмитяват на площада, затова зад стената виното, произвеждано в обилни количества по хълмовете на Монмартър, е по-евтино и е много търсено. През 1860 г. селището е присъединено към Париж като 18-и градски район.
	В края на XIX в. множеството кабарета, бордеи и съмнителна дейност спечелват на Монмартър славата на място на покварата, която неизбежно привлича художници, писатели и парижани еснафи, зажаднели за тръпка. Йожен Дьолакроа, Ектор Берлиоз, Винсент ван Гог, както и съвременни художници идват в Монмартър заради неговото очарование, а в миналото и заради ниските наеми.
	И днес Монмартър до голяма степен е онова, което винаги е бил — смесица от романтика, поезия, секс и комерсиалност. И досега всяка вечер „Мулен руж“ е препълнен, а площад „Тертър“ (Place de Tertre) е препълнен с портретисти; по него се носи вездесъщата миризма на палачинки (crepes), идваща от сергиите за закуски. Но по плетеницата от стръмни залесени улици все още витае духът на една по-романтична епоха. Погледната оттук, оживената столица долу сякаш отстои на десетки километри.


	__НЕ ПРОПУСКАЙТЕ__:
	_Представление в „Лапен Ажил“_
	_Вятърната мелница на „Мулен дьо ла Галет“_
	_Пазаруване на ул. „Абес“_
	_Гледката от „Сакре Кьор“_
	_Средновековният интериор на_
	_„Св. Петър от Монмартър“_
	_Да ви нарисуват портрет на_
	_площад „Тертър“_
	_Интересната сграда на_
	_музея „Гюстав Моро“_


>>	Разходка из Монмартър

	_Този бохемски квартал на Париж е позагубил от романтичната си привлекателност, но понякога една разходка по старинните улици ще ви върне стотина години назад, във време, в което Монмартър се е славел като творческо средище._
	{img:109_sakre_kyor.jpg|#"Сакре Кьор" се извисява над улица „Стенкерк“.}
	Заради стъпалата и стръмните улици разходката сигурно ще ви се стори уморителна, затова можете да се качите на влакчето, което потегля от площад „Бланш“ (срещу „Мулен Руж“, на бул. „Клиши“ 82), за 40-минутна обиколка с екскурзовод по хълма, въпреки че до някои от забележителностите можете да стигнете само пеш.
	{img:110_karta_17.jpg|#карта 17}
C>
	Виж също карта 16
	Пл. „Пигал“ (метро: Пигал)
	Продължителност на обиколката — 4,8 км
	Предвидете 2,5 — 3 ч
	Пл. „Абес“ (метро: Abbesses)
C$
	Започнете от __площад „Пигал“__ (метро: Пигал), който с кабаретата и залите за танци е привличал парижани, зажаднели за блясък и плът. Около ярките сексмагазини с неонови табели и западналите булеварди още витае недотам изтънчен дух.
	Тръгнете на изток по булевард „Клиши“ и завийте вляво по „Мартир“, улицата, по която навремето са вървели много знаменити християнски поклонници, поели към базиликата „Сакре Кьор“. Завийте надясно, за да отидете на ул. „Ивон льо Так“ 9. Според преданието на това място през III в. е обезглавен Св. Дени, а през 1534 г. Игнатий Лойола основава йезуитския орден. 8 края на улицата завийте вдясно по ул. „Троа Фрер“, после вляво към площад „Шарл Дюлен“, покрай __театър „Ателие“__ (1822).
	Продължете по ул. „Стенкерк“, над която се издига „Сакре Кьор“, и завийте наляво. На улиците и на близкия площад „Сен Пиер“ ще откриете магазини, предлагащи най-ниските цени и най-големия избор на платове в Париж. Оттук нататък можете да продължите само нагоре — качете се по стъпалата, които минават на зигзаг в средата, или по стъпалата до въженото влакче, а ако не искате да вървите пеш, направо се качете на влакчето (билетът струва колкото в метрото).
	След като се полюбувате на гледката и посетите базиликата __„Сакре Кьор“__(1), тръгнете след туристите по ул. „Азе“ към площад „Тертър“, задължителна спирка за всеки, дошъл да посети Монмартър. Оставете си повече време за църквата __„Св. Петър от Монмартър“__(2), един от малкото запазени романски храмове в Париж.
	След църквата тръгнете по ул. „Мон Сьони“ (покрай ул. „Сен Рюстик“), за да разгледате най-живописните кътчета на стария Монмартър. Завийте наляво по ул. „Корто“, за да отидете в музея __„Старият Монмартър“__(3) на номер 12. Продължете по ул. „Сол“ и завийте вдясно покрай последното запазило се до наши дни лозе на Монмартър, където в първата събота на октомври се провежда празникът на гроздобера. Точно отпред е легендарното кабаре __„Лапен Ажил“__(4) (ул. „Сол“ 22, тел. 01 46 06 85 87), където навремето редовни посетители са били Пикасо, Аполинер и Модилиани.
	Качете се отново на хълма и завийте надясно по ул. „Абрьовоар“. Розовата къща, съвършена като на пощенска картичка, е увековечена от художника Морис Утрильо. Продължете надолу по тайнствената __алея „Бруяр“__ (Алеята на мъглите) — отсреща е живял Реноар със семейството си. Според преданието Св. Дени е спрял на чешмата на съседния площад „Сюзан Бюисон“, за да измие отсечената си глава, и после е продължил надолу по хълма. Идете на __булевард „Жуно“__(5) и завийте наляво. На номер 25 се намира „Вила Леандър“, редица красиви къщи, построени през 1926 г.
	Минете през портата на номер 23 и слезте по стълбите на ул. „Льопик“. Тук завийте вляво, за да видите двете вятърни мелници — днес в __„Мулен дьо ла Галет“__(6) от прочутата картина на Реноар има ресторант. Завийте вдясно по ул. „Оршан“, за да излезете на площад __„Емил Гудо“__(7) Тук в началото на XX в., в стария дъсчен склад „Бато Лавоар“, са живели Пикасо, Макс Жакоб и други. Първоначалната постройка е заменена със сграда с ателиета на ул. „Дюрантен“ 6 (вдясно).
	Продължете по ул. „Дюрантен“ до ул. „Толозе“ и завийте наляво надолу по хълма, за да излезете на номер 10. През 1930 г. „Стюдио 28“ се превръща в сензация, когато по време на премиерата на сюрреалистичния филм „Златният век“ на Луис Бунюел шокираните зрители замерват екрана с яйца и мастило. Бунюел и Кокто оставят отпечатъци от краката си на пода във фоайето на киното, където и досега има местен художествен театър.
	Завийте наляво по ул. „Абе“, където можете да завършите разходката в някое от местните кафенета. Или се качете на метрото на __площад „Абес“__(8).


	__НЕ ПРОПУСКАЙТЕ__:
	_пл. „Пигал“_
	_„Сакре Кьор“_
	_пл. „Тертър“_
	_Църквата „Св. Петър от Монмартър“_
	_Музеят „Монмартър“_
	_Алея „Бруяр“ (Алеята на мъглите)_


>>	Сакре Кьор

	_Базиликата „Сакре Кьор“ (Sacre-Coeur) се издига като огромна сватбена торта в Северен Париж, на най-високата точка в града, и затова, макар да е от най-новите паметници в Монмартър, се вижда най-добре. Сред изумителните й особености е белият камък, който постоянно блести въпреки праха и саждите в замърсения град. При дъжд камъкът, който е от областта на Сена и Марна, образува бяла варовикова утайка, въпреки че частите, които остават скрити, са потъмнели._
C>
	__Сакре Кьор__
	Карта 16
	Пл. „Парви дьо Сакре Кьор“
	тел. 01 53 41 89 00
	Вход за базиликата — безплатен.
	За криптата и купола — цена билет €
	Метро: Anvers, Abbesses.
	Lamarck Caulaincourt
	www.sacre-coeur-montmartre.com
C$
C>
	Църквата „Св. Петър от Монмартър“
	Ул. „Мон Сьони“ 2
	тел. 01 46 06 57 63
	Метро: Anvers, Abbesses.
	Lamarck Caulaincourt
C$
	{img:111_kupoli_sekre_kyor.jpg|#Белите куполи на „Сакре Кьор“ бележат най-високата точка на Париж.}


#	Базиликата
	Тласък за построяването на тази църква в римско-византийски стил дават френските католици, които след унизителното поражение на страната във Френско-пруската война през 1870 г. се заричат да издигнат базилика, посветена на святото Христово сърце (на фр. sacré coeur).
	Строежът започва през 1876 г. През 1884 г. архитектът Пол Абади (ученик на Йожен Виоле Льодюк) умира и проектът е завършен от Люсиен Ман, добавил камбанарията с височина 84 м. Самата подготовка на основите е истински инженерен подвиг — прокопани са 83 кладенеца с дълбочина 45 м, които са запълнени със зидария, а после са свързани с няколко подземни свода, които да заздравят подпочвения слой с множество галерии на каменоломни отстрани. Необходими са 28 коня, които да издърпат нагоре по хълма каруцата с камбаната от Савоя, една от най-големите в света с висок звук до. Днес посетителите могат да се качат в галерията с витражи в купола, за да видят църквата отвътре.


	__ПОДСКАЗАНО__:
	_Паркът „Тюрлюр“ е много подходящ за пикник; оттам се открива великолепна гледка към базиликата._
@	Кристел Черкой
@	Директор на промоциите на книгите на Нешънъл Джиографик


#	Църквата „Св. Петър от Монмартър“
	Жителите пренебрегват храма „Сакре Кьор“ и продължават да посещават службите в църквата „Св. Петър“. Разположена между базиликата и площад „Тертър“, тя е сред най-старите в Париж. Фасадата е от XVIII в. Посетете храма, за да откриете красотата на средния кораб в романски стил от XII в.


>>	Площад „Тертър“

	_По площад „Тертър“ и улиците наоколо има магазини за сувенири, препалено скъпи кафенета и художници портретисти. Всички те се домогват до парите ви._
	{img:112_sergii.jpg|#Сергиите и многобройните туристи не могат да засенчат очарованието на площад „Тертър“.}
C>
	__Пл. „Тертър“__
	Карта 16
C$
	Сутрин, преди да дойдат туристите, на този площад можете да видите следи от някогашния Монмартър. Тук след Френската революция се издига кметството. Думата „бистро“ се появява в ресторант „Ла мер Катерин“, когато по време на окупацията на Париж през 1814 г. руските войници удрят с юмрук по масите и крещят: „быстро“ (бързо).


#	Музеят „Монмартър“
	Музеят „Монмартър“ (ул. „Корто“ 2, тел. 10 49 25 89 37, затв. — пон., цена билет €€, метро: Lamarck Caulaincourt, www.museedemontmartre.fr) се намира точно зад площад „Тертър“. В края на XIX в. в тази сграда от седемнадесетото столетие живеят френски художници, сред които Дюфи и Реноар. Експонатите пресъздават неповторимия дух на някогашен Монмартър.
	Не пропускайте репродукцията на една от големите шеги на художествената сцена в Монмартър — писателят Ролан Доржелес, който презира Пл. „Тертър“ съвременното изкуство, завързва четката си за опашката на магарето на собственика на кабаре „Лапен Ажил“. Картината, която се получава „Залез над Адриатическо море“ — е приветствана от критиците.


	__ПРЕЖИВЯВАНЕ: Свързване по интернет__
	_По-младите хора (20–30 г.), които се стесняват да поведат разговор в бистро, но искат да се запознаят с французи, могат да отидат на някой от купоните в четвъртък вечер — обикновено в клуб. Ако отидете рано, срещу входна такса от 15–20 евро получавате шведска маса и шампанско, а след това започват танците._
	_Посетете техните уебсайтове, за да се запишете, и вземете парола за намаление: www.urban-nights.com, www.jeudionly.fr, www.after-work-paris.com, www.before-party.com._
	_За да намерите французи със сходни интереси и да отидете на кино, концерт или уроци по танци, можете да предложите среща или да се запишете за среща на www.paris.onvasortir.com (кликнете на знамето за съответния език)._
	_Опитайте и www.meetup.com/cities/ fr/paris, за да се включите в езиков обмен или aperos (увеселения с напитки)._


>>	Кабаре

	_Париж непрекъснато открива и преоткрива нови форми на забавленията, усъвършенства изкуството да подклажда апетита и да гали окото. През Втората империя и бел епок на мода са кафе-шантаните и goguettes (кръчми с певци). По време на Френската революция те отстъпват място на кафенетата с програма, предхождащи мюзикхола, и на артистичните кабарета с дъх на поквара, които в края на XIX и началото на XX в. се налагат в Монмартър._


#	Хубава френска традиция
	През 50-те години на XX в. именно в кабаретата дебютират талантливи изпълнители на балади като Лео Фере и Жорж Брасанс. През 60-те години в кафе-театрите, съчетаващи комедията и сатирата (първите са „Роял“ в Монпарнас и „Вией Грий“ в Латинския квартал), се заражда ново изразно средство. Именно на кафе-театрите дължим утвърждаването на разностранни дарования като вече покойния комик Колюш, Жерар Депардийо, както и на театър „Сплендид Труп“ (в който играят Анемон и Жерар Жуньо). Тази традиция е жива и процъфтява и до днес.
	Ала най-типичен за това средище на хедонизма е мюзикхолът — отглас от вечерите с шампанско от времето на бел епок. Заведението „Крейзи Хорс“ (тел. 014723 32 32; www.lecrazyhorseparis.com) на булевард „Джордж V“ е издържано в стила на кръчмите в Дивия запад — с типичните летящи врати и табели от рода на „С оръжието дотук“. Впоследствие се превръща в театър на оскъдното облекло; тук разиграват скечове Бети Задника и Нука Базуката. (През 50-те години сред коронните номера в „Крейзи Хорс“ е изпълнението на русокосата Додо Хамбургска, която с камшик в ръка се прави на „строга господарка“, и на Берта фон Парабаум — по ботуши, с каска и прашки с пречупен кръст. Това не прави особено добро впечатление на парижани, които още не са забравили германската окупация).


#	Екзотика и блясък
	„Лидо“ (тел. 0140 76 56 10; www.lido.fr) с блестящите „Блюбел Гърлс“ (трупа за класически канкан) на Шанз Елизе представя пищни мегапродукции с лазери, видеофилми, фонтани и огнедишащи змейове. „Паради Латен“ с представления в театър по проект на Гюстав Айфел предлага парижко кабаре с латиноритми.
	Мюзикхолът „Фоли Бержер“ (тел. 08 92 68 16 50; www.foliesbergere.com), открит през 1869 г., е най-старият в Париж. Там можете да видите илюзионисти, борци, танцьори и фокусници сред екзотичен декор. Заведението е тясно свързано с легендарната чернокожа кабаретна изпълнителна Жозефин Бейкър. Тя обаче прави своя дебют през 1925 г. в „Ревю Негре“ в театър „Шанз Елизе“. Родена в Сейнт Луис, щата Мисури, Жозефин Бейкър става най-голямата знаменитост на „Фоли Бержер“ Появява се на сцената с розов декор и на фона на пъпеши и пушени бутове само с едно перо от фламинго между краката или наниз банани около кръста. Приема френско гражданство и остава в страната до смъртта си през 1975 г.


#	Мулен Руж
	{img:113_mulen_ruzh.jpg|#Незабравимият „Мулен Руж“ е един от акцентите в Монмартър}
	Не може да не споменем кичозния „Мулен Руж“ (тел. 01 53 09 82 82; www.moulinrouge.com). Днес от първоначалното заведение е запазена само червената мелница, но окичените с пера „Дорис Гърлс“ и сега танцуват канкан. „Мулен Руж“ (Moulin Rouge) обикновено се свързва с канкана (появил се в Монпарнас) благодарение на Тулуз-Лотрек, нарисувал Джейн Аврил и Ивет Гибер. Смята се обаче, че през 1893 г. тук всъщност се заражда стриптийзът.
	Казват, че по време на конкурс с модели на художници на годишния Бал на четирите изкуства, организиран в кабарето от ученици в Училището за изящни изкуства, една от участничките скочила на масата и захвърлила дрехите си. Когато научил за случилото се, председателят на Лигата за борба с разпуснатостта по улиците — Ligue contre la licence des rues — толкова се възмутил, че завел дело. Госпожицата била задържана, а учениците протестирали заради погазване на правото на „артистична голота“. Покрай шума около случая съседните кабарета включват в програмите си „разголени“ скечове.
	В _Парископ_ ще намерите повече информация за кабаретата, адресите и програмите.


	__ПОДСКАЗАНО__:
	_Внимавайте, когато си поръчвате ястия в Париж. Entree се нарича предястието, а основното блюдо — plat principal._
@	Ан Рандерсън
@	Сътрудник на Нешънъл Джиографик


>>	Други места в Монмартър, които да посетите

#	Лозята на Монмартър
	{img:114_lozya.jpg|#Лозята на Монмартър се намират на склоновете срещу „Лапен Ажил“}
	Някога хълмът, където се намира Монмартър, е бил засаден с лозя, но през 20-те години на XX в. тук вече не се отглежда грозде. През 1929 г., когато празният парцел срещу „Лапен Ажил“ е предвиден за застрояване, няколко приятели, поклонници на доброто пийване, решават да спасят имота, като създадат парк.
	Пет години по-късно съзаклятниците отново са изправени пред опасността парцелът да се застрои и предлагат на хълма отново да се засадят лозя. Те обаче не знаят, че трябва да минат четири години, докато лозята дадат плод, и затова решават да направят още първата година празник на гроздобера. Времето на празника наближава, лозята са голи и на помощ на добродушните, но явно невежи ентусиасти се притичват френските лозари, които доставят над 30 т грозде, раздадено на тържествата.
	Днес от лозята се произвежда годишно около 285 л вино (според някои със съмнително качество), които се разпродават на аукцион заедно с картини на местни художници, а получените средства отиват за благотворителни цели.
C>
	Карта 16
	Ул. „Сол“ 14
	Метро: Lamarck Caulaincourt
C$
#	Музеят „Гюстав Моро“
	Разположен на юг от Монмартър, музеят „Гюстав Моро“ предлага рядката възможност да надзърнете в личния свят на един художник и в неговото работно място. Той е създаден от и за самия художник, който преди смъртта си уточнява колекцията и разположението и.
	Моро е смятан за предтеча на сюрреалистичното движение — затворен, финансово независим творец, той отказва да представя произведенията си на изложби и предпочита да преподава в Училището за изящни изкуства. Сред най-знаменитите му ученици са Жорж Руо и Анри Матис. Стените на музея и стаите на старателно подредената семейна къща са отрупани с картини.
	Едно от най-интересните неща тук е богато украсената двойна вита стълба; сред близо 6000 рисунки и картини ще видите акварели и големи митологични композиции като „Аполон и Пегас“, „Еднорозите“ и „Сваляне от кръста“,www.musee-moreau.fr.
C>
	Карта 16
	Ул. „Ларошфуко“ 14
	тел. 01 48 74 38 50
	Затв. — вт.
	Метро: Trinite
C$


>	Околовръстното шосе и кварталите край него

>>	Увод и карта

	_Край същинския Париж се намират два големи парка — предградия, които навремето са били села, и Дефанс — един от най-дръзките урбанистични проекти в света._
	{img:115_vensenski_zamuk.jpg|#Венсенският замък}
	{img:116_karta_18.jpg|#карта 18}
	_Околовръстното шосе, което опасва Париж, очертава ясно границите на града. Много райони в градски части край него са доста далеч, но образуват цялостни единици с известна независимост, запазила се и до наши дни. Ако разполагате с време, наистина си заслужава да ги посетите._
	{img:117_belvil.jpg|#Парижани обичат да се разхождат в парка „Белвил“}
	С тесните си калдъръмени улички, тъмни пресечки и малки къщи с асми Бют о Кай носи духа на стария Париж. Белвил със селцето Менилмонтан е бил винарната на големите парижки абатства и място, където парижани са идвали в неделя, за да изпият по чаша guinguet (кисело вино). И Белвил, и Менилмонтан взимат дейно участие в Парижката комуна и са бастиони на работническото движение, особено през XIX в., след като с градоустройствения си план барон Осман прогонва пролетариата от центъра на града. Белвил открай време привлича вълни от преселници от всички кътчета на света и населението му е най-многообразното и космополитно в града — с китайски, арабски, африкански и турски квартали и живописни пазари на една или друга народност.
	Днес някогашните кланици в Лавилет са част от огромен парк, добавен наскоро към голямата система от градски паркове, включваща Венсанския и Булонския лес, разположени съответно на изток и на запад от Париж.


	__НЕ ПРОПУСКАЙТЕ__:
	_Багателската градина в Булонския лес_
	_Гледката от Голямата арка на Дефанс_
	_Да разгледате катакомбите_
	_Да се разходите с лодка във Венсенкия лес_
	_Забавните музеи в парка „Лавилет“_


>>	Булонският лес

	_Булонският лес (Bois de Boulogne) е огромен парк (863 ха), който привлича хора от целия град. Двете езера — Горното и Долното (Lac superieur и Lac Inferieur), в него са на различни равнища и са свързани с изключително красив водопад._
C>
	__Булонският лес__
	карта 18 — А2-4
C$
C>
	__Градината на аклиматизацията__
	Бул. „Саблон“ или
	бул. „Махатма Ганди“
	тел. 01 40 67 90 82
	цена билет €
	Метро: Sablons
	www.jardindacclimatation.fr
C$
	{img:118_lodki.jpg|#Лодки в Булонския лес в очакване на клиенти.}
	Булонският лес е създаден по разпореждане на Наполеон III за модните квартали западно от центъра на града. През деня тук се срещат изтънчените граждани, а нощем се събират подозрителни елементи — това важи и до днес, ето защо е препоръчително да избягвате по тъмно някои части на парка.
	Към езерата през борова и няколко дъбови гори водят красиви алеи и пътеки. В Градината на аклиматизацията има детска площадка, миниголф и други увеселителни съоръжения.
	В Шекспировата градина в сърцето на Булонския лес е разположен малък летен театър за 300 души (с представления на английски и френски). Наблизо се намира романтичният (и скъп) ресторант „Пре Каталан“ През пролетта и лятото Багателската градина с близо 9000 розови храста представлява прекрасна гледка. Ще видите и внушителната градина с водни лилии и перуники.
	В южната част на Булонския лес, при стадиона „Ролан Гарос“ (където се провежда откритият шампионат по тенис на Франция), ще откриете скътано живописно място — парниците на Отьой с екзотични и тропически растения и с палми под централния купол.


	__ПОДСКАЗАНО__:
	_Отидете в Булонския лес рано сутринта, когато е тихо и имате чувството, че сте сред дивата природа._
@	Жил Минансон
@	Фотограф за Нешънъл Джиографик


>>	Дефанс

	_С Голямата арка, която завършва величествената ос от изток на запад, прорязала Париж, Дефанс (La Defense) е френският отговор на небостъргачите в Манхатън._
C>
	__Дефанс__
	карта 18 — А4
C$
C>
	__Голямата арка Дефанс__
	тел. 01 49 07 27 27
	цена билет €€ (€ — вт.)
C$
	{img:119_defans.jpg|#Гледката под Голямата арка в Дефанс.}
	Замислен през 1950 г. и започнат през 60-те години на XX в., търговският квартал е проектиран по американски модел като съвременен функционален бизнес център на Париж.
	В началото на 70-те години той се превръща в олицетворение на лишената от човешки облик съвременна архитектура и търговските дружества загърбват проекта, но през 80-те, след построяването на огромния търговски център „Катър Тан“ и на нов кинотеатър, кварталът изживява нов разцвет. Някои смятат, че Дефанс е лишен от човешко лице и е прекалено голям, други го възхваляват като новаторски и обърнат към бъдещето. Така или иначе, той е сред най-дръзките урбанистични начинания в Европа. Първоначално архитектите следват примера на сходни квартали в американските градове, но отиват още по-далеч, като премахват уличното движение. Така се оформя съоръжение на две равнища с търговски и жилищни сгради на повърхността, свързани от огромна еспланада, и плетеница от пътища, влакове, паркинги и линии на метрото под земята.
	Сред първите сгради тук е зданието на Конгресния и изложбен център (CNIT) с рекордно дълъг (228 м) покрив. Навремето тук са се провеждали големи панаири, после обаче те са преместени в Порт дьо Версай. Днес в сградата се правят по-малки изложения, има хотел, магазини и ресторанти. Тук властват бетонът, стъклото и стоманата. Еспланадата обаче е освежена с произведения на изкуството, сред които огромна скулптура на Александър Калдер, статуя на Ники дьо Сен Фал и няколко фонтана.
	Венец на комплекса е Голямата арка. Покривът на височина 91,5 м. е отворен за посещения; тук ще видите изложба, посветена на изграждането на арката. Облицования с карарски мрамор кух куб е толкова голям, че в него може да се вмести Парижката Св. Богородица.


>>	Данфер-Рошро

	_Четиринадесети градски район е подходящо място за посещение, ако искате да усетите духа на делничен Париж — разгледайте улиците, пазарите, парковете (най-вече Монсури) и гробището „Монпарнас“ наблизо._
C>
	__Катакомбите__
	Пл. „Данфер-Рошро“
	тел. 01 43 22 47 63
	Затв. — пон.
	цена билет €€
	Метро или RER: Denfert-Rochereau
	www.catacombes.paris.fr
C$
	{img:120_katakombi.jpg|#Парижките катакомби са буквално отрупани с кости.}
	В центъра на площад „Данфер-Рошро“ се извисява Белфорският лъв, копие, изработено от Огюст Бартолди в прослава на елзасци, проявили голяма храброст по време на Френско-пруската война. На север от площада, на булевард „Распай“ 261 се намира фондация „Картие“ (тел. 01 42 18 56 50, затв. — пон.). Издълженото съоръжение от метал и стъкло е построено през 1994 г. и е разположено в красива градина.
	Тук се провеждат изложби на съвременното изкуство. Най-странното гробище в Париж са Катакомбите (вход от площад „Данфер-Рошро“), където вечен покой са намерили над шест милиона тленни останки (скелети и части от тях), които през XVIII в. са преместени заради силната миризма в гробищата във вътрешността на града. В дълги километри тунели под парижките улици са подредени огромно количество кости.


	__Чешмите на Уолас__
	_Красивата чешма от ковано желязо, която украсява площад „Данфер-Рошро“, е една от 66-те чешми на Уолас, пръснати из Париж. По време на Втората империя и Третата република на преден план излиза обществената хигиена. Първата чешма на Уолас е открита през 1871 г. на булевард „Лавиле“. Лесно ще ги познаете по четирите кариатиди — Простотата, Благодетелността, Трезвостта и Изобилието — които държат купол с делфин отгоре. Чешмите са в присъщия на XIX в. стил на улично оформяне — с пейки, улични лампи и колони._


>>	Бют о Кай

	_В този работнически квартал съжителстват минало и настояще. Някога е бил едно от многото села извън града. Преди години са наричали местните жители piers mouilles, или „мокрите крака“, тъй като, за да влязат в Париж, без да плащат такса при градската стена, са минавали боси през р. Биевър (днес пусната по канал под ул. „Корвисар“)._
C>
	__Бют о Кай__
	карта 18 — D1
	Между ул. „Бют о Кай“
	ул. „Сенк Диаман“
	Метро: Corvisart
C$
	{img:121_byut_kai.jpg|#По улиците на Бют о Кай витае старинна атмосфера.}
	Бют о Кай става известен на 21 ноември 1783 г. Тогава физикът Пилатър дьо Розие потегля от Мюетския замък с балон с нагорещен въздух и 25 минути по-късно се приземява между Воденицата на чудесата (Moulin des merveilles) и Старата воденица (Moulin Vieux). Това е първият полет на човек с балон с нагорещен въздух, издигнал се на височина приблизително 945 м. По онова време от хълма се открива прекрасна гледка към мочурищата и мелниците в долината на р. Биевър и към парижките камбанарии.
	Работническият квартал е сред първите, които се вдигат на бунт по време на Парижката комуна. И досега в него витае дух на независимост, олицетворен от ресторант „Тан де Сьориз“ („Черешово време“), който до 80-те години на XX в. е сред малкото средища на анархисти, и от „Мерл Мокьор“ („Кос присмехулник“), съхранен от времето на Парижката комуна. В квартала се укриват комунари и дори днес Сдружението на приятелите на Комуната провежда тук редовни сбирки, на които продава книги и документи, съживяващи атмосферата на онова време.
	Освен че е един от бастионите на Парижката комуна, Бют о Кай се прочува и с това, че тук се отглеждат последните крави в Париж — към средата на XX в., недалеч от пасажа „Баро“ се намира ферма с краварник. Малките къщи и калдъръмените лъкатушещи улици съжителстват с жилищни блокове на фона на небостъргачите в първия парижки __Китайски квартал__ и на площад „Итали“, където някога е имало римски кръстопът.
	Разгледайте очарователните живописни ул. „Бюо“, „Мишал“ „Бют о Кай“ и „Сенк Диаман“, „Вила Давиел“ с красиви вили и къщи, както и площад „Пьоплие“ с хубави градски къщи. При площад „Верлен“ ще видите полузакрит плувен басейн, построен през 1924 г., а по-късно ремонтиран и боядисан в ярко жълто и червено. Захранван е от артезиански кладенец с дълбочина 570 м. и всеки ден в него се вливат 6 милиона литра сярна вода с температура около 30 градуса.


>>	Венсенският лес и Венсенският замък

	_Този парк е най-посещаваният в източната част на Париж. Както в Булонския лес, и тук има хиподрум. Освен това в него е разположен и изключително живописен будистки храм; и още — красиво езеро, зоопарк, музей, детска площадка и, разбира се, замък._
C>
	__Венсанският лес__
	карта 18 — F1
	Бул. „Домеснил“
	или бул. „Гравел“
	www.bolsdevlncennes.com
C$
C>
	__Тибетският храм (Kagyu Dzong)__
	Шосе „Сантюр дю Лак Домеснил“
	тел. 01 40 04 98 06
	Затв. — пон.
	Метро: Porte Doree
	www.kagyu-dzong.org
C$
C>
	__Венсанският замък__
	карта 18 — G2
	Бул. „Париж“
	тел. 01 48 31 20
	цена билет €€
	Метро: Chateau de Vincennes
C$
C>
	__Цветната градина__
	карта 18 — G2
	Шосе „Шан дьо Маньовър“
	тел. 01 40 57 24 84
	цена билет €
	Метро: Chateau de Vincennes
	www.parc11oraldeparis.com
C$
	След като през 1852 г. Булонският лес е подарен на града, през 1860 Наполеон III решава да направи великодушен жест и към „работниците от 11-и и 12-и градски район“, като възлага в източния край на града да се построи същият парк — Венсанският лес. Прокопани са четири езера с романтични острови из тях, на които има ресторанти и изкуствени пещери.
	Сред основните атракции на парка са голямото Домеснилско езеро и Венсенският зоопарк в съседство (бул. „Св. Морис“ 53, тел. 01 44 75 20 10), който е затворен за ремонт до 2014 г. Във внушителния, ограден с крепостни стени и опасан с ров Венсенски замък, векове наред живеят крале. Кулата от XIV в., която някога е била държавен затвор, сега е музей и е реставрирана, а в параклиса от XVI в. са съхранени красиви витражи.
	По-непозната е Цветната градина, великолепно проектиран парк в парка. Интерес представлява и детската площадка с катерушки, въртележки и влакчета, както и павилионите, в които се организират специални изложби и концерти.
	Децата могат да се порадват на животните в образцовата действаща ферма „Жорж Вил“, основана от фармацевта Жорж Вил през 1860 г. (€, безплатно в събота и неделя).


	__ПОДСКАЗАНО__:
	_Отидете рано сутрин на битпазара на Порт-де-Монтрьой, западно от Венсенския лес, където ще намерите какви ли не любопитни дреболии. Опитайте да се пазарите._
@	Патриша Даниълс
@	Сътрудник редактор на Нешънъл Джиографик


	__Къде да тичате за здраве в Париж__
	_Сериозните бегачи трябва да намерят хотел близо до Венсенския и Булонския лес. Люксембургската градина, парковете „Бют Шомон“ (предупреждение — доста е хълмист), „Монсури“ или „Лавилет“. Въпреки че тичането край Сена е приятно, невинаги е възможно да избегнете трафика, особено в неделя, когато магистралите на нивото водата са затворени през деня. Същото се отнася и за канала „Сен-Мартен“ където е приятно само в неделя._


>>	Парковете и градините на Париж

	_Парижани често се оплакват, че в пренаселения град няма достатъчно открити пространства. Въпреки това обаче градският пейзаж е осеян с над 400 паркове, градини и площади, като се започне от Тюйлери със строг класицистичен план и се стигне до постмодернистичния парк „Андре Ситроен“ с цветови кодове в 15-и район._
	{img:122_shomon.jpg|#Паркът „Бют Шомон“ предлага прекрасна гледка към града.}
#	Големи парижки паркове
	До XIX в. големите паркове — Люксембургската градина и градините към Пале Роял и Тюйлери, се водят кралски владения. Но през Втората империя благодарение на Жан-Шарл Алфан, главен директор на парковете по времето на барон Осман, из цял Париж се появяват огромни паркове и малки квартални площади. Алфан превръща остатъците от Рувърската гора в Булонския лес и създава Венсанския лес, Бют Шомон и Монсури.
	В началото на XX в. архитектите, натоварени с градоустройствения план, използват свободните парцели за жилищно застрояване и новооткритите паркове са съвсем малко. Чак през 80-те години властите отново насочват вниманието си към откритите площи. Само през последните 20 години са създадени 101 ха нови паркове с достатъчно пространство, където човек да избяга от шума и трафика в града.


#	По-неизвестни паркове
	През Втората империя Жан-Шарл Алфан превръща мрачния рудник за добив на гипс „Бют Шомон“ (ул. „Боцарис“, „Манен“ и „Криме“ метро: Симон Боливар или Бют Шомон) в Северен Париж в романтичен парк със стръмни склонове, плетеница от пътеки, изкуствени пещери и прочуто белведере на билото на хълма. В него има малко езеро, лятна естрада за концерти, детска площадка и чудесна гледка към града.
	{img:123_park_byut_shomon.jpg|#Зеленото убежище на парка „Бют Шомон“}
	Паркът „Монсури“ (бул. „Рей“ и бул. „Журдан“; RER — Сите Юниверситер) в южната част на града е друго творение на Алфан, замислено като огледален образ на Бют Шомон. Макар и да не се намира в такава живописна местност, Монсури — с плачещи върби, езеро, и лебеди — е не по-малко романтичен. Алфан решава проблема с железопътните релси, минаващи през парка, като скрива коловозите в засадени с борове долчинки. Тук често идват студентите, които живеят в Студентския град от другата страна на улицата.
	Към системата от паркове в Париж наскоро е добавена и необичайната Залесена алея за разходки, създадена на мястото на някогашен железопътен виадукт. Тя започва от площад „Бастилията“ и стига чак до Венсанския лес на изток. Първоначално в първата й част е имало издигнати върху виадукт железопътни релси, впоследствие превърнати в красива пътека, която минава през няколко парка и един надлез. Във втория отрязък от парка Рьойи в 12-и район до Венсанския лес е направена велоалея. В някогашните сводове под виадукта се нижат хубави магазини с название „Виадукт на изкуствата“.
	Наблизо се намира паркът „Берси“, разположен на мястото на някогашни складове за вино край стадиона „Берси“ и Министерството на финансите, което прилича на крепост. За щастие заедно с развалините от XVIII в. са спасени и някои от стогодишните дървета. В парка е направен изкуствен канал, овощна и зеленчукова градина и градини, посветени на четирите годишни времена.
	Подходящо място да се любувате на Сена е площад „Тино Роси“ в 5-и район — градина със съвременни скулптури на открито, където в топли вечери се събират танцьори на танго и салса.
	Сред най-интересните паркове в района на Париж е и градината „Албер Кан“ (ул. „Пор“ 14, Булон-Биянкур, тел. 01 46 04 52 80, затв. — пон.) в западните предградия. В парка има красива японска градина.


	__Най-доброто в Париж__
	_Градини със строга симетрия: Тюйлери, Люксембургската градина._
	_Ботанически градини: Цветната градина във Венсанския лес, парниците в Отьой, Ботаническата градина._
	_Романтични градини: парк „Монсо“, „Бют Шомон“, парк „Монсури“, Багателската градина, музеят „Роден“._
	_Съвременни паркове: площад „Тино Роси“, парк „Берси“, парк „Белвил“ парк „Лавилет“._
	_Големите паркове: Венсанският и Булонският лес._


>>	Белвил и Менилмонтан

	_Макар че хълмът, където се намира Белвил (Belleville), не е така живописен като хълма на Монмартър, той определено е по-динамичен и космополитен — и със сигурност по-революционен. Населението в квартала е сред най-пъстрото и многолико в Париж, което се дължи на многобройните преселници установили се тук. Съседният Менилмонтан е любопитна смесица от модерни жилища и по-стари къщи, които непрекъснато се обновяват. Постепенно и кварталът се превръща в процъфтяващ център на един алтернативен Париж._
	{img:124_o_fil.jpg|#Приветливият бар „О Фил“ в квартал Белвил-Менилмонтан.}
C>
	__Белвил и Менилмонтан__
	карта 18 — F3
	Белвил: около ул. „Белвил“
	Менилмонтан: около ул. „Менилмонтан“
	Метро: Белвил: Belleville, Pyrenees
	Менилмонтан: Menilmontant
C$
#	Тогава и сега
	През 1860 г. Белвил е присъединен към бързо разрастващия се Париж. Някогашното село е най-бунтарски настроено към Империята, а по време на Парижката комуна последно слага оръжие. Правени са всякакви опити да се потушат работническите протести — като например разделянето на Белвил между 11-и, 19-и и 20-и район.
	Дълго време кварталът на високия 128 м хълм запазва вида си от 30-те години на XX в. и има типично парижки облик. Впрочем в него винаги преобладава работническото съсловие. Белвил обаче непрекъснато се преобразява заради прилива на имигранти; безбройните промени в градоустройствения план, ремонтите и обновителните процеси понякога сякаш погубват духа на някогашен Белвил — някои от високите жилищни блокове например са без магазини в приземните етажи. Лъкатушните странични улички се спускат край ателиета, старовремски бистра, вили и притихнали градини зад богато украсени порти.
	Белвил и Менилмонтан носят следите на провинциалното си минало, когато в подножието на хълма са живеели занаятчии и работници от местните рудници за добив на гипс. Белвил е основан през XV в. около лозята на големите парижки абатства. В миналото е известен със сергиите за разхладителни напитки (guinguettes); в неделя парижани идват тук да пийнат по чаша възкисело вино, наречено _guinguet_. Прогонени от центъра от градоустройствените промени, които Осман предприема през XIX в., работниците се стичат насам, за да търсят жилища, и населението рязко се увеличава.
	До 1914 г. Белвил и Менилмонтан си съперничат с Монмартър по _buvettes_ (щандове за разхладителни напитки), кафенета, кабарета и balsmusettes (зали за танци с традиционна френска музика). Сред най-известните е „Елизе Менилмонтан“ (който вече не съществува), където дебютира Морис Шевалие. Едит Пиаф е родена на ул. „Белвил“ 72; в нощния клуб „Жава“ е запазен декорът на първите _balmusettes_. Всяка вечер оживява и ул. „Анвиерж“, от двете страни, на която има ресторанти, бистра и кафе-шантани.


#	Какво да видите
	Една от най-красивите панорамни гледки към града се открива от най-високото място в Белвил, където се сливат улиците „Пиат“, „Трансваал“ и „Анвиерж“. През миналия век по ул. „Пиат“ се е стигало до две вятърни мелници, а днес тя води до __парка „Белвил“__. Там също можете да се насладите на хубава гледка към Париж. Има и чудесна детска площадка.
	__„Вила Кастел“__ при ул. „Трансваал“ е живописна уличка с прекрасни къщи, където през 1962 г. Франсоа Трюфо заснема някои сцени за филма си „Жул и Жим“. Веднъж годишно (обикновено през пролетта) местните художници провеждат дни на отворените врати, когато можете да видите великолепни вътрешни дворове, ателиета и скрити градини.
	Навремето страничните улички и пасажи между улиците „Белвил“ и „Менилмонтан“ свързват лозята тук. Днес „Менилмонтан“ отново е на мода като благоустроен район — особено в долната си част при „Оберкампф“, където се появяват нови нощни заведения и кафенета. Особено привлекателни са „Шарбон“, „Нуво Казино“ (с концертна зала и клуб) и „Мерсьори“.


	__Назад към XVIII век__
	_Близо до ул. „Белвил“ е запазена елегантна част от квартала. Присъствието на изискания „Меноар дьо Борегар“ (ул. „Лила“ 43, 75019, тел. 01 42 03 10 20, www.manoir-de-beauregard-paris.com, €€ — €€€), разположен в преустроена ловна хижа от XVIII в. и обзаведен с мебели от онази епоха, е малко необичайно в този работнически квартал. Стопанката Мари-Роз Жирар посреща гостите си с чай и кейк, сервирани в изящен порцелан в облицована с ламперия трапезария. Хотелът е недалеч от парка „Бют Шомон“ (карта 18 — Е4) и също заслужава да се види заради дърветата, езерото и храма на върха на една скала._


>>	Паркът „Лавилет“

	_Едно от най-новите градоустройствени начинания в Париж е сред най-успешните. Само допреди 15 години някогашните кланици в Лавилет са се намирали сред огромен пущинак в североизточния край на града. Днес паркът с площ 35 ха обхваща Града на науката и индустрията (Cite des sciences et de I’industrie), Града на музиката (Cite de la musique) „Зенит“, където се провеждат поп и рокконцерти, и Голямата зала, в която се уреждат временни изложби._
	{img:125_geod.jpg|#В бляскавия Геод в Града на науката и индустрията има IMAX киносалон.}
C>
	__Паркът „Лавилет“__
	карта 18 — Е4
	Жирондски кей
	тел. 01 40 03 75 75
	Метро: Porte de Pantin,
	Porte de la Villette
	www.villette.com
C$
C>
	__Зенит__
	Авеню „Жан Жорес“ 211
	Метро: Porte de Pantin
	www.zenith.com
C$
#	Градът на науката и индустрията
C>
	__Градът на науката и индустрията__
	карта 18 — Е5
	бул. „Корантен Кариу“ 30
	тел. 01 40 05 70 00
	Затв. — пон.
	цена билет €€€
	Метро: Porte de la Villette
	www.dte-sdence.fr
C$
C>
	__Геодата__
	Южно от Града на науката
	тел. 01 92 68 45 40
	Затв. — пон.
	цена билет €€€
	Метро: Porte de la Villette
	www.lageode.fr
C$
	Научният музей, открит през 1986 г. е най-голямата атракция в парка; всяка година го посещават близо три милиона души. За разлика от традиционните френски музеи, наблягащи най-вече на текста и описанието, в Града на науката и индустрията (помещава се в огромна сграда на пет етажа от метал и стъкло) се организират много интерактивни изложби, които предполагат вашето участие.
	Постоянната експозиция „Експлора“ запознава посетителите с галактиките, вулканите, околната среда, човека и здравето, енергията, звука и океаните чрез множество новаторски експонати — компютризирани игри за космоса, симулатор на полети и Парника, градина на бъдещето.
	В музея ще откриете и планетарии за полети в космическото пространство, зимна градина, Геода (киносалон със 100 места, превърнал се в олицетворение на парка на бъдещето), истинска подводница „Аргонавт“ и симулирано киноприключение „Синакс“.
	В Детския град (Cite des enfants), научно селце, където децата могат да поиграят с интерактивни експонати, има две зали — за деца на 3–5 години и за малчугани на 5–12 години. Когато купувате входния билет, не е зле да се запишете за някой от сеансите, които продължават час и половина.


	__ПОДСКАЗАНО__:
	_Един приятен начин да отидете до парк „Лавилет“ е да наемете велосипед и да карате край канала „Урк“. Насладете се на гледката!_
@	Кристел Черкой
@	Директор на промоциите на книгите на Нешънъл Джиографик


#	Градът на музиката
	__Музеят на музиката__ е част от Града на музиката, дело на Кристиан дьо Портзампарк. Тук се намира Парижката консерватория, има концертна зала и изследователски център. Посетителите разглеждат експонатите със слушалки, които се включват по време на обиколката. Можете да участвате и в обиколките, и в семинарите.
C>
	__Градът на музиката__
	карта 18 — Е4
	Бул. „Жан Жорес“ 221
	тел. 01 44 84 44 84
	Затв. — пон.
	цена билет €€€
	Метро: Porte de Pantin
	www.cite-musique.fr
C$
#	Други забележителности
	Дори и да не отидете в музеите, е много приятно да посетите обширния парк, дело на швейцареца Бернар Чуми. В него се разпростира великолепна бамбукова гора, ще видите странни съоръжения от червен метал, известни като „безумията“ (в едно от тях е информационният център), детска площадка с огромна пързалка във вид на ламя и десет тематични градини. Не пропускайте полузаровения грамаден велосипед на скулптора Клаус Олдънбърг. През лятото се инсталира огромен екран за лятно кино; редовно се провеждат и концерти.
	Единственото, което е останало от някогашните кланици и от пазара за животни, е __Голямата зала__ (бул. „Жан Жорес“ 221, метро: Порт дьо Пантен), един от най-красивите образци на архитектурата от стъкло и ковано желязо в Париж. Построена е през 1867 г. Първоначално представлява метален навес за едрия рогат добитък, продаван тук. По-късно залата е обновена и са добавени площадки, които могат да се приспособят така, че да се провеждат временни изложби и концерти.


	__ПРЕЖИВЯВАНЕ: Пикник с местните жители__
	_Починете си от църквите и музеите и се отпуснете по парижки с пикник на открито. Въпреки че много хора ходят на пикник край Сена, там има два недостатъка: липса на места за сядане и недостиг на тоалетни. По-добър избор са паркът „Лавилет“ и Венсенският лес с обширните им морави. Ако отидете на пикник край канала „Сен Мартен“ (недостатъците са същите като по кейовете на Сена), първо се отбийте в „Розовото фламинго“ (ул. „Биша“ 67, 75010, тел. 01 42 02 31 70) и се вземете вкусна пица. Ще ви дадат розов балон, за да ви намери разносвачът._


>>	Други места край Околовръстното шосе, които да посетите

#	Китайският квартал
C>
	карта 18 — D1
	Метро: Tolbiac, Porte d’lvry
C$
	На пръв поглед небостъргачите в 13-и район, известни като Триъгълника Шоази, образуват потискащ комплекс. Въпреки това тук е сърцето на живописния и процъфтяващ Китайски квартал с близо 30 000 жители от азиатски произход и цели пренесени на френска земя култури, с прилични на пагоди магазини и центрове за бойни изкуства. Не пропускайте „Братя Тан“ на булевард „Иври“ (най-големия азиатски супермаркет във Франция) и ресторантите с азиатска кухня.


#	Гут Д’Ор
C>
	карта 18 — D7
	Метро: Barbes-Rochechouart
C$
	Точно на изток от „Пигал“ и Монмартър се намира квартал Гут д’Ор (капка злато), наречен така заради хубавото вино, което навремето се е правело от лозите по хълмовете. От XIX в. обаче кварталът предлага някои от най-евтините (и най-лоши) жилища в Париж. От няколко десетилетия тук се установяват главно араби и африканци и по улиците можете да чуете какви ли не езици, да видите всякакво облекло, да опитате вкусна храна и да посетите алжирски кафенета (kabyl).
	Разходете се из евтиния универсален магазин „Тати“ на пазара „Дьожан“ (недалеч от метро Шато д’О) или из открития пазар на булевард „Лашапел“ (сряда и събота).
	Всяко лято тук се провеждат празници на музиката, в които участват и местни музиканти, и големи имена в rai (северно-африкански рок), рапа и хип-хопа.


#	Нувел Атен
C>
	карта 18 — C4
	Метро: St. George, Pigalle
C$
	Нувел Атен (Нова Атина) е сгушен между „Пигал“ и Големите булеварди. През XIX в. тук се събират творци, сред които Теофил Готие, Йожен Дьолакроа и Фредерик Шопен. Пак тук се намират прекрасният музей „Гюстав Моро“ и Музеят на романтичния живот. Той се помещава в ателието и дома на художника Ари (Шефер и е посветен на романтизма, затова в него са изложени вещи на Жорж Санд и на други известни личности).
	Най-красив обаче е площад „Сен Жорж“, където можете да видите приказно красивите фасади на неоренесансовия замък „Паива“ и Тиерския замък — там се уреждат временни изложби и се намира сбирка с вещи на Наполеон от фонда „Масон“ (библиотека „Тиер“, пл. „Сен Жорж“ 27, тел. 01 48 78 14 33, отв. — четв. и пет., 12 — 18 ч., само по предварителна заявка).


	__Романтични изкуствени канали в Париж__
	_След откриването на парка „Лавилет“ на север, гостите, които искат да видят не толкова посещавани места край околовръстното шосе, могат да се разходят по каналите в града. Каналът „Сен Мартен“, който води към езерото Лавилет и канала „Урк“, минава през 8 шлюза, 2 подвижни моста и няколко красиви пешеходни моста от ковано желязо._
	_Макар че по този петкилометров маршрут сноват екскурзионни корабчета, най-романтичният начин да разгледате района е да тръгнете пеш. Сградата, вдъхновила великия филм — Хотел „Север“ (1938) на Марсел Карне, се намира на кея „Жемап“ 102. През 80-те години тя е спасена от разрушаване и сега в нея се помещава хубаво кафене._
	_Екскурзиите с корабче по канала „Сен Мартен“ до Лавилетското езеро и канала „Урк“, организирани от различни фирми, са чудесен начин да си починете и да разгледате града — препоръчваме ви да направите предварително резервации._


>	Екскурзии

>>	Увод и карта
	_Абатства, замъци, гари и градове, вдъхновявали много художници, до които се стига бързо от столицата._
	{img:126_versai.jpg|#Фонтан във Версай}
	_Една екскурзия извън забързания трескав Париж ще ви се отрази прекрасно през всички годишни времена (но избягвайте да пътувате в края на седмицата от средата на юли до края на август, защото точно тогава французите масово заминават в отпуск). Мнозина, които идват за пръв път в Париж, трябва да разгледат на всяка цена Версай. Останалата част от Ил дьо Франс (околностите на Париж) също е осеяна със замъци като построените в италиански стил Фонтенбло и Рамбуйе, сега резиденция на френския премиер._
	{img:127_karta_19.jpg|#карта 19}
	Красивият Во Льовиконт никога не е бил кралски дворец, но е бил толкова пищен, че измамникът Никола Фуке, финансов министър на Луи XIV, е бил хвърлен в тъмница заради държавните средства, които незаконно е присвоил по време на строежа му.
	В красивата сбирка от художествени съкровища в замъка „Шантийи“ има картини на Рафаело, там са и изумителните средновековни миниатюри от „Пребогатите часове на херцог Бери“, да не говорим пък за внушителните конюшни, построени през XVIII в. за 240 коня на принц Конде (днес там има Музей на конете).
	Можете да отидете на няколко екскурзии в околностите на Париж, за да доловите духа на френския бит през Средновековието — да видите например последната запазила се крепост в Бланди недалеч от Во льо Виконт и разположения върху хълм град Провен, където всяка година се провеждат панаири с костюмирани актьори, представящи някои от по-живописните страни на живота през Средновековието. А в предградието Сен Дени се намира катедралата „Сен Дени“ от XIII в., първата голяма сграда в готически стил в Европа.
	Който обича изкуството, не бива да пропуска дома и градината на Моне в Живерни и град Овер на Оаза. „Во дьо Серне“ абатство от XII в., превърнато в луксозен хотел, е мрачно място, в което можете да се усамотите насред огромната гора Рамбуйе. И досега са се запазили трапезарията на абатството и катедралата без покрив.
	И накрая в катедралата в Шартър, перлата на средновековна Франция, се пази най-бляскавата колекция от стъклописи от XIII в. в света.
	{img:128_miki.jpg|#Доналд, Мики и Мини Маус посрещат гостите на парка „Дисниленд“.}


	__НЕ ПРОПУСКАЙТЕ__:
	_Легендарният Версайски дворец и градината му._
	_Готическата архитектура на катедралата „Сен Дени“._
	_Празнуването на средновековен фестивал в Провен._
	_Стъклописите от XIII в. на катедралата в Шартър._
	_Да видите водните лилии в Живерни, вдъхновили Моне._


>>	Версайският дворец

	_Нищо не може да се мери по блясък с Версай (Château de Versailles) — пищен дворец, издигнат при управлението на Луи XIV. Той не е най-старият, нито най-големият замък във Франция, но е най-добрият образец за кралски палат. Макар че и дворецът, и прочутият парк са построени от Луи XIV, имотът всъщност принадлежи на баща му Луи XIII, който през 1623 г. поръчва да се направи нещо като ловна хижа сред гората, тъй като е запален ловец. По-късно, през 1634 г., започва строителството на по-просторен замък._
C>
	__Версайският дворец__
	карта 19 — СЗ
	На 19 км югозападно от Париж
	тел. 01 30 83 78 00
	Затв. — пон.
	цена билет €€€
	С автомобил: А13 до отбивка 14, след това
	карайте по табелите.
	С влак: от Париж, Монпарнаската гара
	до Версай — Шантие
	от Париж, гара „Сен Лазар“ до Версай
	десен бряг.
	С RER — линия „С“ до Версай, ляв бряг
	www.chateauversallles.fr
C$
	{img:129_fontan_versai.jpg|#В двора на Версай има 32 езера и фонтани.}
	Когато след девет години Луи XIII умира, синът му Луи XIV е едва на пет години. Момчето харесва малкия замък, но повечето време прекарва във Версай и харчи за него много пари. Накрая премества двореца там и то не заради пасторалната красота на замъка, а поради политически подбуди. Като малък Луи XIV става свидетел на надигането на Фрондата и до края на живота си се отнася с недоверие към парижани. След като принуждава сановниците да го последват в по-откъснатия Версайски дворец, той вече може да ги държи под око и да ограничи възможностите им за независими политически действия.
	През 72-годишното си управление Луи XIV не жали средства, за да построи двореца, и наема най-добрите френски специалисти — архитекта Луи Льово (наследен от Жул Ардуен-Мансар), специалиста по оформлението на градини Андре Льонотър и художника Шарл Льобрюн, които са работили по пищния дворец „Во Льовиконт“, който обаче няма добра съдба.
	Версайският дворец е неотделим от личността на краля. (Неговият правнук Луи XV и праправнукът му Луи XVI внасят само дребни промени във величествения му проект.) Вече готовият дворец е съвършен израз на амбициите на краля слънце, който олицетворява кралския абсолютизъм, ръководен от _la gloire_ (славата). Когато през 1682 г. Версай се превръща в седалище на управлението, се налага да бъде разширен, за да побере целия двор заедно с държавните чиновници.


	__ПРЕЖИВЯВАНЕ: крал за една вечер__
	_Днес Версайският дворец предлага много от развлеченията, които някога са били изключителна привилегия за кралските особи и придворните им — опери и концерти от барокови композитори като Жан-Батист Люли и Хенри Пърсел в Кралската опера, разходки в парка, пищни фойерверки и други._
	_Има обаче едно събитие, което Луи XIV е пропуснал — нощното шоу на фонтаните. Кралят разпорежда изграждането на множеството фонтани в парка с грандиозни инженерни усилия, но не ги вижда такива, каквито са сега — осветени от зрелищни инсталации и допълнени с водни ефекти, лазерно шоу и музикален съпровод._
	_Любезно водени от персонала на парка и, разбира се, от карта, посетителите могат свободно да се разхождат по тъмно между красивите фонтани — различни, изненадващи и често пъти скрити зад пищна растителност._
	_Вечерта завършва с ослепителни фойерверки над Голямото езеро в Тюйлери в 23 ч. Така ви остава достатъчно време да хванете влака обратно за Париж._
	_Ако дойдете по-рано, можете да се насладите на „кралска серенада“ — възстановка на френски бал с музиканти и танцьори във великолепната Огледална зала в 18:45 или в 19:45 ч., или на пикник в парка преди в 21 ч. да се отворят портите за нощното шоу на фонтаните. (Събота вечерта от средата на юни до началото на септември, www.chateauversaillesspectades.fr, цена билет €€€€€)._
	{img:130_karta_20.jpg|#карта 20}


#	Дворецът отвътре
	__Парадните зали__ дават обща представа как Луи XIV е тълкувал _la gloire_ във всекидневието. Те са украсени с позлата и мрамор (донесен от всички кътчета на кралството) и са подчинени на представата за планетите, които се въртят около Слънцето (емблема на краля). Когато покоите на краля са завършени, той решава, че има нужда от по-голямо усамотение, затова от 1684 г. нататък залите се използват за официални случаи и кралски аудиенции, а монархът почива и живее в старата част на двореца с изглед към Мраморния двор.
	Всичко във Версайския дворец е подчинено на протокола и етикета — дори кралските покои. Царедворците си оспорват ревностно привилегията да бъдат приети там, особено на церемониите по „изгряването“ и „залязването“ на помазаното от Бога кралско тяло. __Кралската спалня__ — цялата в позлата и лилави тонове — е реставрирана така, че сега изглежда точно както на 1 септември 1715 г., деня, в който кралят умира.
	__Покоите на кралицата__ са още по-пищни, въпреки че тя и другите дами, живели там (две кралици, две дофини и жената на първородния син на краля), постоянно са държани под око. Тези жени раждат общо 19 деца — винаги държавнически въпрос, за да е сигурно, че няма да има самозванци, които да твърдят, че са потомци на краля.
	{img:131_ogledalna_versai.jpg|#Огледалната зала във Версай е пример за блясъка и величието на двореца.}
	Стремежът на Луи XIV към помпозност личи най-ясно в позлатената, донякъде кичозна, __Огледална зала__ — дълго 72 м помещение, проектирано от Ардуен-Мансар по протежение на средната част на двореца с изглед към внушителните градини. На стената срещу седемнайсетте високи сводести прозореца са поставени седемнайсет големи огледала със същата форма, а върху касетъчния таван (украсен от Шарл Льобрюн) са увековечени дипломатическите и военните завоевания на краля над Испания и Холандия. В по-ново време, през Първата световна война, във Версай заседава Военният съвет на Антантата, а на 28 юни 1919 г. в Огледалната зала е подписан Версайският договор.


#	Градини
	Андре Льонотър се възползва в най-голяма степен от стръмния мочурлив терен и проектира градина, причислявана към най-съвършените образци на класицизма. Във време, когато се смята, че природата трябва да бъде покорена от човека, Льонотър предприема големи отводнителни работи и прехвърля огромни маси пръст, за да създаде терасите, които започват с __Водния партер__ (две симетрични езера) точно под прозорците на Огледалната зала и водят надолу към __Аполоновото езеро и Големия канал__.
	Кралят е много горд с градините си и пише подробни напътствия как да се разглеждат. Макар че те са строго подредени и подчинени на две основни оси — едната от изток на запад, а другата от север на юг — в тях ще видите живописни горички, водоскоци и лабиринти наречени Езерото на Бакхус, Аполоновите бани и Стаята с кестените. В горичките е създадена изключително сложна система от водоскоци, предназначени за празниците, които Луи XIV устройва. Най-известният от тях, организиран през 1664 г. уж в чест на жена му Мария-Тереза, всъщност е посветен на неговата фаворитка и любовница госпожица Лавалиер. Молиер посвещава много от пиесите си, включително Тартюф, на тези увеселения. По време на тържествата, на фона на двореца и градината, се състоят балетни постановки, фойерверки, турнири, богати гощавки. Днес Празниците на водата, провеждани всяка неделя от началото на май до октомври, донякъде пресъздават тогавашната обстановка.
	Луи настоява цветята в градината да цъфтят през цялата година. Благодарение на изобретателния Жан-Батист дьо Лакентини кралят яде ягоди през март и марули през януари. За посещения е отворена и __кралската зеленчукова градина__, осигурявала плодове и зеленчуци.


	__Кралският композитор__
	_Въпреки че е италианец, Жан-Батист Люли (роден Джовани Батиста Люли през 1632 г.) е смятан за бележит френски композитор на барокова музика. Той започва кариерата си като мияч на съдове в кухнята на херцогиня Монпенсие, приказно богата братовчедка на Луи XIV, но постепенно се издига в двореца като танцьор, а после става любимият композитор на краля. Днес можете да чуете неговата музика и творбите на други барокови композитори в пищната Кралска опера във Версайския дворец, проектирана от архитекта Жак Анж Габриел и украсена с множество кристални полилеи от Огюстен Пажу._
	_Сред изпълнителите има международни артисти като Жорди Савал, Сесилия Бартоли и Натали Десе. (Спектаклите във Версай: www.chateauversaiilesspectacles.fr)._


	__ПОДСКАЗАНО__:
	_Отидете в двора късно следобед, когато залязващото слънце преобразява градината, статуите и стените на двореца._
@	Жил Минасон
@	Фотограф за Нешънъл Джиографик


#	Големият и Малкият трианон
	Понякога Версайският дворец е прекалено голям и прекалено шумен дори за Луи XIV. В него живеят близо 10 000 души и няма начин кралят да се измъкне от царедворците, постоянно домогващи се до вниманието му, и от строгите правила на дворцовия протокол. Затова той възлага на Ардуен-Мансар да построи в градината Големия трианон, мини дворец от розов мрамор. Величествен почти колкото Версайския дворец, Големият трианон се превръща в убежище на няколко кралски семейства. По времето на генерал Дьо Гол сградата е ремонтирана и се използва като официална резиденция на чужди държавни глави.
	След смъртта на Луи XIV Луи XV продължава да живее във Версай, където през 1769 г. строи Малкия трианон, за да се среща в него с любовницата си мадам Помпадур. След като става кралица, Мария-Антоанета създава градина в английски стил и мъничко подобие на село с домашни животни и мелница край езерце.


#	Посещението в двореца
	Продават се няколко вида билети в зависимост от това какво искате (или имате сили) да видите. Основният билет „Дворец“, включващ аудио екскурзовод, осигурява достъп до Огледалната зала, покоите на краля и кралицата, кралската спалня, покоите на дофина и покоите на придворните дами (само в събота и неделя). По-скъпият билет „Паспорт“ включва всичко, изброено по-горе, плюс Големия и Малкия трианон и имението на Мария-Антоанета, временни изложби и музикалните фонтани (когато работят). Друг, не толкова скъп билет, дава достъп само за Големия и Малкия трианон, градините около тях и имението на Мария-Антоанета. Други билети включват Академията по кон на езда и демонстрации по дресура.
	Купете си билет по интернет, за да не чакате на две отделни опашки пред вечно препълнения дворец. Предвидете най-малко два часа за двореца и горе-долу същото време за Големия и Малкия трианон. Разстоянието — през градината — до имението на Мария-Антоанета отнема около половин час, но с влакчето се стига по-бързо.
	Посещението в градината е безплатно, освен по време на Празниците на водата, когато под звуците на музика се включват 32 водоскоци и фонтани.
	{img:132_gradini_versai.jpg|#Целта на парадната градина на Версай е да покаже майсторството на човешката ръка в оформянето на природните дадености.}


>>	Катедралата „Сен Дени“

	_Катедралата, вдъхновила готическата архитектура във Франция, се намира на доста странно място — в работническото предградие Сен Дени на 8 км северно от Париж. Над осем века делят двата паметника, с които е известен градът — катедралата, която абат Сугерий започва през 1136 г. и която се превръща в жалон за развитието на готическата архитектура, и големият стадион „Стад дьо Франс“._
	{img:133_katedrala_deni.jpg|#Катедралата „Сен Дени“ е първообраз на готическата архитектура.}
C>
	__Сен Дени__
	карта 19 — D3
	__Катедралата „Сен Дени“__
	Пл. „Почетният легион“
	тел. 01 48 09 83 54
	цена билет €€
	Метро: линия 13 до St. Denis-Basilique.
	С кола: по А1
	www.saint-denis.monuments-nationaux.fr
C$
	Храмът „Сен Дени“ — тук от 1122 г. официално се погребват френските монарси — е повратна точка в историята на архитектурата. Абатството в Сен Дени, построено около 475 г., вече е достатъчно мощно, когато абат Сугерий усъвършенства съществуващата базилика от времето на Меровингите, като да добавя кръстати сводове в цялата църква — новаторско решение за ония години. Майсторите, изградили след това други големи катедрали (включително в Шартър и Санлис), черпят вдъхновение от този първообраз. За съжаление по време на Френската революция на църквата са нанесени големи щети; повечето от съкровищата й днес са в Лувъра.


#	Кралски паметници
	Криптата представлява увлекателен летопис на монархията във Франция. Някъде около 1260 г. Луи Свети поръчва да се направят изображения на предшествениците му от VII в. нататък.
	От XIV в. сърцето и вътрешностите на починалите кралски особи се взимат и се разнасят в различни паметници, а самите тела се полагат в храма „Сен Дени“.
	Векове наред тук се погребват почти всички крале, кралици и техните деца — от Дагобер до Луи XVIII. Най-интересни са надгробните паметници на Дагобер, Анри II, Катерина Медичи, Пипин Къси, Карл Мартел, Луи XII и Франсоа I.


>>	Дисниленд, Париж

	_Дисниленд в Париж се е разраснал значително в сравнение с първоначалния тематичен парк, открит през 1992 г., и сега включва Динси-селото, игрище за голф, търговски център „Лавале“ и много посещаваната нова атракция „Студио Парк“ на „Уолт Дисни“. Посетителите ще открият същите грейнали в усмивка „изпълнители на роли“ в един или друг филм и атракции приблизително като в американския „Дисниленд“, както и същия замък с кулички на Спящата красавица — донякъде излишна постройка в страна, пълна с истински замъци._
C>
	__Дисниленд, Париж__
	карта 19 — E3
	На 32 км източно от Париж,
	в Марн Лавале
	тел. 08 25 30 60 30
	цена билет €€€€€
	С автомобил: А4 по посока на Нанси —
	Мец, отбивка 14
	С влак: RER, спирка Marne-la-Vallee-Chessy.
	Директни автобуси от
	летища „Роаси“ и „Орли“
	www.disneylandparis.com
C$
	Ако пътувате с деца, които недоволстват, че ще посещавате още някой музей, Дисниленд може да ви предложи забавна почивка от Париж. Най-малките обичат __„Страната на фантазиите“__ (Fantasyland), където поклонниците на Дисни ще разпознаят атракции като „Малък свят“ и лабиринта „Алиса в Страната на чудесата“ към който са направени водоскоци. По-големите деца и възрастните поемат направо към „Страната на откритията“ (Discoveryland) и „Космическата планина“ влакче на ужасите, от което спира дъхът и което се изстрелва буквално от стартовата площадка. „Звездната обиколка“ в съседство е атракция симулатор. __„Страната на първооткривателите“__ (Frontierland) предлага други шеметни усещания и най-вече влакчето на ужасите „Планината на големите гръмотевици“.
	Между „Страната на фантазиите“ и другите атракции е „Страната на приключенията“ (Adventureland) с „Индиана Джоунс и храмът на злото“ — друга невероятна атракция, както и разходката с корабче „Карибски пирати“. Има и спокойни местенца като „Критър Коръл“ за малките деца и „Индианското село на Покахонтас“ — детска площадка, където възрастни нямат право да влизат. Има и много ресторанти — поне в някои менюто е съобразено с френската култура и включва вино. Извън самия парк е Дисни-селото, комплекс с ресторанти, дискотека и магазини за забавления, след като паркът затвори. И накрая, последната придобивка — паркът „Студията на Уолт Дисни“ (отделен билет), в който тайните на Холивуд оживяват с атракции като „Анимак“ „Синемак“ и „Шоу на зрелищни каскади“ (много харесвано от децата).


	__Специално за деца__
	_Освен Дисниленд в Париж има и други интересни места за децата. В природния резерват „Тойри“ (Reserve Africaine et Parc Zoologique, тел. 01 34 87 53 76, www.thoiry.net, €€€€€), западно от Париж по D11, животните се разхождат свободно, докато карате с кола из парка. Там има и обикновена зоологическа градина._
	_Северно от Париж по А1 в Плейли е разположен тематичен парк, посветен на френския любимец, храбрият герой от комиксите Астерикс. Паркът „Астерикс“ (тел. 08 26 30 10 40, www.parcasterix.fr, затв. — от септември до Великден, освен през училищните ваканции; автобуси совалки тръгват от Лувъра и Айфеловата кула, €€€€€) предлага люлки, въртележки и други атракции. Паркът „Франция в умален вид“ (тел. 08 26 30 20 40, затв. — от ноем. до фев., €€€ — €€€€) е малко известна атракция в сравнение с Версай. Там на 5 хектара площ са пресъздадени в умалени размери повече от 150 прочути френски паметници._


>>	Во Льовиконт и Бланди

	_Во Льовиконт (Vaux-le-Vicomte) е сред най-добрите образци на стила „Луи XIV“. Ако можете да отидете в събота вечер, не пропускайте специалните Вечери на свещи, когато замъкът и градината са осветени от 2000 свещи._
	{img:134_lyovikont.jpg|#Величественият Во Льовиконт е защитен от ров с вода.}
C>
	__Во Льовиконт__
	карта 19 — А2
	На 50 км югоизточно от Париж
	тел. 01 64 14 41 90
	С влак: от Лионската гара до Мьолюн,
	след това с такси или автобус совалка
	Отв. — апр. — окт. Четв. — вт.
	Всеки ден — юли — август
	цена билет €€€
	www.vaux-le-viconte.com
C$
C>
	__Замъкът крепост „Бланди Летур“__
	На 50 км югоизточно от Париж
	тел. 01 60 59 17 80
	Затв. — вт.
	цена билет €€
C$
	Во Льовиконт е построен за Никола Фуке от най-великите френски архитекти и дизайнери на XVII в. — Луи Льово, Шарл Льобрюн и Андре Льонотър. Фуке обаче допуска фаталната грешка да направи дворец, по-бляскав, отколкото на краля слънце, и плаща за това с кариерата си, тъй като средствата за изграждането на Во Льовиконт са взети незаконно от френската държава.
	Когато през 1653 г. се заема със строителството на двореца, Фуке е сред най-могъщите хора в кралството. В продължение на шест години той не жали средства за построяването на Во Льовиконт и на красивата му градина.
	През 1661 г., уплашен, че е изгубил благоволението на Луи XIV, Фуке го кани на празненства с 6000 гости, фойерверки и водоскоци. От завист Луи се разпорежда още същия месец Фуке да бъде задържан под стража и хвърлен в затвора, където той лежи 15 години до смъртта си. Впоследствие кралят иззема мебелите, статуите и гоблените и поръчва на същия архитект да построи Версайския дворец.
	Сред забележителностите са Кръглият салон, Салонът на музите с таван, изписан от Льобрюн, възстановената кухня и терасираната градина.


#	Крепостта „Бланди“
	Само на няколко километра източно от Во Льовиконт (карта 19 — Е2) е Бланди Летур, последната запазена до наши дни средновековна крепост в Ил дьо Франс. Развалините са се сгушили в долината, а на кулите им липсват само пъстри знамена, за да повярвате, че сте се озовали в Средновековието.


>>	Провен

	_Всяка година през пролетта и лятото този град, разположен на хълм, пренася посетителите осем века назад с рицари в доспехи, яхнали устремени напред жребци, с каменохвъргачки, обстрелващи древни крепостни валове, с номера със соколи и актьори в костюми. Провен е включен в Световното наследство на ЮНЕСКО._
C>
	__Провен__
	карта 19 — F2
	На 80 км източно от Париж
	С автомобил: А4 към отбивка 14
	при Сери, след това карайте по знаците
	към Провен (карта 19 — D).
	с влак: Париж, гара Изток до Провен
	www.provins.net
C$
C>
	__Туристическа информация__
	Шемин дьо Вилекран
	тел. 01 64 60 26 26
	www.provins.ne t
C$
	{img:135_proven.jpg|#Цезаровата кула в средновековен Провен.}
	Още през X в. Провен е стопанската столица на областта Шампания и търгува със скъпа коприна, екзотични подправки и вълна на провеждания два пъти годишно панаир, на който пристигат търговци от цяла Европа. Подходящо място да се потопите в миналото е „Гранж о Дим“ (буквално хамбара с десятъка), музей на восъчните фигури на ул. „Сен Жан“.
	Древният Горен град е възстановен и сега в него ще видите 58 исторически паметника, образуващи декора за пъстрите представления, по време на които се пресъздава средновековният бит. Провежда се турнир, повтарящ битката от 1230 г., когато граф Тибо Шампански спасява Провен от пикардийския граф, чиято войска обсажда града. Всяко лято над събралото се множество на воля кръжат 80 грабливи птици — демонстрация на дресировка на соколи.
	Ако обикаляте сами града с брошура, която можете да вземете от бюрото за туристическа информация, ще видите крепостния вал от XI в. с дължина ок. 1,5 км. Над града се извисява Цезаровата кула, откъдето се открива гледка към областта Бри.
	И под Горния, и под Долния град има близо 10 км древни подземни тунели, свързващи десетки сводести изби. По стените личат загадъчните следи от различните тайни общества (включително на масоните), които навремето са използвали подземните проходи за своите сбирки.
	В края на една седмица през юли се провежда средновековен празник, а през цялото лято се организират най-различни прояви, включително концерти и шоу „Звуци и светлини“.


	__ПОДСКАЗАНО__:
	_Когато отидете в това старо селище, непременно посетете интересното шоу на ездачи със соколи._
@	Барбара Ноуи
@	Главен редактор на книгите на Нешънъл Джиографик


>>	Фонтенбло и околностите му

	_Фонтенбло (Fontainbleau) е сред местата, посещавани най-често от парижани в края на седмицата. Те се стичат в гората, за да походят пеш, да се катерят по скалите и да яздят. Докато Версайският дворец отразява славата само на един монарх (Луи XIV), кралският дворец във Фонтенбло е дострояван и обновяван по време на 30 управници на Франция и очарованието му до голяма степен се дължи на разностилните елементи и сгради, които са строени. Подобно на Версай, Фонтенбло също е огромен._
C>
	__Фонтенбло__
	карта 19 — D1
	На 60 км югоизточно от Париж,
	недалеч от Мьолюн
C$
C>
	__Туристическа информация__
	Дворецът Фонтенбло
	тел. 01 60 71 50 70
	Затв. — вт.
	цена билет €€ — €€€
	www.musee-chateaufontalnebleau.fr
C$
	{img:136_fontenblo.jpg|#От 1137 г. в двореца във Фонтенбло живеят редица поколения френски крале.}


#	Дворецът
C>
	__Дворецът във Фонтенбло__
	тел. 01 60 71 50 70
	Затв. — вт.
	цена билет €€ — €€€
	С автомобил: А6 в южно направление,
	отбивката при Фонтенбло.
	С влак: Париж, Лионската гара до
	Фонтенбло-Авон, после с автобус А
	до двореца
C$
	През 1137 г. Луи VII започва да строи тук, привлечен от разнообразния дивеч наоколо. Някои следващи крале, също запалени ловци, обновяват и разширяват имота. Първият значителен строеж от 1530 г. е дело на Франсоа I, който предпочита Фонтенбло пред другите кралски дворци. Той кани италиански художници (включително Леонардо да Винчи, чиято „Мона Лиза“ краси една от стените във Фонтенбло, преди да бъде преместена в Лувъра) и майстори, които на мястото на скромна ловна хижа построяват великолепен дворец — запазените стенописи и гипсовата мазилка в галерия „Франсоа I“ са от този период.
	Анри II продължава започнатото от баща му и наред с другото поръчва строежа на бална зала с дължина 30 м — ослепителен образец на ренесансовата архитектура с касетъчен таван, дело на архитекта Филибер Дьолорм и стенописи на италианския художник Франческо Приматичо. Външното стълбище във вид на подкова е добавено от Луи XIII и именно от него Наполеон I се обръща към поддръжниците си, преди да бъде заточен.
	В различните зали можете да видите емблемите на един или друг владетел: преплетените „H“ и „C“ за Анри II и Катерина Медичи (които всъщност трябва да се четат като „D“ — от името на любовницата на Анри II Диана дьо Поатие), златните пчели на Наполеон, извезани върху червено кадифе в тронната зала, и саламандъра на Франсоа I. Освен това има музей с китайски произведения на изкуството, събрани от императрица Евгения, и музей на Наполеон.


#	Гората Фонтенбло
	Гората се разпростира върху 25 009 ха и е осеяна с пресичащи се шосета, 320 км маркирани пътеки и безброй черни пътища. В бюрото за туристическа информация ще намерите карти на гората и сведения за екскурзиите. Макар че най-високата точка е 127 м, тук мнозина идват и заради алпинизма. Можете да вземете под наем и велосипеди. Сред по-интересните места са Апрьомоновият проход, Франшаровият проход и пещерата на Беатрикс.


#	Забележителности в околностите
	Околностите на Фонтенбло са легендарни в историята на живописта. Близкото село __Барбизон__ (карта 19 — D2, туристическа информация тел. 01 60 66 41 87) е Мека на неколцина пейзажисти от XIX в., сред които Добини, Коро и Миле.
	От двете страни на единствената главна улица има антиквариати и художествени галерии, както и два музея — „Оберж Ган“ (Ганската странноприемница) и къщата и ателието на Миле и Теодор Русо.
	__Томери__ (карта 19 — Е1, туристическа информация във Фонтенбло), сгушен на завой на Сена, отдавна е прочут с чудесното грозде „златна шасла“. В укрепения град __Море на Луен__ (карта 19 — Е1, туристическа информация, тел. 01 60 704166), увековечен от Камий Писаро и Алфред Сисле, ще видите невероятно шоу със звуци и светлини, което се провежда в събота вечер от средата на юни до началото на септември.
	А __Самоа на Сена__ (карта 19 — D1) насред гората е домакин на ежегодния джазфестивал на Джанго Райнхарт.


	__ПРЕЖИВЯВАНЕ: Разходка в кралската гора__
	_Любителите на изкуството, историята, природата и фотографията — да не говорим за ентусиазираните катерачи — трябва непременно да се разходят в гората на Фонтенбло (www.fointainebleau-tourisme.com). Пътеките водят между дърветата на огромната гориста местност, която жителите и гостите на Париж обичат да посещават през почивните дни._
	_През XIX в. това е било любимото място за рисуване на открито на художниците от Барбизонската школа — Гюстав Курбе, Теодор Русо и други._
	_Вземете си скицник или фотоапарат, защото със сигурност ще се вдъхновите и от сюрреалистичните скални образувания, изваяни от пясъците на древно море, и от богатата растителност (ок. 5000 растителни вида)._
	_Не се изненадвайте, ако край вас премине семейство сърни, един от 6600-те животински вида, които живеят в гората. Фонтаните от XIX в., изписани със стихове, и пещерите сред гората допринасят за романтичната атмосфера._


>>	Рамбуйе и околностите му

	_Макар да не е най-красивият дворец в Ил дьо Франс, Рамбуйе (днес президентска резиденция) се намира в живописна гора. Оттук можете да отидете на много екскурзии в околността._
	{img:137_rambuie.jpg|#Някога ловна хижа на Луи XVI, сега Рамбуйе е президентска резиденция.}
C>
	__Дворецът „Рамбуйе“__
	карта 19 — В2
	На 50 км югозападно от Париж
	тел. 01 34 83 00 25
	Затв. — вт.
	цена билет €€
	www.chateau-rambouillet.
	monuments-nationaux.fr
C$
C>
	__Рошфор ан Ивлин__
	карта 19 — С2
	На 16 км югоизточно от Рамбуйе
	по D27
C$
C>
	__Монфор Ламори__
	карта 19 — ВЗ
	На 26 км северно от Рамбуйе
C$


#	Дворецът
	Рамбуйе е многократно обновяван и променян от различните си собственици. През 1784 г. Луи XIV, чест гост на ловните походи, се сдобива с имота, за който мечтае отдавна. По негово разпореждане са направени добавки (включително мандра и овчарник) специално за Мария-Антоанета, които му придават пасторален вид. От 1897 г. дворецът е резиденция на държавните глави на Франция.
	Посетителите могат да разгледат двореца, покоите, мандрата на кралицата и великолепните водоскоци във френски стил с големи изкуствени езера. Сред най-известните помещения е банята на Наполеон I, която през 1807 г. е украсена със стенописи в античен стил. Има и къщичка, облепена отвътре с миди, седеф и мрамор.


#	Забележителности в околностите
	На югоизток от Рамбуйе е Рошфор ан Ивлин, който от векове почти не се е променил. Сред най-красивите в околността е село Монфор Ламори от XI в. със замък, който се вижда отдалеч.


	__Абатството „Во Дьо Серне“__
	_Основано през 1148 г., абатството „Во дьо Серне“ (карта 19 — С2, тел. 01 34 85 23 00) се намира на 10 км североизточно от Рамбуйе. То е много живописно — със сводести тавани, тежки дървени порти, красиви антики и стари каменни зидове. Преди Френската революция тук е било процъфтяващото абатство на цистерцианците, а днес сградата е превърната в луксозен хотел._


>>	Овер на Оаза

	_Овер е своеобразно място за поклонение за хората, търсещи следи от Ван Гог. Из целия град има табла с известни картини на Ван Гог, Сезан и други, сложени точно където те са били нарисувани. В бюрото за туристическа информация ще ви предложат маршрути за разходка, които ще ви отведат в странноприемница „Раву“ — там на 29 юли 1890 г. Ван Гог умира от огнестрелна рана, която сам си нанася — и при църквата и нивите, които художникът е увековечил._
C>
	__Овер на Оаза__
	карта 19 — С4
	На 35 км северно от Париж
	С влак: от гара север на Париж за
	Овер на Оаза (през Понтоаз)
	www.auvers-sur-oise.com
C$
C>
	__Странно приемницата „Раву“__
	Пл. „Мери“
	тел. 01 30 36 60 63
	Затв. — пон. и вт.
	от декември до февруари
	цена билет €
C$
	Ван Гог остава тук едва 70 дни под грижите на своя близък приятел доктор Гаше (лекар хомеопат, лекувал художниците в Овер на Оаза), но работи трескаво и създава 70 живописни платна и множество рисунки. Погребан е до брат си в местното гробище.
	Преди Ван Гог да пристигне в Овер, градът вече е любимо място на някои пейзажисти от XIX в. През 1857 г. Шарл Добини от Барбизонската школа закотвя тук своята лодка къща и не след дълго примерът му е последван от други художници — те се събират в ателието, което той прави през 1861 г. на днешната ул. „Добини“.
	Добини съдейства на по-млади творци — Реноар, Моне и Сезан. Коро и Домие също го посещават. Картините и някои лични вещи на Добини са изложени в едноименния музей (Коломбиеровата къща, ул. „Сансон“, тел. 01 30 36 80 20, затв. — пон., вт. и сутрин, освен в събота и неделя, от април до октомври, цена билет €€).
	В Овер има още два музея, които си заслужава да посетите. __Музеят на абсента__ (ул. „Алфонс Кале“ 44, тел. 01 30 36 83 26, затв. — ноем. — фев., обадете се за работното време, €) е посветен на еликсира, известен като „зеленото зло“, а в __Оверския замък__ (ул. „Лери“ 2, тел. 01 34 48 48 48, затв. — пон. и по Коледа до средата на януари, €€€) са изложени творби на импресионисти.
	{img:138_gog.jpg|#През 1890 г., малко преди смъртта си, Ван Гог рисува селски къщи в Овер.}


	__ПОДСКАЗАНО__:
	_Ако обичате вкуса на анасон, опитайте съвременния абсент, приготвен по традиционния начин със студена подсладена вода._
@	Патриша Даниълс
@	Сътрудник редактор на Нешънъл Джиографик


>>	Катедралата в Шартър

	_Вече близо осем века катедралата в Шартър (Chartres Cathedral) се извисява като фар сред нивите на областта Бос. Почти нищо не се е променило от XIII в. насам. Въпреки пожарите, революциите, двете световни войни и прекалено усърдните реставратори храмът е до голяма степен същият, както в деня през 1260 г., когато е осветен._
	{img:139_sharturska_katedrala.jpg|#И до днес блясъкът и красотата на Шартърската катедрала са непокътнати.}
C>
	__Шартър__
	карта 19 — В2
	На 83 км югозападно от Париж
	С автомобил: тръгнете по А6,
	след това по А10 и A11 по посока
	на Льоман и карайте по знаците
	към Шартър.
	С влак: Париж, Монпарнаската гара
	за Шартър.
	тел. 08 92 35 35 35 за националните
	линии,
	тел. 08 91 36 20 20 за линиите в
	Ил дьо Франс
	www.diocesechartres.com/cathedrale
C$
C>
	__Туристическа информация__
	Пл. „Катедрал“
	тел. 02 37 18 26 26
	www.chartrer-tourisme.com
C$
	Днешната катедрала се издига на място, където е имало църкви от VIII в. Най-важното в историята и е „Sancta Casimia“, безценна реликва, подарена от внука на Карл Велики, Карл Плешиви. Смята се, че именно с тази одежда е била облечена Богородица при Христовото рождение и благодарение на нея Шартър се превръща в едно от най-посещаваните светилища в Европа (реликвата се пази в съкровищницата). През X в. училището в Шартър е сред най-престижните просветни средища в Европа.
	Няколко църкви са изпепелени от големи пожари. Най-страшният избухва през 1194 г., когато целият град е обхванат от пламъци, унищожили всичко, освен кралския вход и западните кули на катедралата.
	Местните хора с ужас смятат, че ценната реликва е погубена. След три дни, още докато храмът тлее, започва шествие с реликвата. Чудото е разтълкувано като знак от Богородица, че катедралата трябва да бъде още по-импозантна и нейното възстановяване започва незабавно с голямо въодушевление. Единството в архитектурата и скулптурите се дължи главно на това, е готическият храм е построен почти изцяло за по-малко от 30 години.


#	Стъклописите със „синия цвят на Шартър“
	Прозорците със стъклописи в катедралата, които се отличават с неповторимия „син цвят на Шартър“, са известни в цял свят. Те съставляват може би най-пълната сбирка от средновековни витражи по света. По време на големия пожар оцелява кралският вход от XII в. заедно с невероятния прозорец, познат като „Синята Богородица“.
	По останалите прозорци от XIII в. са изобразени великолепни библейски и исторически сцени, населени с рицари, селяни, крале, аристократки в кожи и множество занаятчии, които се трудят — увлекателен летопис за религията и всекидневния бит през средновековната епоха. Разказът на всеки прозорец трябва да се чете от ляво надясно и от долу нагоре.


#	Статуите и лабиринтът
	Статуите на трите главни входа завършват иконографията на църквата. Върху северния портик са изобразени Сътворението (ляво) и Грехопадението на Адам и Ева (дясно). Следват старозаветни герои и Рождество Христово. Върху южния портик виждаме сцени от Страшния съд.
	За съжаление редиците столове в средния кораб на църквата закриват най-запазения каменен лабиринт във Франция с дължина 291 м, по който поклонниците са пълзели на колене.


#	Какво да видите и да направите
	Направете обиколка (на английски) с историка Малкълм Милър, който живее тук и който ще ви предложи своя поглед върху витражите, скулптурите и историята на катедралата. За повече информация се обърнете към туристическото бюро.
	Ако разполагате с няколко свободни часа, си заслужава да разгледате стария град. В туристическото бюро ще намерите карти на екскурзии, които ще ви отведат при някогашния епископски дворец, в музея на изящните изкуства и надолу към реката, която лъкатуши покрай стара воденица, отчасти обковани с дърво ренесансови къщи и каменни мостове. През туристическия сезон върви и влакче, което следва почти същия маршрут.
	Не пропускайте съседната църква „Св. Петър“ на едноименния площад, която не толкова импозантна, но в нея също можете да видите чудесни витражи от XIII-XIV в.


	__ПОДСКАЗАНО__:
	_Докато съзерцавате стъклописите на катедралата, помислете колко напредничави са били поклонниците през Средновековието._
@	Даяна Парсъл
@	Сътрудник на Нешънъл Джиографик


>>	Живерни

	_През 1883 г. Клод Моне се премества заедно със семейството си в тази къща, където остава до смъртта си през 1926 г. Къщата и градината са несекващ извор на вдъхновение за художника, който посвещава много време и пари на облагородяването на земите наоколо. Където и да живее, Моне винаги има градина. Градината в Живерни обаче се превръща в делото на живота му — тук той създава мотивите, превърнали се в негова неутолима страст, закрепва върху платната си водните лилии, лодките и мостовете._
	{img:140_zhiverni.jpg|#Грижливо поддържаната градина на Моне в Живерни е отразена в изкуството му.}
C>
	__Живерни__
	карта 190 — В4
	на 78 км северозападно
	от Париж
	С автомобил: Западна
	магистрала
	(А13/E05) от Пон дьо Сет Клу
	за Руан.
	Отбивка при Бониер, след
	това по D201 за Живерни.
	С влак: от Париж, гара Сен Лазар
	по направление Руан, слезте на
	Вернон и се качете на местен автобус
	или на такси, можете да извървите и
	пеш разстоянието от 5 км.
C$
	След смъртта на Моне къщата започва да се руши и когато през 1966 г. синът му Мишел дарява Живерни на Академията за изящни изкуства, подовете и гредите по таваните вече са изгнили, а стълбата е рухнала. Десет години по-късно къщата и градината са възстановени. През 1980 г. музеят отваря врати и днес всяка година тук идват половин милион посетители.


#	Градината
	През което и годишно време да дойдете, градината е обагрена в какви ли не цветове, както когато е бил жив Моне. Когато семейството се настанява тук, около къщата има скромна овощна градина (ок. 8 дк.), опасана с висок каменен зид. Художникът я преобразява — създава симетричен рисунък и перспектива, като засажда цветя и растения, които образуват определени цветови форми и се променят всеки месец. Моне ненавижда строго подредените градини във френски стил, затова създава арки, покрити с рози и латинки, и разделя градината на цветни лехи от ружи и едногодишни растения и цветя.
	Десет години, след като се пренася в Живерни, Моне купува земята от другата страна на железопътните релси с намерението да отклони река Епт и да направи езеро и водна градина. Мнителните местни жители оказват ярост на съпротива и се обявяват срещу проекта, който им се струва твърде налудничав. Накрая Моне побеждава. Първо поръчва да изкопаят изкуствено езеро и създава екзотична градина с бамбукови растения, глицинии, върби и, разбира се, прочутите водни лилии. Един местен майстор прави красивия японски мост, а в края на езерото и досега плава дървена лодка.


#	Къщата и ателието
	В къщата с грубо измазана розова фасада и зелени капаци Моне често посреща своите приятели, а продуктите за празненствата набавя от зеленчуковата градина в другия край на града. Лично определя менюто и събира специални рецепти от Саша Гитри, Стефан Маларме и Пиер-Огюст Роден. Обикновено всички се събират в кухнята със сини керемиди и в слънчевата жълта всекидневна.
	Моне обича японските гравюри и в няколко от стаите е изложена ценната му колекция (от която черпи вдъхновение за водната градина). По стените на скромната всекидневна ще видите личната сбирка на Моне от работи, на които той се възхищава особено много, включително десетина платна на Сезан, няколко на Реноар, осем на Мане, две-три на Дега и две бронзови скулптури на Роден. Днес тези творби са пръснати по музеи и сбирки из цял свят, а направените по тях репродукции дават представа за интериора от времето на Моне.
	Посетителите влизат през огромното ателие с водните лилии, построено през 1916 г., така че Моне да разполага с пространство и светлина, за да нарисува грамадните „Водни лилии“, поръчани от приятеля му Жорж Клемансо за парижкия музей „Оранжерията“. Днес в ателието са изложени репродукции на негови платна; към него има магазин за сувенири. За да избегнете тълпите, елате през седмицата. Туристическите автобуси често си тръгват към 16 ч., но градината е отворена до 18 — прекрасно време да й се полюбувате.
C>
	__Музеят на Клод Моне__
	Ул. „Клод Моне“ 84
	тел. 02 32 51 28 21
	Отв. — апр. — окт.
	цена билет €€
	www.fondation-monet.com
C$
C>
	__Музеят на импресионизма__
	Ул. „Клод Моне“ 99
	тел. 02 32 51 94 65
	Затв. — март. — ноем.
	цена билет €€
	www.giverny.org/museum
C$
#	Музеят на импресионизма
	Заслужава си да видите и Музея на импресионизма, който се помещава на мястото на бившия Музей на американското изкуство. Посветен е на развитието на импресионизма през XX в. и представя тематични художествени изложби.


	__ПРЕЖИВЯВАНЕ: Уроци по живопис на открито__
	_Научете се да рисувате в градината на Моне в околностите на любимото му село Живерни. Уважаваната школа Art Study/Giverny (www.giverny.org/artists/school/artstudy.com) организира художествени занимания на английски и работилници, в които преподават професионални художници. В 8 или 11-дневни занимания художници и фотографи на всички нива на уменията имат възможност да уловят атмосферата на открито на места, станали известни благодарение на френски и американски импресионисти. Провеждат се ежедневни уроци по рисуване с водни бои, пастели, маслени и акрилни бои. Обучението се основава на класическите принципи на изящното изкуство с акцент върху анализиране на композицията и цветовете от природата. На учениците се възлага задачата да възприемат гледната точка на импресионистите, че наблюдението е ключът за творческото въображение._


>>	Други места в околностите на Париж, които да посетите

#	Шантийи, дворецът и гората
C>
	__Шантийи__
	карта 19 — D4
	на 40 км северно от Париж
	тел. 03 44 62 62 62
	Затв. — вт.
	цена билет €€
	С автомобил: тръгнете по А1
	към отбивката за Сюрвилие-Сен Витс,
	после по N17 за Шантийи.
	С влак: гара север или RER,
	линия „D“ до Шантийи — Гувийо,
	след това се върви малко пеш.
C$
	Шантийи е разположен насред романтичен ров в сърцето на гората. В него се намира един от най-красивите замъци в околностите на Париж. По време на Френската революция той е разрушен, но после е възстановен и сега тук се помещава __музеят „Конде“__, художествена колекция, създадена през XIX в. от херцог Омал.
	Онова, по което Шантийи се различава от другите замъци, са __Музеят на конете и Големите конюшни__ (ок. 1719-1735; тел. 03 44 57 13 13), които се помещават във величествена каменна постройка, някога побирала 240 коня и 300 ловджийски хрътки. Всеки ден без вторник посетителите могат да присъстват на демонстрации по дресировка. Пак в Шантийи се намира един от най-големите хиподруми във Франция.
	Сред другите забележителности наоколо са цистерцианското __абатство „Роайомон“__ (карта 19 — D4, Асниер на Оаза, тел. 01 30 35 59 00) и древният кралски град __Санлис__ (карта 19 — D4), www.chateaudechantilly.com.


#	Замъкът „Малмезон“
C>
	карта 19 — СЗ
	Бул. „Шато“ 1, Рюой-Малмезон
	тел. 01 41 29 05 55
	Затв. — вт.
	цена билет €€
	С метро или RER: линия А
	до Голямата арка в Дефанс,
	след това автобус № 258
C$
	Жозефина купува имота още докато Наполеон е първи консул. Той смята официалната си резиденция — двореца „Тюйлери“ — за прекалено потискаща и при първа възможност се оттегля в Малмезон. Жозефина запазва замъка и след като Наполеон се развежда с нея, и заделя големи суми за сградата и градината, където създава първата голяма колекция от рози. Днес в замъка има музей, посветен на историята на Наполеон и на Империята, и на вещи от онова време, www.chateau-malmaison.fr.


#	Замъкът и музеят в Екуан
C>
	карта 19 — D3
	Екуан, на 19 км северно от Париж
	от N16
	тел. 01 34 38 38 50
	Затв. — вт.
	цена билет €
	С влак: гара север до Екуан-Езанвил,
	след това с автобус 269
C$
	Много от експонатите в сбирката на този ренесансов музей идват от музея „Клюни“ в Париж. Великолепният замък от XVI в. е дело на някои от най-прочутите художници от онова време, включително на Льоросо и Жан Клуе. Южното крило е почти изцяло запазено. Колекцията включва няколко гоблена от XVI в. представящи историята на Давид и Вирсавия, www.musee-renaissance.fr.


	__Замъкът Сен-Жермен-ан-Лей__
	_Тази величествена постройка със средновековна и ренесансова архитектура се извисява на плато в центъра на град Сен-Жермен-ан-Лей, на около 25 минути с влак (RER А) от Париж. Кралският замък, където сега се помещава Националният археологически музей (тел. 01 39 10 13 00, www.musee-antiquitesnationales.fr, затв. — вт., €€) е зашеметяваща гледка. Параклисът от XIII е дело на Пиер дьо Монтрьой, архитектът на Сен Шапел в Париж, и представлява умален модел на църквата. Луи XIV е роден в Сен-Жермен-ан-Лей и превръща сградата в луксозно жилище с терасирана градина. Параклисът и градината с красива гледка към долината на Сена и Париж, са безплатни за посещения._


>	Полезна информация

>>	Подготовка запътването
	{img:141_parkirane.jpg|#Свободните места за паркиране са рядкост в Парим}

#	Кога да отидете
	Ако отидете в Париж в края на лятото, когато повечето парижани са заминали в отпуск, ще установите, че някои магазини и ресторанти са затворени. През август обаче в града цари особена, донякъде пасторална атмосфера. Движението е по-малко, замърсяването също, а на много места се организират безплатни развлечения; плажове, концерти в парковете и кинопрожекции на открито в парка „Лавилет“. Друго предимство е, че летните месеци са нисък сезон за хотелите и много от тях предлагат отстъпки. Да се намерят свободни места също е по-лесно, тъй като през лятото в града не се провеждат големи форуми и събития.
	През есента парижани се завръщат, времето е хубаво и градът отново е оживен. Зимата и пролетта често са студени и дъждовни, но коледните празници озаряват града.
	Решете кога да отидете в Париж в зависимост от това какво търсите. За някои коледните светлини по Шанз Елизе са романтични и вълнуващи, други предпочитат да дойдат през зимата, за да избегнат тълпите от туристи.


#	Климат
	В Париж зимата е студена, почти без сняг, пролетта и есента са прохладни, а лятото — умерено топло и влажно.


#	Какво да вземете
	Бъдете готови за дъжд по всяко време на годината и винаги, дори през лятото, си носете пуловер. Други необходими неща — удобни обувки, официални дрехи за вечерно време и кредитна карта на утвърдена банка с международен Пинкод (проверете в банката), за да можете да теглите пари от банкоматите. Не забравяйте паспорта, шофьорската си книжка и документи за застраховките.


#	Застраховки
	Уверете се, че имате всички необходими застраховки за медицински услуги и за други непредвидени обстоятелства, например за репатриране и ако си изгубите багажа или парите.


#	Паспорти
	Като гражданин на България, страна членка на Европейския съюз, ви трябва само лична карта, за да влезете във Франция.


>>	Как да стигнете до Париж

#	Авиокомпании
	_Еър Франс_
	София 1000, ул. Съборна
	№5, ет. 1, тел.: 9806150
	факс: 9819783
	Париж, тел. 08 20 82 08 20
#	В САЩ
	Ню Йорк, тел. 212/ 830–4000
	Лос Анджелис
	тел. 213/ 995–0060
	Вашингтон,
	окръг Колумбия,
	тел. 202/ 954–5460


#	Летища
	Роаси-Шарл дьо Гол
	(на север от Париж)
	тел. 01 48 62 12 12
	Орли (на юг от Париж)
	тел. 01 49 75 15 15


#	Летища, информация
	www.aeroportsdeparis. fr
	От почти всички големи градове има директни полети до Париж на „Еър Франс“ и други международни авиокомпании.
	Френската столица има две летища: „Роаси-Шарл дьо Гол“ и „Орли“.
	За да стигнете от „Роаси-Шарл дьо Гол“ до града, вземете такси (ок. 45 евро) или се качете на автобусите на „Еър Франс“ (спират на Порт Майо и Етоал), на Роасибюс (спират на операта) или на RER (на линия В, има спирка на гара север, Шатле, Сен Мишел, Люксембург, Порт Роял и Данфер-Рошро). От „Орли“ вземете такси (ок. 30 евро) или се качете на „Орлибюс“ (спира на Данфер-Рошро), на „Орлибюс“ (има връзка с RER, линия В, до центъра на Париж) или „Орли-рейл“ (линия С на RER до центъра на Париж).
	Можете да уредите от самолета да ви откарат направо до мястото, където ще отседнете:


#	Еърпорт Асошиът Шатъл
	тел. 01 43 34 02 06
	www.airportshunieparis.com
	от 25 евро нагоре на човек,
	минимум 2 души


#	Еърпорт Кънекшън
	тел. 08 21 23 46 79,
	01 43 65 55 55
	www.airport-connection.com
	от 26 евро нагоре на човек


#	Блу Еърпорт Шатъл
	Париж
	тел. 01 30 11 13 00
	www.paris-blue-airport-shuttle.fr
	от 15 евро на човек нагоре,
	най-малко 2 души


>>	Как да се придвижвате

#	С автомобил
	__Коли под наем във Франция__
	„Ада“, тел, 08 25 16 91 69
	www.ada.fr
	„Ейвие“ тел. 08 20 05 05 05
	www.avis.fr
	„Юръпкар“,
	тел. 08 25 35 83 58
	www.europcar.fr
	„Херц“, тел. 01 41 91 95 25
	www.hertz.fr
	Не ви препоръчваме да шофирате в Париж — движението е натоварено, местата за паркиране не достигат и можете да стигнете до всяка точка, която пожелаете с обществения транспорт или с такси, каквито има в изобилие. Но ако държите да вземете кола под наем, първо проверете в туристическата си агенция, преди да се обърнете към агенциите във Франция, защото обикновено е по-евтино да наемете автомобил от чужбина.


#	Правила за улично движение
	Посетители, които няма да останат дълго в страната, не се нуждаят от международна шофьорска книжка. Докато шофирате, носете съответните документи. Не забравяйте, че на кръстовища без светофар или пътни знаци предимство има автомобилът, който идва от дясно и който няма да спре — преди да прекосите кръстовището, намалете скоростта и погледнете вдясно. Предпазните колани са задължителни дори за пътниците на задните седалки. Забранено е деца под десет години да пътуват на предната седалка, освен ако тя не е оборудвана със специално столче. Забранено е да говорите по клетъчен телефон, докато шофирате.
	В случай че няма пътни знаци, на които е посочено друго, максимално допустимата скорост в селата и градовете е 50 км/ч, по междуселските пътища — 90 км/ч (при мокра настилка — 80 км/ч), на двупосочни пътища и магистрали в градски райони — 110 км/ч (при мокра настилка — 100 км/ч), и по магистралите — 130 км/ч (при мокра настилка — 110 км/ч, и при мъгла, 50 км/ч). Ако сте пили повече от две чаши вино, недейте да шофирате, защото сте превишили максимално допустимото количество. Ако колата ви е вдигната от паяк или са й сложили скоби, отидете в най-близкия полицейски участък, за да разберете как да я приберете.


#	Повреди на автомобила
	„Юръп Асистанс“
	тел. 01 41 85 85 85
	„SOS Депанаж“
	тел. 01 47 07 99 99
	За автомобили под наем проверете пакета с информация в жабката, където е посочен телефон за спешни случаи. „Юръп Асистанс“ ще вземе колата ви за поправка най-малко за 160 евро. За поправка на колата можете да се обаждате денонощно на „SOS Депанаж“ Можете да потърсите по пътя и _garagiste_ (автосервиз).
	Знакът „N“ означава, че сервизът работи денонощно. В неделя във всеки град работи най-малко един сервиз. Ако не намерите, позвънете в полицията (17) или в местната _gendarmerie_ (полицейски участък). На определено разстояние по _auforoufes_ (магистралите) има телефони за пътна помощ.


>>	Обществен транспорт

#	Метро
	Работно време: 5:30 — 0:30 ч.
#	Ноктамбюс
	(нощни автобуси)
	Работно време: 1 — 5 ч.
#	Балабюс
	Работно време:
	12 — 21 ч. май — септ.
#	RER
	Работно време: 5:30 — 0:45 ч.


#	Метро:
	Парижкото метро е към Независимото управление на парижкия транспорт (RATP). На всяка станция е окачена карта. Когато си купувате билет, можете да поискате безплатен план на метрото (Plan du metro). Всяка линия е с номер и в името и са посочени първата и последната станция: така например линия 1 в източно-западно направление е изписана като „Дефанс-Шато дьо Венсан“.
	Можете да си купите единични билети, но ако смятате да пътувате често с метрото, ще ви бъде по-изгодно да си вземете книжка (_carnet_) с десет билета. Оранжевата карта (_carte orange_) за един месец или за седмица е за препоръчване, тъй като с нея можете да пътувате неограничено в метрото, RER и автобусите. За такава карта ви трябва паспортна снимка. Тя не се заверява или перфорира, само я показвате на водача. Посетителската карта (_visite card_), която можете да закупите от будките за билети в метрото и която важи за един, два, три или пет дни, ви дава правото да пътувате неограничено с обществения транспорт в Париж и Ил дьо Франс. С нея ви правят и отстъпки за някои паметници и забележителности. Картата „Мобилис“ която също се продава на билетните гишета в метрото, важи за един ден само за градския транспорт.
	Не изхвърляйте еднократния билет, докато не напуснете станцията — може да мине контрола (controieur), която ще ви глоби, ако сте без билет.
	Подземните влакове на RER обслужват предградията и имат спирки и в Париж — в града на тях можете да пътувате с билети за метрото. Цените са по-високи, ако напуснете очертанията на града.


#	Автобуси.
	Билетите за метрото важат и в автобусите на градския транспорт (перфорирайте ги на перфоратора зад водача): срещу точно приготвени пари можете да закупите билет и от самия водач. На спирките има карта на автобусните линии. Автобусите по много линии не вървят след 20:30 ч., в неделя и на празници. Тази информация е окачена по спирките. 18 нощни автобусни линии, наречени „Ноктамбюс“, покриват основните маршрути и тръгват на кръгъл час от ул. „Сен Мартен“ и булевард „Виктория“ в Шатле (1 — 5 ч.). С билети за метрото можете да пътувате и по линиите на Батобюс (www.batobus.com), речни корабчета, които тръгват от Айфеловата кула и ходят до Ботаническата градина (апр. — началото на ян.). Автобусната линия за туристи „Оупън Тур“ (тел 01 42 66 56 56, www.paris-opentour.com) има три маршрута: Мадлен-Мадлен (основен маршрут), Берси-Парижката Св. Богородица и Мадлен-Анвер, Сакре Кьор. За нея има еднодневни и двудневни билети. Обиколката е на английски и на френски. Екскурзиите се провеждат целогодишно без почивни дни.


#	Такси
	Такси можете да спрете на улицата или да вземете от пиаците (_station de taxi_) на големите кръстовища. Ако свети целият надпис отгоре, таксито е свободно, ако свети само лампичката, значи е заето. Тарифата се увеличава, ако ви вземат от железопътна гара, ако багажът ви тежи повече от 5 кг, ако се качва четвърти пътник (таксиметровите шофьори понякога отказват да качат повече от трима души) или прекарвате животно (това не важи за кучетата водачи на слепи). Вие решавате колко бакшиш да дадете, но той обикновено е една десета от сумата върху брояча.
	Ако повикате такси по телефона, броячът се включва от мига на повикването и пътуването може да ви излезе скъпо. Не е зле да поискате касова бележка, в случай че забравите нещо в таксито или имате неприятности с водача. Таксата се увеличава през нощта и при пътуване извън пределите на града. Ако имате някакви оплаквания от такситата в Париж, се обърнете към таксиметровата служба в Парижката префектура на адрес ул. „Морийон“ 36, Париж 75015, тел, 01 55 76 20 00.


#	Радиотаксита:
	__„Алфа-такси“__
	тел. 01 45 85 85 85
	www.alphataxis.fr
	__„Такси Г7“__
	тел. 01 47 39 47 39,
	www.taxisg7.fr
	__„Такси Бльо“__
	тел. 01 49 36 10 10,
	www. taxis-bleus.com


#	Таксита мотоциклети
	(с водач, осигурява се каска)
	__„Сити Бърд“__
	тел. 08 26 10 01 00
	www.city-bird.com


#	Лимузини
	__„Икзекютив Кар“__
	тел. 01 42 65 54 20
	www.executive-car.com
	__„Престиж Лимузин“__
	тел. 01 40 43 92 92
	www.prestige-limousines


#	Влакове
	Френските национални железници — SNCF (Societe Nationale des Chemis de Fer) свързват Париж c всички големи градове. За информация и резервации тел. 08 92 35 36 35 (7–22 ч.), за предградията — тел. 08 91 36 20 20.
	Най-големите железопътни гари в Париж (всяка със станция на метрото е със същото име) са Японската (Gare de Lyon, за и от Югоизточна Франция и Италия), гара север (Gare du nord, за и от Брюксел, Лондон и други дестинации на север), гара изток (Gare de I’est, изток), гара „Сен Лазар“ (за и от северозапада, включително Нормандия), гара „Остерлиц“ (Gare d’Austerlitz, за и от Испания и югозапада) и Монпарнаската гара (запада, включително Бретан). Свържете се по телефона за разписанието и за резервации или отидете направо на гарата и си купете билет оттам (по телефона е скъпо и невинаги ще ви свършат работа).
	С високоскоростния влак — __TGV__ (Train a Grande Vitesse), ще стигнете до Марсилия за малко повече от три часа, до Брюксел — за час и половина и до Лондон — за три часа (с „Юростар“ по тунела под Ламанша). Направете предварителни резервации за всички високоскоростни влакове и „Юростар“ Преди да се качите на влака, на всяка цена перфорирайте (composter) билета си на някой от оранжевите или сивите перфоратори. Ако не го направите, могат да ви глобят.


#	Вътрешни полети
	За полети във Франция и Европа —
	„Еър Франс Юръп“ тел. 08 20 82 08 20


>>	Екскурзии и организирани обиколки

#	Обиколки с автобус
	Обиколки из града и паметниците му:
	__„Балабюс“__
	__„Ситирама“__
	ул. „Сен Оноре“ 149, 75001
	тел. 01 44 55 61 00
	__„Пари Визион“__
	ул. „Риволи“ 214, 75001
	тел. 01 42 60 30 01
	__„Пари л’Оупън Тур“__
	тел. 01 42 66 56 56


#	Обиколки пеш
	Екскурзии — от музеи и паметници
	до исторически райони:
	__„Пари Контак“__
	тел. 01 42 51 08 40
	__„Парис Уокс“__
	тел. 01 48 09 21 40


#	Обиколки с велосипед
	Обиколки на различни квартали и паркове,
	включително нощни обиколки
	__„Пари а вело, с’е семпа“__
	ул „Алфонс Боден“ 22, 75011,
	тел. 01 48 87 60 01
	__„Пари вело“__
	ул. „Фер а Мулен“ 4,
	75005, тел. 01 43 37 59 22
	Разходете се из града на мотопед, лесно ще се научите. За повече информация „Сити Сегуей Туърс“ ул. „Едгар Фор“ 224, 75015, тел. 01 56 58 10 54 www.citysegwaytours.com


#	Разходки с корабче Сена
	__„Бато Муш“__ мостът Алма,
	75008, тел. 01 42 25 96 10
	Метро: Алма — Марсо, разходки: 11–22 ч.
	__„Бато паризиен Тур Ефел“__
	Порт дьо ла Бурдоне, 75007,
	тел. 08 25 01 01 01, 01 44 11 35 35.
	Метро: Бир-Хакейм, разходки: 10–22 ч.
	__„Вьодет дьо Пари“__ Порт дьо Сюфран,
	75007, тел. 01 47 05 71 29. Метро:
	Бир-Хакейм, разходки: 10–23 ч.
	__„Бато вьодет дю Пон Ньоф“__,
	пл. „Вер Галан“ остров Сите, 75001,
	тел. 01 46 33 98 38. Метро:
	Пон Ньоф, разходки: 10:30 — 22:30 ч.
	__„Батобюс“__. Общинска фирма
	за разходки с корабче със спирки на
	Айфеловата кула (метро: Бир-Хакейм),
	музей „Орсе“ (метро: Солферино),
	Лувъра (метро: Лувър), кметството
	(метро: Отел дьо Вил) и
	Парижката Св. Богородица (метро: Сите).
	Тел. 08 25 05 01 01, www.batobus.com.
	Работно време: 10–19 ч.
	през лятото (9–21 ч.), апр. — началото на ян.


#	Изкуствените канали
	__„Каноксрама“__ Лоарски кей 13,
	тел. 01 42 39 15 00
	(с предварителна резервация)
	Метро: Жорес. Тричасова разходка с
	корабче по канала. Потегляне:
	Лавилетско езеро, 9:45 и 14:45;
	Арсеналска порта — 9:45 и 14:30
	__Парижки канал__ Солферинска порта,
	тел. 01 42 40 81 60
	(с предварителна резервация).
	Метро: Жорес. Тричасова разходка
	по канала „Сен Мартен“ и по Сена.
	Потегляне: кей „Анатол Франс“ при
	музея „Орсе“, 9:30 ч.; парк „Лавилет“ — 14:30 ч.

>>	Полезни съвети

#	Комуникации
	__Пощи__
	Централна поща: ул. „Лувър“
	52, 75001, тел. 01 40 28 76 00
	Метро: Лувър или Ал
	отворено: денонощно
	Пощенски клонове: работно
	време пон. — пет 8–17 ч.
	съб. 9–12 ч.
	Френските пощи (La poste) имат клонове във всеки квартал. За да получавате писма в тях, името ви трябва да е написано четливо и след него трябва да е посочено „До поискване“ („Poste restante“), както и адресът на пощенския клон. Всички пощенски кодове в Париж започват със 75 и завършват с номера на градската част или квартала. Например пощенски код 75010 е на 10-и градски район, а 75002 — на 2-и район, и т.н.
	__Пощенски кутии__
	Пред всеки пощенски клон има жълти пощенски кутии (boites postales). Те могат да имат отделения за писма с адрес в департамента (departamental) или другаде във Франция и в чужбина (autres departements/etranger).
	__Телефони__
	За да се обадите във Франция от България, наберете 359, след това деветцифрения номер (без да набирате нулата в началото). За да се обадите от уличен автомат във Франция, си купете от пощата или магазин за цигари (tabac) фонокарта(télécarte). Върху дисплея на телефона ще се появят следните указания: décrochez (вдигнете слушалката), inserez votre carte (сложете картата), patientez (изчакайте), numerotez/composez (наберете номера) и raccrochez (затворете). В повечето кафенета има телефонни автомати с монети.
	Всички телефонни номера във Франция са с десет числа; в района на Париж започват с 01. Другите четири национални кода са: 02 — за северозападните райони, 03 — за североизточните, 04 — за югоизточните, и 05 — за югозападните. Номерата, започващи с 08 00, са безплатни. За другите номера, започващи с 08, се взима допълнителна такса.
	За да се обадите в чужбина, наберете 00 и след това кода на държавата (359 — за България), кода на района и телефонния номер. За да се свържете с френската служба „Телефонни справки“ наберете 12. За международната служба „Справки“ наберете 32–12, след това кода на държавата или проверете на www.pagesjaunes.fr.
	__Вестници__
	По повечето будки за вестници се продават и издания на английски, включително „Интернешънъл Хералд Трибюн“ „Ю Ес Ей Тудей“ „Уол Стрийт Джърнъл“ „Файненшъл Таймс“ и понякога други британски и ирландски всекидневници. Сред най-тиражните френски всекидневници са левият „Либерасион“ „Монд“ който също клони наляво, и консервативният „Фигаро“. В неделя излиза само един вестник — „Журнал дю диманш“.
	__Телевизия__
	Националните програми, които се приемат без кабел, са ТВ и ТФ1, Франс 2, Франс 3 и М6. Повечето предавания са на френски. Вечерно време Франс 5 се превръща в Арте, френско-германски канал, който често излъчва игрални и документални филми със субтитри. Сред кабелните канали са Канал +, киноканал, по който някои филми не са озвучени на френски, Си Ен Ен, Би Би Си Прайм, Ем Ти Ви, Ем Си Ем (музикални клипове), Юроспорт, Планет (природа и наука), РАЙ Уно (на италиански), Те Ве Е 1 (на испански) и Юронюс. Каналът „Джими“ излъчва много американски сериали на английски, напр. „Приятели“ По „Пари Прьомиер“ има Актьорско студио, излъчват се и стари, и нови филми, които не са озвучени на френски. До 20 ч. Канал „Ж“ излъчва програма за децата. Сега повечето филми, излъчвани във Франция, могат да се видят и на оригиналния език, и озвучени на френски — проверете в програмата дали филмът е отбелязан с „VM“.
	__Радио__
	Ако искате да слушате поп, рок, джаз и класическа музика без реклами, опитайте Еф И Пе (105,1 FM). „Радио Нова“ (101,5 FM) предлага рап, соул и друга афроамериканска, африканска и афрокарибска музика, „Радио Латина“ (99 FM) излъчва латиноамериканска музика, „Франс-Енфо“ (105,5 FM) е денонощна програма за новини на френски, „Скайрок“ (96 FM) е за окмузика, Ер Еф Ем (103,9 FM) — за поп и рокмузика, „Радио Класик“ (101,1 FM) — за класическа музика, а „Радио Монмартър“ (102,7 FM) — за chansons francaises (френски песни).


#	Филми и книги, в които действието се развива в Париж
	„Видеотек дьо Пари“ „Гранд Галери дю Форюм де Ал“ 2, Порт Сен Юсташ, тел. 01 44 76 62 00; метро: Ал
	Романтичната обстановка в Париж е била декор на безброй филми и литературни творби. Списъкът е безкраен.
	__Филми__
	Ето някои от многото американски и други филми, в които действието се развива в Париж; „Един американец в Париж“ „Следобедна любов“, „Странно лице“ „Копнеж“ „Париж, когато пращи“ „Париж нощем“ „Зовът на Париж“ „Националният памфлетист в отпуск в Европа“, „400 удара“, „Дребни пари“ „До последен дъх“, „Последно метро“ „Последно танго в Париж“ „Безумецът“, „Френска целувка“. Ако искате да видите някой или всички от изброените филми, отидете във „Видеотек дьо Пари“, където ще намерите почти всички филми, свързани по един или друг начин с Париж. Срещу малка сума можете да гледате всеки от тях на екрана на домашния си видеоплейър.
	__Книги__
	Изброените по-долу романи и мемоари са просмукани с духа на Париж: „Тропикът на Рака“ и „Спокойни дни в Клиши“ на Хенри Милър, „Квартет“ на Джийн Рис, „Безкраен празник“ на Ърнест Хемингуей, „Автобиографията на Алис Б. Токлас“ и „Париж, Франция“ на Гъртруд Стейн, „Гении заедно“ на Робърт Макалмън и Кей Бойл, „Шекспир и сие“ на Силвия Бийч, „Парижко издание“ на Уотърли Рут,"Бездом и работа в Париж и Лондон" на Джордж Оруел, „Тайният Париж от трийсетте години“ на Брасай, „Дневникът“ на Анаис Нин, „Силата на обстоятелствата“ на Симон дьо Бовоар, „Парижки записки“ на Мавис Галан, „Парижки дневник“ и „Париж беше вчера“ на Джанет Фланър, „Парижки дневник“ на М. Ф. К. Фишър, „Париж“ на Джулиан Грийн, „Париж през петдесетте години“ на Стенд и Карноу. Най-великата творба, в която действието се развива в Париж, е „По следите на изгубеното време“ на Марсел Пруст.
	__Електричество__
	Електрическата мрежа във Франция е с 220 волта.
	__Местни обичаи__
	Когато влизате и излизате от магазин, ресторант или кафене, поздравявайте персонала с bonjour и au revoir. Французите са по-затворени, но навсякъде любезността поражда приветливост, така че те определено ще ви упътят с готовност. Ако сте поканени на вечеря у французи, за предпочитане е да занесете цветя, а не вино.
	__Пари__
	__Банк дьо Франс__,
	ул. „Кроа де Пти Шан“
	1, 75001, тел. 01 42 92 42 92,
	метро: Пале Роял


	__Америкън Експрес__,
	ул. „Скриб“ 11, 75009,
	тел. 01 47 77 77 07,
	01 47 77 70 00,
	метро: Опера
	През август 2006 г. един щатски долар се равнява на 0,77 евро. Едно евро се равнява на 100 сантима, които са на монети от 1, 2, 5,10, 20 и 50 сантима. Еврото е на монети от 1 и 2 евро и на банкноти от 5, 10, 20, 50, 100 и 500 евро, макар че в много магазини не приемат банкноти над 50 евро.
	Обменни бюра има на железопътните гари, летищата и на много други места из града. На банковите клонове, които обменят валута, има табела „Change“ Обикновено се взима комисиона. Курсът на Банк дьо Франс често е най-изгоден. В банките и обменните бюра можете да теглите пари и с кредитна карта. Клонът на „Америкън Експрес“ също обменя пари, като предлага специално обслужване на притежателите на „Амекс“.
	Най-лесният начин да изтеглите пари са банкоматите, но трябва да имате международен Пинкод. Проверете във вашата банка, преди да заминете. Кредитните карти във Франция често са с чип, удостоверяващ самоличността. Чуждите карти обикновено съдържат тази информация върху магнитна лента, което понякога създава проблеми. За пари, теглени с кредитни карти, обикновено се взима комисиона, но курсът вероятно е по-изгоден, отколкото в банките.
	__Официални празници__
	1 януари, понеделник след Великден, 1 май, 8 май, Възнесение Христово (40 дни след Великден), понеделник след Петдесетница (10 дни след Възнесение Христово), 14 юли, 15 август, 1 ноември, 11 ноември, 25 декември.
	__Работно време__
	Повечето банки работят от понеделник до петък и от 9 до 17 ч. Някои имат обедна почивка или работят в събота сутрин. Големите универсални магазини работят от 9:30 до 19 ч., а някои и до 22 ч. веднъж в седмицата. Бутиците работят от ок. 10 до 19 или 19:30 ч., някои почиват в понеделник или имат обедна почивка обикновено от 13 до 14:30 ч. Все повече магазини работят и в неделя, но първо проверете. Работното време на кафенетата е от ранна утрин до 20 или 22 ч., някои са отворени до 2 след полунощ. Работното време на повечето ресторанти е от 12 до 15 ч. и от 19:30 до 23 ч. През август много магазини и ресторанти са в годишен отпуск.
	__Часова разлика__
	Париж е един час напред спрямо Гринуич. Ако там е полунощ, в София е 1 след полунощ.


	__Бакшиши__
	В сметките в повечето ресторанти е включено и обслужването. Това обикновено е посочено в долния край на листа с менюто. Ако не сте сигурни, попитайте: Est-ce que le service est compris? Ако обслужването е добро, е прието да се оставя малък допълнителен бакшиш за келнера. На таксиметровите шофьори обикновено се дава бакшиш, възлизащ на 10 на сто от сумата, но не е задължително. На носачи, пикола, екскурзоводи и фризьори обикновено се дава бакшиш от 1–2 евро, на разпоредителките и жените на гардероба — половин евро. Не е нужно да оставяте бакшиш на камериерките в хотела, освен ако не сте ги помолили да свършат нещо допълнително.
	__Тоалетни__
	Градските тоалетни по улиците (които не са пригодени за хора с инвалидни колички) струват половин евро и не бива да се използват от деца под 10 години без придружител. На някои станции на метрото, както и в големите универсални магазини има обществени тоалетни. Ако не намирате градска тоалетна, влезте в някое кафене и се отправете към табелата Toilette, telephone. Тоалетните в заведенията обикновено са безплатни, но могат да ви поискат половин евро; не се изненадвайте и ако ви помолят да си поръчате кафе. Ако влезете в голямо кафене с много посетители, вероятно няма да ви забележат.
	Всички ресторанти са задължени да имат тоалетни, които обаче невинаги отговарят на изискванията за чистота; в много от тях няма тоалетни чинии.
	__Парижко туристическо бюро__
	(Office de tourisme de Paris)
	Централен офис: ул. „Пирамид“
	25, 75001, тел. 08 92 68 30 00,
	www.parisinfo.com
	Метро: Тюйлери, работно време:
	всеки ден от 9 до 20 ч.
	Служителите в бюрото ще отговорят на въпросите ви и ще ви помогнат с хотелските резервации. Бюрото има представителства по летищата и железопътните гари.


	__Инвалиди__
	Информация: Парижко туристическо бюро
	(Office de tourisme de Paris), ул. „Пирамид“ 25,
	75001, тел. 08 92 68 30 00, работно време:
	всеки ден от 9 до 20 ч.
	Новата станция на метрото „Метеор“ е пригодена и за инвалиди. „Еъроп“ разполага с превозни средства за инвалиди, които пътуват до и от летищата, тел. 08 10 64 64 64 (обадете се предварително), а когато викате такси, помолете да ви пратят „Рено еспас“.
	Хората на инвалидни колички почти нямат достъп до метрото, същото важи и за почти всички спирки на RER.
	„Сите Юниверситер“, „Обер“ и „Шарл дьо Гол-Етоал“ са с обществени асансьори. На изброените по-долу станции трябва да помолите някой от служителите да ви придружи до асансьорите, тъй като те се задвижват с ключ: „Шатле-Ал“ „Гар дьо Лион“ „Гранд Арк дьо ла Дефанс“ „Данферошро“ „Сен Мишел-Нотър Дам“ „Порт дьо Клиши“ „Порт Майо“, „Авеню Фош“ „Авеню Анри Мартен“ „Буленвилие“, „Авеню дю президан Кенеди“ и „Енвалид“. До другите станции на метрото инвалидите нямат достъп. Можете да се качите с инвалидна количка само на автобусите по Линия 20 (гара Сен Лазар-Лионската гара). Във високоскоростните влакове (TGV) има места, запазени за инвалиди, както и пригодени за тях тоалетни.
	Таксиметровите шофьори са длъжни да качват пътници с физически недъзи, дори ако те се нуждаят от помощ и от кучета, водачи на слепи. Инвалидите не чакат на опашка за такси на летищата и железопътните гари. Когато викате такси, помолете да ви изпратят пикап. „Рено еспас“ „Херц“ и „Ейвис“ разполагат с автомобили, пригодени за инвалиди — обадете се 48 часа предварително.
	Асансьорите в повечето хотели са тесни за инвалидни колички, същото важи и за баните. Пригодени за хора с недъзи са най-вече големите съвременни хотели. На всяко кръстовище има скосени тротоари, така че да могат да минават и инвалидни колички. Уличните тоалетни не са пригодени за тях.
	За хората с увредено зрение по пероните (quays) на метрото има предпазни издатини, а цифрите на бутоните в асансьорите могат да се разчетат и с докосване.
	Американското издателство РАДАР подготвя Access in Paris, пътеводител на английски за хора с увреждания. J’accede също издава веднъж в годината пътеводител със списък на местата, до които достъп имат и инвалидите. Полезна информация ще намерите и в интернет страницата на изданието (www.jaccede.com). Парижкото туристическо бюро разполага с информация за транспорта, музеите и паметниците, до които достъп имат и инвалиди. По всички станции на метрото и железопътни гари ще намерите и брошури със същата информация. Когато купувате някаква туристическа услуга, винаги описвайте ясно своите искания и потребности.


>>	Служби за придружители за инвалиди

#	„Придружители на слепи“
	(Auxiliaires des aveugles)
	Бул. „Бретьой“ 71, 75015
	тел. 01 43 06 94 30
	Безплатни придружители на хора
	с увредено зрение


#	„Придружители по време на път“
	(Compagnons du voyage)
	„Шалебър“ 163, бул. „Клиши“ 75017,
	тел. 01 53 111112
	www.compagnons.com


>>	Спешни случаи

#	Посолства и консулства
	Българско посолство, Ambassade de ia Republique de Bulgarie, 1 Avenue Rapp, 75007, тел. 01 45 51 85 90, 01 45 55 97 44 (консул), факс (00 33 1) 444 11 868, e-mail: bulgamb@wanadoo.fr; website: www.amb-bulgarie.fr; метро Alma Merceau, RER C, Pont de I’Alba За правна помощ при спешни случаи се свържете с посолството или консулството на страната си, за да ви посочат адвокати.


#	Телефонни номера и адреси при спешни случаи
	__Полиция__, тел. 17
	__При пожар или за спешна медицинска помощ__, тел. 18
	__Бърза помощ__, тел. 15 или 01 44 49 23 23
	__При отравяне__ тел. 01 40 05 48 48
	__Спешна медицинска помощ (линейки)__ тел. 01 47 07 77 77, 08 20 33 24 24.
	__Спешна зъболекарска помощ__. тел. 01 42 61 12 00.
	Спешна зъболекарска помощ се оказва от 8 до 22 ч. в неделя и на празници.
	__Американска болница__ бул. „Виктор Юго“, Ньойи, тел. 01 46 41 25 25, метро: Пон дьо Льовалоа или Пон дьо Ньойи. Автобус: 82; денонощна спешна медицинска и зъболекарска помощ на френски и английски.
	__Денонощна аптека__ бул. „Шанз Елизе“ 84, 75008, тел. 01 45 62 02 41, метро: Джордж V. (На витрината на затворените аптеки има табела с адреса на най-близката отворена аптека.)
	__SOS Help__, тел. 01 46 21 46 46. Гореща линия на английски в кризисни ситуации, 15–23 ч.


#	Изгубени вещи
	__Бюро „Намерени вещи“__
	(Bureau des objets trouves), ул. „Морийон“ 36,
	75015, тел. 08 21 00 25 25.
	Метро: Конвансион.
	Работно време: пон. — четв. 8:30-17 ч,
	пет. 8:30 — 16:30 ч.
	Изгубени вещи: 08 92 68 77 14

	__Изгубени кредитни карти__
	„Америкън Експрес“ тел. 01 47 77 72 00
	„Дайнърс Клъб“ тел. 01 49 06 17 50
	„МастърКард“ тел. 01 45 67 84 84
	„Виза“, тел. 08 92 70 57 05


>>	Хотели и ресторанти*
	[* Символите на легендата в пътеводителя, на много места, особено при информацията за хотели и ресторанти, са изписани като текст. — Бел.ел.кор.]

	_Парижките хотели (изброени по-долу по цени, а след това по азбучен ред) имат официална категоризация от нула до четири звезди. Само по-големите хотели са с ресторанти към тях, което е указано в списъка. Освен ако не е посочено друго, стаите във всички тези хотели са с баня с душ и (или) вана. Данък добавена стойност и цената на обслужването са включени в цените, но към сметката ще бъде добавена туристическа такса на човек за нощ._
C>
	__Информацията за хотела съдържа:__
	Име на хотела и ценова категория (€ и ★)
	Адрес, телефон и номер на факса, имейл
	Кратко описание на хотела
	Брой на стаите, услуги, предлагани от хотела,
	и приемани кредитни карти
	Транспорт


#	ЦЕНИ
	__ХОТЕЛИ__
	Цената на двойна стая без закуска е посочена със знака €
	€ € € € € — Над 300 евро
	€ € € € — 220–300 евро
	€ € € — 150–220 евро
	€ € — 100–150 евро
	€ — под 100 евро
C$
C>
	__Информацията за ресторанта съдържа:__
	Име на ресторанта и ценова категория (€)
	Адрес и телефон
	Кратко описание на ресторанта
	Места, неработни дни и приемани кредитни карти
	Транспорт
	__РЕСТОРАНТИ__
	Цената на вечеря — супа, основно ястие и
	десерт без напитките — е посочена със знака €.
	€ € € € € — над 90 евро
	€ € € € — 60–90 евро
	€ € € — 40–60 евро
	€ € — 25–40 евро
	€ — под 25 евро
C$
	В повечето хотели трябва да платите допълнително за закуската, която обикновено се състои от хляб, кроасан, мармалад и чай или кафе, но на някои места има шведска маса. Когато са посочени две цени, първата е за обичайна закуска, а втората — за шведска маса. (€ = евро),
	В Париж е изключително трудно да намерите място за паркиране, а повечето хотели нямат паркинги или подземни гаражи. Препоръчваме ви за всички ресторанти да правите предварителна резервация: местата за големите обикновено са запазени доста по-рано, а малките се пълнят бързо. Всички изброени тук ресторанти предлагат френска кухня, освен ако не е посочено друго.
	Почти нищо не е направено за инвалидите, така че да имат достъп до хотелите и ресторантите в града. „Стая с достъп за инвалиди“ означава, че в нея може да влезе и да се придвижва инвалидна количка, а „пригодена за инвалиди“ означава, че банята отговаря на всички изисквания. Въпреки това обаче няма улеснения за хората с увреждания и повечето сгради са с по едно и повече стъпала пред входа. Преди да поемат на път, инвалидите трябва да се уверят, че хотелът или ресторантът, за които правят резервации, отговарят на техните потребности.
	Ако хотелът ви е на главна улица, поискайте да ви настанят в стая откъм задната страна, за да не ви пречи шумът от уличното движение.


#	Категоризация
	★ ★ ★ ★ — Четирите звезди означават хотел, в който има ресторант и всички стаи са с баня с душ и (или) вана.
	★ ★ ★ — В тризвездните хотели поне 80 на сто от стаите са с баня с вана и (или) душ и закуската се поднася в стаите.
	★ ★ — Най-малко 40 на сто от стаите в двузвездните хотели трябва да са с баня с вана и (или) душ и с телефон.
	★ — Еднозвездните хотели предлагат основните удобства. Цените са посочени ориентировъчно и не отчитат сезонните колебания.


	В разгара на сезона се старайте да резервирате стая предварително и по възможност да получите потвърждение по факса. Не е изключено да ви поискат капаро или номера на кредитната карта.


#	Ресторанти
	Едно от големите удоволствия в Париж е невероятната храна. Към много хотели има ресторанти, а някои от тях предлагат и стаи за нощувки. Ресторантите по-долу са посочени според цената и след това по азбучен ред.
	Вижте и раздела „Как да разчетете менюто“.


#	Кредитни и дебитни карти
	В много хотели и ресторанти можете да платите с всички основни карти. По-малките приемат само някои от тях, както е посочено по-долу. Използваните съкращения са: __АЕ за „Америкън Експрес“ DC — за „Дайнърс Клъб“ МС — за „МастърКард“ и V — за „Виза“__.


#	Работно време
	Обядът обикновено започва около 12 ч. и продължава до 14 ч. Вечерята най-често е от ок. 20 ч., но може да започва и от 19 ч. В разгара на сезона или ако държите да отидете в определено заведение, направете предварителна резервация.
	Заведенията са длъжни по закон да излагат отпред листа с менюто и част от удоволствието е да го проучите и да си изберете какво да поръчате. Повечето ресторанти предлагат едно или няколко менюта с твърди цени (prix-fixe), в които срещу посочената сума можете да поръчате едни или други ястия, включващи понякога и чаша вино. Иначе си поръчвате (обикновено на по-висока цена) отделни ястия _a la carte_ или от листа с менюто. Французите обикновено ядат салатата след основното ядене, понякога и със сиренето, което винаги се поднася преди десерта. Хлябът и водата са безплатни. (Във Франция чешмяната вода е годна за пиене.)
	Въпреки че сега пушенето е забранено на всички обществени места, в много заведения се пуши и не е зле да споменете изрично, ако предпочитате да сте в салон за непушачи (non-fumeurs).


#	Кафенета
	Кафенетата си остават своеобразна френска институция; подходящи са за сутрешно кафе, за питие на спокойствие и просто за да погледате хората. Обикновено работят през целия ден и отварят рано за традиционното grand creme (капучино) с кроасан, каквото си поръчват хората, тръгнали на работа.

#	Бакшиш
	Цената на обслужването обикновено е включена в сметката. Оставете бакшиш само ако обслужването е било наистина много добро.


>>	Островите

	Макар че на Сите и Сен Луи има много забележителности, повечето ресторанти там не са от най-добрите. Затова пък там, и най-вече на остров Сен Луи, има няколко уютни и хубави хотела.
#	ХОТЕЛИ
	__DU JEU DE PAUME__
	€€€€ ★ ★ ★ ★
	54 RUE ST. LOUIS-EN-LILE, 75004
	ТЕЛ. 01 43 26 14 18
	ФАКС 01 40 46 02 76
	www.jeudepaumehotel.com
	Разположен е на живописния остров Сен Луи.
	Малки уютни стаи с дървени греди по тавана.
	Закуска: €12
	Брой на стаите — 30
	Метро: Пон Мари
	асансьор, климатик,
	валидни всички основни карти за плащане


	__DES DEUX ÎLES__
	€€€ ★ ★ ★
	59 RUE ST. LOUIS-EN-LÎLE, 75004
	ТЕЛ. 01 43 26 13 35
	ФАКС 01 43 29 60 25
	www.deuxiles-pahs-hotel.com
	Тенискорт от XVII в., превърнат с много
	въображение в хотел с изумителни мецанини.
	Стаите са уютни и хубави, но малки.
	Градина. Закуска: €18
	Брой на стаите — 17
	Метро: Пон Мари
	асансьор, климатик
	валидни карти за плащане — АЕ, MC, V


	__DE LUTÈCE__
	€€€ ★ ★ ★

	65 RUE ST. LOUIS-EN-LÎLE, 75004
	ТЕЛ. 01 43 26 23 52
	ФАКС 01 43 29 60 25
	www.pans-hotei-iutece.com
	В камината във фоайето гори огън и във всяка
	от скромните стаи има по някой любопитен детайл,
	например греди по тавана или красиво огледало.
	Закуска: €11
	Брой на стаите — 23
	асансьор, климатик
	Метро: Пон Мари
	валидни карти за плащане — АЕ, MC, V


	__HENRI IV__
	€ ★
	25 PLACE DAUPHINE, 75001
	ТЕЛ. 01 43 54 44 53
	За хора с ограничени средства.
	Чист, с основни удобства.
	Обща баня на етажа.
	Брой на стаите — 15
	Метро: Pont Neuf or Cite
	валидни карти за плащане — MC, V


>>	Латински квартал

	В прочутия студентски квартал хотелите по правило са малки; тук има и стотици евтини ресторанти (често със съмнително качество). Пак в Латинския квартал се намира и един от най-скъпите ресторанти — „Тур д’Аржан“
#	ХОТЕЛИ
	__LE CLOS MEDICIS__
	€€€ ★ ★ ★
	56 RUE MONSIEUR-LE-PRINCE, 75006
	ТЕЛ. 01 43 29 10 80
	ФАКС 01 43 54 26 90
	www.dosmedids.com
	Хотелът е от средата на XIX в. Дизайнерско обзавеждане
	сред каменни стени и видими греди. Малки уютни стаи,
	любезен персонал, камина и градина.
	Закуска: €13
	Брой на стаите — 37 + 1 апартамент
	Метро: Odeon
	RER: Luxembourg
	асансьор, климатик
	валидни всички основни карти за плащане


	__PARC SAINT-SÈVERIN__
	€€€ ★ ★ ★
	22 RUE DE LA PARCHEMINERIE, 75005
	ТЕЛ. 01 43 54 32 17
	ФАКС 01 43 54 70 71
	www.espnt-de-france.com
	Приятен хотел, в който съвременното обзавеждане е
	съчетано със старинното; намира се на тиха улица.
	Просторни светли стаи, някои с тераси на покрива.
	Закуска: €11
	Брой на стаите — 27
	Метро: St. Michel or Cluny-La Sorbonne
	асансьор, климатик
	валидни всички основни карти за плащане


	__HOTEL DES GRANDS HOMMES__
	€€/€€€ ★ ★ ★
	17 PUCE DU PANTHEON, 75005
	ТЕЛ. 01 46 34 19 60
	ФАКС 01 43 26 67 32
	www.hoteldesgrandshommes.com
	В този красив и удобен хотел поискайте да ви настанят
	в стая с изглед към Пантеона от другата страна на улицата.
	Някои стаи са с легла с балдахин и с греди по тавана.
	Закуска: €12
	Брой на стаите — 31
	Метро: Maubert Mutualité
	RER: Luxembourg
	асансьор, климатик
	валидни всички основни карти за плащане


	__MAXIM QUARTIER LATIN__
	€€ ★ ★
	28 RUE CENSIER, 75005
	ТЕЛ. 01 43 31 16 15
	ФАКС 01 43 31 93 87
	www.maximpanshotei.com
	Прекрасни малки стаи с тъкани „Тоал дьо Жуи“
	недалеч от Ботаническата градина.
	Закуска: €9
	Брой на стаите — 36
	Метро: Censier Daubenton
	асансьор, климатик, непушачи
	валидни всички основни карти за плащане


	__GAY-LUSSAC__
	€ ★
	29 RUE GAY-LUSSAC, 75005
	ТЕЛ. 01 43 54 23 96
	ФАКС 01 40 51 79 49
	www.paris-hotei-qay-lussac com
	Евтин, чист и уютен, разположен недалеч от
	Люксембургската градина. Закуската е включена в
	цената на стаята.
	Брой на стаите — 35 (много от стаите не са с бани)
	RER: Luxembourg
	асансьор
	валидни карти за плащане — DC, МС, V


#	РЕСТОРАНТИ

	__LA TOUR D’ARGENT__
	€€€€€
	15 QUAITOURNELLE, 75005
	ТЕЛ. 01 43 54 23 31
	www.latourdargent.com
	Ресторантът се крепи на стара слава
	и вече е не с три, а с една звезда, но
	въпреки това е много посещаван заради
	патиците и невероятната гледка към
	Сена и катедралата „Парижката Св. Богородица“.
	На обяд — меню с твърди цени.
	Метро: Maubert Mutualite
	Затв. — пон., вт.
	асансьор, климатик
	валидни всички основни карти за плащане


	__L’AVANT-GOUT__
	€€€
	26 RUE BOBILLOT, 75013
	ТЕЛ. 01 53 80 24 00
	www.lavantgout.com
	Бистрото се намира встрани, при площад „Итали“.
	Малко е, но уютно — едно от най-привлекателните
	в града. Меню с твърди цени.
	Метро: Пасе d’italie
	Затв. — съб-пон.
	валидни карти за плащане — MC, V


	__ITINERAIRES__
	€€
	5 RUE DE PONTOISE, 75005
	ТЕЛ. 01 46 33 60 11
	www.restaurantitineraires.com
	Млада семейна двойка предлага нови и идейни
	ястия. Приятелското обслужване и удобната и
	приятна обстановка допълват модерния комфорт
	в ресторанта.
	Метро: Maubert Mutualite
	Затв. — нед., пон.
	климатик
	валидни карти за плащане — АЕ, МС, V


	__LE PRÈ VERRE__
	€€
	8 RUE THÈNARD, 75005
	ТЕЛ. 01 43 54 59 47
	www.lapreverre.com
	Съвременен лъскав ресторант с азиатски при
	вкус; към класическите ястия добавят тамаринд,
	канела и други екзотични подправки.
	Метро: Maubert Mutualite
	Затв. — нед., пон. и първите две седмици на август
	валидни карти за плащане — MC,V


>>	Сен Жермен и Монпарнас

	В изискания и красив квартал Сен Жермен де Пре има чудесни уютни хотели, някои със съвсем разумни цени, както и множество интересни ресторанти. Оживеният Монпарнас не е така изтънчен, затова пък в него има куп любопитни места, свързани с изкуството и литературата.

#	ХОТЕЛИ
	__L’HÔTEL__
	€€€€€ ★ ★ ★ ★
	13 RUE DES BEAUX-ARTS, 75006
	ТЕЛ. 01 44 41 99 00
	ФАКС 01 43 25 64 81
	www.l-hotel.com
	Има прекрасно кръгло стълбище и пищно обзаведени
	стаи. В стая 16 е починал Оскар Уайлд, а сред гостите
	днес са Робърт де Ниро и Мик Джагър.
	Закуска: €16,80
	Брой на стаите — 20 включително апартаменти
	Метро: St.Germain-des-Prés
	асансьор, климатик
	валидни всички основни карти за плащане


	__RELAIS CHRISTINE__
	€€€€€ ★ ★ ★ ★
	3 RUE CHRISTINE, 75006
	ТЕЛ. 01 40 51 60 80
	ФАКС 01 40 51 60 81
	www.rehis-christine.com
	Деликатен лукс, присъщ на сградите по левия бряг
	на Сена, в някогашен манастир — закуската се поднася
	в кухнята от XIII в, Градина и вътрешен двор.
	Закуска: €22
	Брой на стаите — 51 включително апартаменти
	Метро: St. Michel
	Паркинг, асансьор, климатик
	валидни всички основни карти за плащане


	__DE L’ABBAYE__
	€€€€ ★ ★ ★
	10 RUE CASSETTE, 75006
	ТЕЛ. 01 45 44 38 11
	ФАКС 01 45 48 07 86
	www.hotel-abbaye.com
	Очарователна сграда от XVIII в. с вътрешен двор с
	градина, намира се на тиха улица. Четири двуетажни
	апартамента с тераси. Някои стаи са малки.
	Закуската е включена в цената.
	Брой на стаите — 44 включително апартаменти
	Метро: St. Sulpice
	асансьор, климатик
	валидни карти за плащане — АЕ, МС, V


	__LUTÉTIA__
	€€€€★ ★ ★ ★
	45 BOULEVARD RASPAIL, 75006
	ТЕЛ. 01 49 54 46 46
	ФАКС 01 49 54 46 00
	www.lutetia.com
	Огромен хотел в стил ар деко, в който в миналото са
	отсядали Джеймс Джойс, Пабло Пикасо и Анри Матис.
	Много посещавани ресторант и бирария.
	Закуска: €22
	Брой на стаите — 241, включително апартаменти
	Метро: Sévres’Babylone
	асансьор, климатик
	валидни всички основни карти за плащане


	__PULLMAN PARIS MONTPARNASSE__
	€€€€ ★ ★ ★ ★
	19 RUE COMMANDANT RENÈ
	MOUCHOTTE, 75014
	ТЕЛ. 01 44 36 44 36
	ФАКС 01 44 36 49 00
	www.pullmanhoteis.com
	Съвременен хотел, удобен за бизнес срещи и
	с хубава гледка от горните етажи. Два ресторанта.
	Закуска: €25
	Брой на стаите — 953 включително апартаменти
	Метро: Montparnasse-Bienvenue
	асансьор, климатик
	валидни всички основни карти за плащане


	__D’ANGLETERRE SAINT-GERMAIN-DES-PRÈS__
	€€€ ★ ★ ★
	44 RUE JACOB, 75006
	ТЕЛ. 01 42 60 34 72
	ФАКС 01 42 6016 93
	www.hotel-dangleterre.com
	Дружелюбен персонал, богата история
	(тук са отсядали Вашингтон Ървинг и Ърнест Хемингуей)
	и очарователна обстановка в стаите, обзаведени по
	различен начин — всичко това кара редовните клиенти
	да идват тук отново и отново. Закуската е включена в цената.
	Брой на стаите — 26
	Метро: St. Germain-des-Prés
	асансьор
	валидни всички основни карти за плащане


	__LENOX ST. GERMAIN__
	€€€ ★ ★ ★
	9 RUE DE L’UNIVERSITÈ, 75007
	ТЕЛ. 01 42 96 10 95
	ФАКС 01 42 61 52 83
	www.lenoxsaintgermain.com
	Моден хотел със задушевна обстановка; намира се
	на левия бряг на Сена, стаите са доста малки. Бар.
	Закуска: €14
	Брой на стаите — 34 включително апартаменти
	Метро: St. Germain-des-Prés or Rue du Bac
	асансьор, климатик
	валидни всички основни карти за плащане


	__LEFT BANK ST. GERMAIN BEST WESTERN__
	€€€ ★ ★ ★
	9 RUE DE LANCIENNE COMEDIE, 75006
	ТЕЛ. 01 43 54 01 70
	ФАКС 01 43 2617 14
	www.hotelleftbanksaintgermain.com
	Хотелът се намира в сърцето на левия бряг на Сена;
	обширно фоайе с много антики; дървени греди по
	таваните и мраморна облицовка на баните. В цената
	на стаите е включена и закуската.
	Брой на стаите — 31
	Метро: Odeon
	асансьор, климатик
	валидни всички основни карти за плащане


	__HÔTEL DE L’ODÈON__
	€€€ ★ ★ ★
	13 RUE ST. SULPICE, 75006
	ТЕЛ. 01 43 25 70 11
	ФАКС 01 43 29 97 34
	www.paris-hotel-odeon.com
	Антиките и гоблените в тази сграда от XVI в. създават
	романтична обстановка. Повечето стаи са с изглед към
	градината.
	Закуска: €11
	Брой на стаите — 27
	Метро: Odeon
	асансьор, климатик
	валидни всички основни карти за плащане


	__ODÈON-HÔTEL__
	€€€ ★ ★ ★
	3 RUE DE L’ODEON, 75006
	ТЕЛ. 01 43 25 90 67
	ФАКС 01 43 25 55 98
	www.odeon-paris-hotel.com
	Тихо място между булевард „Сен Жермен“ и Люксембургската
	градина; всяка стая е с неповторим облик.
	Закуска: €12
	Брой на стаите — 33
	Метро: Odeon
	асансьор, климатик
	валидни всички основни карти за плащане


	__HÔTEL DES SAINTS-PÈRES__
	€€€ ★ ★ ★
	65 RUE DES STS. PÈRES, 75006
	ТЕЛ. 01 45 44 50 00
	ФАКС 01 45 44 90 83
	www.paris-hotel-saints-peres.com
	Място, известно с модерните си посетители.
	Антично обзаведен със стаи, имащи изглед към
	градината.
	Закуска: €14
	Брой на стаите — 39
	Метро: St.Germain-des-Prés
	асансьор, климатик, непушачи
	валидни карти за плащане — AE, MC, V


	__ISTRIA-ST. GERMAIN__
	€€ ★ ★ ★
	29 RUE CAMPAGNE-PREMlERE, 75014
	ТЕЛ. 01 43 20 91 82
	ФАКС 01 43 22 48 45
	www.hotel-istria-paris.com
	Добре поддържан уютен хотел на тиха улица, недалеч
	от Монпарнас; тук навремето отсядат Райнер-Мария Рилке,
	Марсел Дюшан и Ман Рей.
	Закуска: €9
	Брой на стаите — 26
	Метро: Raspail
	асансьор, климатик
	валидни всички основни карти за плащане


	__RIVE GAUCHE__
	€ ★ ★
	25 RUE DES STS. PERES, 75006
	ТЕЛ. 01 42 60 34 68
	ФАКС 01 42 61 29 78
	www.hotel-rive-gauche.net
	Чисти уютни стаи; цените са ниски за това невероятно място.
	Закуска: €8
	Брой на стаите — 21
	Метро: St. Germain-des-Prés
	асансьор
	валидни всички основни карти за плащане


#	РЕСТОРАНТИ
	__CLOSERIE DES LILAS__
	€€€€€
	171 BOULEVARD MONTPARNASSE, 75006
	ТЕЛ. 01 40 51 34 50
	www.cioseriedeslilas.fr
	Новият главен готвач в този прочут бар, бирария и
	ресторант значително е подобрил качеството на
	храната; сред редовните посетители някога са Хемингуей,
	Пикасо и други. Приятно място да пийнете едно питие сред
	интелектуалци. Има и меню с твърди цени.
	Метро: Vavin
	валидни всички основни карти за плащане
	климатик
	валидни всички основни карти за плащане


	__LES BOUQUINISTES__
	€€€€
	53 QUAI DESGRANDS-AUGUS-TINS, 75006
	ТЕЛ. 01 43 25 45 94
	www.lesbouquinistes.com
	Модно бистро на кейовете на Сена, собственост на
	един от най-добрите главни готвачи Ги Савоа.
	Опитайте агнешкото с розмарин и целина или
	ангинарите и палачинката с гъби и копъров сос.
	Има и меню с твърди цени.
	Метро: St.Michel
	климатик
	валидни всички основни карти за плащане


	__LE DÔME__
	€€€€
	108 BOULEVARD MONTPARNASSE, 75014
	ТЕЛ. 01 43 35 25 81
	Прочутата монпарнаска бирария предлага вкусна риба
	в приятна обстановка. По избор от листа с менюто.
	Метро: Montparnasse, Vavin
	климатик
	валидни всички основни карти за плащане


	__LE DUC__
	€€€€
	243 BOULEVARD R AS PAIL, 75014
	ТЕЛ. 01 43 20 96 30
	Прясна риба, приготвена по хубави рецепти и поднесена
	в обстановка като на яхта. Има и меню с твърди цени.
	Метро: Raspail
	Затв. — съб. на обяд, пон. и на официални празници
	климатик
	валидни всички основни карти за плащане


	__BRASSERIE LIPP__
	€€€
	151 BOULEVARD ST. GERMAIN, 75006
	ТЕЛ. 01 45 48 53 91
	Място, където си струва да отидете заради богатата му
	история, връзката с литературата — сред постоянните клиенти
	са били Ърнест Хемингуей и Ф. Скот Фицджералд, и
	прекрасното обзавеждане от края на XIX и началото
	на XX в. Има и меню с твърди цени.
	Метро: St. Germain-des-Prés
	климатик
	валидни всички основни карти за плащане


	__CAFÈ DE FLORE__
	€€€
	172 BOULEVARD ST. GERMAIN, 75006
	ТЕЛ. 01 45 48 55 26
	www.cafedefore.fr
	Цените са астрономически, но си заслужава да отидете
	заради обзавеждането в стил ар деко, доброто
	обслужване и възможността да видите някоя и
	друга (френска) знаменитост.
	Метро: St. Germain-des-Prés
	климатик
	валидни всички основни карти за плащане


	__LA CAGOUILLE__
	€€€
	10 PLACE CONSTANTIN BRANCUSI, 75014
	ТЕЛ. 01 43 22 09 0
	www.la-cagouille.fr
	Вкусно приготвени морски дарове, чудесни десерти и
	любезно обслужване в строга обстановка. През лятото —
	открита тераса. Има и меню с твърди цени.
	Метро: Gaite
	валидни карти за плащане — MC,V


	__LA COUPOLE__
	€€€
	102 BOULEVARD MONTPARNASSE, 75014
	ТЕЛ. 01 43 20 14 20
	www.flobrassenei.com/coupoiepam
	Оживена бирария в стил ар деко със страхотно обслужване,
	вкусна храна и любопитно минало — през 20-те години
	на XX в. тук се отбиват всички знаменитости.
	Има и меню с твърди цени.
	Метро: Montparnasse, Vavin
	климатик
	валидни карти за плащане — АЕ, MC, V


	__ZE KITCHEN GALERIE__
	€€€
	14 RUE DES GRANDS AUGUSTINS, 75006
	ТЕЛ. 01 44 32 00 32
	wwwjkg.fr
	Многоцветно декориран, но леко шумен ресторант,
	в който готвачите приготвят всичко пред вас.
	Специалитетите са колорити от азиатската кухня.
	Метро: St. Michel
	Затв. — съб. на обяд и нед.
	валидни всички основни карти за плащане


	__LA RÔTISSERIE D’EN FACE__
	€€€
	2 RUE CHRISTINE, 75006
	ТЕЛ. 01 43 26 40 98
	www.jacquescagna.com
	Евтино заведение към ресторанта на главния готвач
	Жак Ганя с уютна обстановка и храна като за бистро,
	приготвена с много въображение. Има и меню с твърди цени.
	Метро: St. Michel
	Затв. — съб. на обяд и нед.
	валидни всички основни карти за плащане


	__LA BASTIDE ODÈON__
	€€
	7 RUE CORNEILLE, 75006
	ТЕЛ. 01 43 26 03 65
	www.bastide-odeon.com
	Евтино заведение към ресторанта на главния готвач
	Жак Ганя с уютна обстановка и храна като за бистро,
	приготвена с много въображение. Има и меню с твърди цени.
	Метро: Odéon
	Затв. — нед., пон. и през авг.
	валидни карти за плащане — AE, MC, V


	__L’OS À MOELLE__
	€€
	3 RUE VASCO DE GAMA, 75015
	ТЕЛ. 01 45 57 27 27
	Младият главен готвач, ученик на Кристиан Констан,
	предлага изтънчена кухня на ниски цени.
	Има и меню с твърди цени.
	Метро: Lourmel
	Затв. — нед, пон. и през авг.
	валидни всички основни карти за плащане


	__POLIDOR__
	€€
	41 RUE MONSIEUR-LE-PRINCE, 75006
	ТЕЛ. 01 43 26 95 34
	www.polidor.com
	Бистро от XIX в, където предлагат класически специалитети —
	телешко по бургундски на ниски цени. Има и меню с твърди цени.
	Метро: Odéon
	валидни карти за плащане — АЕ, MC, V


	__LE PETIT SAINT BENOÎT__
	€
	4 RUE ST. BENOlT, 75006
	ТЕЛ. 01 42 60 27 92
	Евтино старовремско бистро с приятна атмосфера и добра храна.
	Метро: St. Germain-des-Prés
	Closed Sun.
	Кредитни карти не се приемат


>>	Шатле и Халите

	В сърцето на града е шумно и прекалено оживено, но посочените по-долу хотели са на сравнително тихи улици. Много от ресторантите в района са отглас от времето, когато халите са били основният пазар за хранителни стоки — в тях се предлагат вкусни ястия най-вече с месо.
#	ХОТЕЛ
	__BRITANNIQUE__
	€€€ ★ ★ ★
	20 AVENUE VICTORIA, 75001
	ТЕЛ. 01 42 33 74 59
	ФАКС 01 42 33 82 65
	www.hotel-bntannique.fr
	Уютен. Удобства в английски стил; на тиха улица в
	оживения градски център.
	Закуска: €14.
	Метро: Châtelet
	асансьор, климатик
	валидни всички основни карти за плащане


#	НЕЩО СПЕЦИАЛНО
	__SAINT-MERRY__
	€€€ ★ ★ ★
	78 RUE DE LA VERRERIE, 75004
	ТЕЛ. 01 42 781415
	ФАКС 01 40 29 06 82
	Тук се е намирало презвитерианството на църквата „Св. Мери“
	с аркбутани, които са част от декорацията на някои помещения.
	Скъпите стаи са с резбовани готически мебели; в някои от
	по-евтините има само душ, но и те са обзаведени красиво.
	Закуска: €10
	Брой на стаите — 12 включително 1 апартамент
	Метро: Hotel de Ville
	валидни карти за плащане — АЕ, MC, V


#	РЕСТОРАНТИ
	__GÈRARD BESSON__
	€€€€€
	5 RUE DU COQ-HÈRON, 75001
	ТЕЛ. 01 42 33 14 74
	www.gerardbesson.com
	Главният готвач приготвя с много въображение
	класически ястия от пресни продукти.
	Има и меню с твърди цени.
	Метро: Les Halles, Louvre, Rivoli
	Затв. — съб., пон. на обяд
	климатик
	валидни всички основни карти за плащане


	__LA POULE AU POT__
	€€€
	9 RUE VAUVILLIERS, 75001
	ТЕЛ. 01 42 36 32 96
	Много посещаван денонощен ресторант с традиционна
	кухня, който привлича поклонниците на театъра и
	„нощните птици“. Има и меню с твърди цени.
	Метро: Les Halles
	Closed Mon., open other days until 5 a.m.
	климатик
	валидни карти за плащане — MC, V


	__L’AMBASSADE D’AUVERGNE__
	€€
	32 RUE DU GRENIER ST LAZARE, 75004
	ТЕЛ. 01 42 72 31 22
	www.ambassade-auvergne.com Вкусна селска кухня от
	Оверн в провинциална обстановка със специалитети —
	aligot (картоф с извара), леща, патица и пушена шунка.
	Метро: Rambuteau
	Затв. средата на юли — средата на авг.
	валидни карти за плащане — АЕ, MC, V


	__LE HANGAR__
	€€
	12 IMPASSE BERTHAUD, 75003
	ТЕЛ. 01 42 74 55 44 Гостоприемното и много посещавано
	бистро недалеч от Бобур предлага традиционна кухня —
	пържоли, заек, салати и шоколадово суфле.
	Метро: Rambuteau
	Затв. — нед., пон. и авг.
	Кредитни карти не се приемат.


	__AU PIED DE COCHON__
	€€
	6 RUE COQUILLlÈRE, 75001
	ТЕЛ. 01 4013 77 00
	www.pieddecochon.com
	Оживен денонощен ресторант с характерните за
	бирариите специалитети — свински крачета, миди и раци.
	Има и меню с твърди цени.
	Метро: Louvre, Chatelet-Les Halles
	отв. — денонощно
	валидни всички основни карти за плащане


	__BISTROT BEAUBOURG__
	€
	25 RUE QUINCAMPOIX, 75004
	ТЕЛ. 01 42 77 48 02
	Недалеч от Бобур; бохемска обстановка, вкусна евтина храна
	Метро: Rambuteau
	валидни карти за плащане — МС, V


>>	Маре и Бастилията

	В историческия квартал Маре хотелите са малко, но някои са наистина добри; има множество приятни ресторанти. Оживеният квартал около Бастилията става все по-престижен благодарение на операта, но все още не е препоръчително да отсядате тук.
#	ХОТЕЛИ
	__CROWNE PLAZA HOTEL RÈPUBLIQUE__
	€€€€€ ★ ★ ★ ★ ★
	10 PLACE DE LA RÈPUBLIQUE, 75011
	ТЕЛ. 01 43 14 43 50
	ФАКС 01 47 00 32 34
	www.ichotdsgroup.com
	Стандартно обзаведени стаи в сграда от
	края на XIX и началото на XX в.
	Градина, бар. Закуска; €22
	Брой на стаите — 328
	Метро: Republique
	асансьор, климатик
	валидни всички основни карти за плащане


	__PAVILLON DE LA REINE__
	€€€€€ ★ ★ ★ ★
	28 PLACE DES VOSGES, 75003
	ТЕЛ. 01 40 291919
	ФАКС 01 40 2919 20
	www.pavillonde-la-reine.com
	Обзаведени c антики стаи, някои легла са с балдахини.
	Градина. Закуска: €20.
	Брой на стаите — 540
	Метро — St. Paul
	асансьор, климатик, паркинг
	валидни всички основни карти за плащане


	__CARON DE BEAU-MARCHAIS__
	€€€ ★ ★ ★
	12 RUE VIEILLE-DU-TEMPLE, 75004
	ТЕЛ. 01 42 72 34 12
	ФАКС 01 42 72 34 63
	www.carondebeaumarchais.com
	Този красив хотел е издържан в духа на XVIII в.
	Закуска: €10
	Брой на стаите — 19
	St. Paul, Hôtel de Ville
	асансьор, климатик
	валидни карти за плащане — АЕ, MC, V


	__HÔTEL DE NICE__
	€€ ★ ★
	42 BIS RUE DE RIVOLI, 75004
	ТЕЛ. 01 42 78 55 29
	ФАКС 01 42 78 3607
	www.hoteldenice.com
	Старинно обзавеждане и централно
	разположение; разумни цени.
	Закуска: €7
	Брой на стаите — 23
	Метро: Hôtel de Ville
	асансьор
	валидни карти за плащане — MC, V


	__GRAND HÔTEL JEANNE D’ARC__
	€ ★ ★
	3 RUEDEJARENTE, 75004
	ТЕЛ. 01 48 87 6211
	ФАКС 01 48 87 37 31
	www.hoteijeannedarc.com
	Хубав малък хотел, много търсен заради
	разположението и ниските цени.
	Закуска: €5,80
	Брой на стаите — 35
	Метро: St. Paul
	асансьор
	валидни карти за плащане — MC, V


	__GRAND HÔTEL DU LOIRET__
	€ ★ ★
	8 RUE DES MAUVAIS-GARÇONS, 75004
	ТЕЛ. 01 48 87 77 00
	ФАКС 01 48 04 96 56
	Чист, евтин хотел на улица с многозначителното
	име „Лошите момчета“.
	Закуска: €7
	Брой на стаите — 27
	Hôtel-de-Ville
	валидни карти за плащане — AE, MC, V


#	РЕСТОРАНТИ
	__L’AMBROISIE__
	€€€€€
	9 PLACE DES VOSGES, 75004
	ТЕЛ. 01 42 78 51 45
	www.ambroisie-placedevosges.com
	Класически тризвезден ресторант с френска кухня,
	приготвена от главния готвач Бернар Пако.
	Метро: St.Paul
	Затв. — нед., пон., авг. и
	през февруарската зимна ваканция
	климатик
	валидни карти за плащане — АЕ, МС, V


	__LE TRAIN BLEU__
	€€€€
	GARE DE LYON, 20 BOULEVARD DIDEROT, 75012
	ТЕЛ. 01 43 43 09 06
	Пийнете нещо там, за да видите обзавеждането в
	стил бел епок. Храната е като във всеки друг
	ресторант. Има и меню с твърди цени.
	Метро: Gare de Lyon
	асансьор
	валидни всички основни карти за плащане


	__BISTRO DU DÔME__
	€€€
	2 RUE DE LA BASTILLE, 75004
	ТЕЛ. 01 48 04 88 44
	Вкусни морски дарове на цени, по-ниски,
	отколкото в първоначалния „Дом“ на левия
	бряг на Сена.
	Метро: Bastille
	климатик
	валидни карти за плащане — АЕ, MC,V


	__LE 404__
	€€€
	69 RUE DES GRAVILLIERS, 75003
	ТЕЛ. 01 42 74 57 81
	Марокански ресторант с вкусен кускус и арабски
	гювечета. На обяд и меню с твърди цени.
	Метро: Arts et Metiers
	климатик
	валидни карти за плащане — АЕ, МС, V


	__LE PAMPHLET__
	€€€
	38 RUE DEBELLEYME, 75003
	ТЕЛ. 01 42 72 39 24
	Място със стар дизайн и традиционна френска
	кухня. Обядът тук е спокоен и приятен.
	Метро: Filles du Calvaire
	Затв. нед. на обяд
	валидни всички основни карти за плащане


	__AU BASCOU__
	€€
	38 RUE REAUMUR, 75003
	ТЕЛ. 01 42 72 69 25
	www.aubascou.fr
	Приятна атмосфера; баски специалитети,
	приготвени от главен готвач баск.
	На обяд има и меню с твърди цени.
	Метро: Arts et Metiers
	Затв. — съб, нед, авг. и
	седмицата около Коледа
	валидни карти за плащане — АЕ, MC,V


	__CHEZ JANOU__
	€€
	12 RUE ROGER VERLOMME, 75003
	ТЕЛ. 01 42 72 28 41
	www.che2fonou.com
	Оживено място винаги с приятелски настроени
	хора. Приготвя се типична храна и специалитети
	от френския Прованс. Има тераса, фиксирани цени
	в обедното меню.
	Метро: Bastille
	валидни карти за плащане — АЕ, MC,V


	__CHEZ OMAR__
	€€
	47 RUE DE BRETAGNE, 75003
	ТЕЛ. 01 42 72 36 26
	Отлично бистро с богат избор, приятен декор
	и професионално обслужване.
	Метро: Temple
	Кредитни карти не се приемат


#	НЕЩО СПЕЦИАЛНО
	__CLOWN BAR__
	€€
	114 RUE AMELOT, 75011
	ТЕЛ. 01 43 55 87 35
	Необичаен ресторант и винарна до Зимния цирк
	(Cirque d’hiver) с обзавеждане в стил сецесион и
	пъстри фаянсови плочки с клоунски мотиви.
	Качествена френска кухня, приготвена с много
	въображение, приятна обстановка и добър избор
	на вина на разумни цени. Препоръчваме ви да
	направите резервации.
	Метро: Filles-de-Calvaire
	Затв. — нед. на обяд
	Кредитни карти не се приемат


	__LES COTELETTES__
	€€
	4 IMPASSE GUÈMÈNÈE, 75004
	ТЕЛ. 01 42 72 08 45
	www.lescoteiettes.com
	Качествена и непретенциозна френска кухня,
	където и самият Жорж Симон е приемал обяда си.
	Метро: St. Paul, Bastille
	Closed Sat. L, Sun., Mon.
	валидни карти за плащане — AE, МС, V


#	НЕЩО СПЕЦИАЛНО
	__LA BELLE HORTENSE__
	€
	31 RUE VIEILLE DU TEMPLE, 75004
	ТЕЛ. 01 48 04 71 60
	www.cafeine.com
	Мястото е едновременно бар, кафе, книжарница.
	Предлага вино и има две отделни помещения.
	Малкият бар е винаги пълен, докато вътрешната
	част е по-спокойна — малък тих оазис за почивка,
	където може да се четат и книги.
	Ако сте гладни, ще ви донесат и блюдо от техен
	ресторант, който се намира в съседния блок
	Метро: Hotel deVille, St. Paul
	валидни карти за плащане — MC,V


	__LE PETIT FER À CHEVAL__
	€
	30 RUE VIEILLE-DU TEMPLE, 75004
	ТЕЛ. 01 42 72 47 47
	Моден малък бар и ресторант, едно от малкото
	заведения в Маре, където можете да останете
	до 1 ч. след полунощ.
	Метро: St. Paul, Hotel de Ville
	валидни карти за плащане — МС, V


	__LE TRUMILOU__
	€
	84 QUAI DE L’HOTEL-DE-VILLE, 75004
	ТЕЛ. 01 42 77 63 98
	Старовремско бистро край Сена.
	Има и меню с твърди цени.
	Метро: Hotel de Ville, Пон Мари
	валидни карти за плащане — MC, V


>>	Лувърът и Пале Роял

	В този квартал с много дворци и замъци има и няколко хубави хотела и изискани ресторанти.
#	ХОТЕЛИ
	__DU LOUVRE__
	€€€€€ ★ ★ ★ ★
	1 PLACE ANDRÈ MALRAUX, 75001
	ТЕЛ. 01 44 58 38 38
	ФАКС 01 44 58 38 01
	www.hoteldulouvre.com
	Писаро е нарисувал гледката, откриваща се
	от прозореца в този луксозен хотел.
	Кафене-Закуска: €23
	Брой на стаите — 177
	Метро: Palais-Royal
	асансьор, климатик
	валидни всички основни карти за плащане


	__MEURICE__
	€€€€€ ★ ★ ★ ★
	228 RUE DE RIVOLI, 75001
	ТЕЛ. 01 44 58 10 10
	ФАКС 01 44 58 10 15
	www.meuricehotel.com
	Навремето в този пищен хотел е отсядал
	Салвадор Дали. Удобства за бизнес срещи.
	Закуска: €65
	Брой на стаите — 160
	Метро: Concorde, Tuileries
	асансьор, климатик, непушачи
	валидни всички основни карти за плащане


	__THE WESTIN PARIS__
	€€€€€ ★ ★ ★ ★
	3 RUE CASTIGLIONE, 75001
	ТЕЛ. 01 44 77 11 11
	ФАКС 01 44 77 14 60
	www.thewestinparii.fr
	Вековен хотел с история. Има 2 ресторанта,
	спа център. Закуска: €28/38
	Брой на стаите — 450
	Метро: Tuileries
	асансьор, климатик, фитнес
	валидни всички основни карти за плащане


	__HÔTEL DE LA PLACE DU LOUVRE__
	€€€ ★ ★ ★
	21 RUE DES PRÈTRES ST. GERMAJN-L’AUXERROIS, 75001
	ТЕЛ. 01 42 33 78 68
	ФАКС 01 42 33 09 95
	www.pamhotei-ploce4iu-buvre.com
	Точно срещу Лувъра.
	Закуската €11 се поднася в старинното
	сводесто приземие.
	Брой на стаите — 20
	Метро: Louvre or Pont Neuf
	асансьор, климатик
	валидни всички основни карти за плащане


	__AU RELAIS DU LOUVRE__
	€€€ ★ ★ ★
	19 RUE DES PRÈTRES-ST. GERMAIN-L’AUXERROIS,
	75001
	ТЕЛ. 01 40 41 96 42
	ФАКС 01 40 41 96 44
	www.reiaisdubuvre.com
	Уютен малък хотел между Лувъра и
	„Сен Жермен от Оксерроа“
	Закуска: €12.
	Брой на стаите — 21 включително апартаменти
	Метро: Louvre, Pont Neuf
	асансьор, климатик, паркинг
	валидни всички основни карти за плащане


#	РЕСТОРАНТИ
	__CARRÈ DES FEUIL-LANTS__
	€€€€€
	14 RUE CASTIGLIONE, 75001
	ТЕЛ. 01 42 86 82 82
	www.carredesfeuilbnts.fr
	Предлага традиционна кухня от югозападна Франция —
	вариации от специалитети с трюфели. Фиксирани цени.
	Метро: Concorde, Tuileries
	Closed Sat. Sun., Aug.
	климатик
	валидни всички основни карти за плащане


#	НЕЩО СПЕЦИАЛНО
	__LE GRAND VÈFOUR__
	€€€€€
	17 RUE DE BEAUJOLAIS, 75001
	ТЕЛ. 01 42 96 56 27
	www.grand-vefour.com
	Най-романтичният парижки ресторант е с интериор,
	непроменен от средата на XIX в. Добър главен готвач
	от Савоа, любезен персонал. Посещаван от Наполеон,
	Кокто, Колет, Гарбо. Заведение за онези, които искат
	да се похвалят. Препоръчвано ястие: lievre a la royale — 
	заек по кралски, запечен с червено вино и напълнен
	с гъши пастет и трюфели. Има и меню с твърди цени.
	Метро: Palais-Royal, Bourse
	Затв. — пет. вечер, съб., нед., авг. и
	седмицата преди Великден
	климатик
	валидни всички основни карти за плащане


	__SPRING__
	€€ — €€€€
	6 RUE BAILLEUL, 75001
	ТЕЛ. 01 45 96 05 72
	www.springpahs.blogspot.com
	Цените са по-високи, а главният готвач е американецът
	Даниел Роуз. Неговите специалитети, както и обстановката
	ще ви оставят приятен спомен от прекрасната вечер там.
	Резервирайте предварително, за да е сигурно,
	че ще имате място.
	Метро: Louvre-Rivoli
	Затв. — съб. на обяд, нед. — пон., вт. на обяд
	климатик
	валидни карти за плащане — V


	__МАСÈО__
	€€€
	15 RUE DES PETITS-CHAMPS, 75001
	ТЕЛ. 01 42 97 53 85
	www.maceorestaurant.com
	Много посещаван ресторант. Обзавеждане в
	стил ампир; приготвени с много въображение
	ястия с международен привкус.
	Има и меню с твърди цени.
	Метро: Pyramides
	Затв. — съб. на обяд и нед.
	климатик
	валидни карти за плащане — DC, МС, V


	__CAFÈ MARLY__
	€€€
	COUR NAPOLÈON, 93 RUE DE RIVOLI, 75001
	ТЕЛ. 01 49 26 06 60
	Изискано кафене-ресторант c дизайнерско
	обзавеждане и вкусна храна — и френска, и
	международна, сред невероятната обстановка
	на Лувъра.
	Метро: Palais-Royal
	климатик
	валидни карти за плащане — АЕ, МС, V


	__AUX BONS CRUS__
	€€
	7 RUE DES PETITS-CHAMPS, 75001
	ТЕЛ. 01 42 60 06 45
	Винарна, отворена преди близо век, с чудесна
	обстановка и ястия от традиционната кухня.
	Метро: Bourse, Pyramides​
	Затв. — нед. и пон. вечер​
	климатик
	валидни карти за плащане — АЕ, MC, V


	__LE GRAND COLBERT__
	€€
	2 RUE VIVIENNE, 75002
	ТЕЛ. 01 42 8687 88
	www.legrandcolbert.fr
	Бирария c приятно обновено обзавеждане,
	любезно обслужване и вкусна храна.
	Има и меню с твърди цени.
	Метро: Bourse
	валидни карти за плащане — АЕ, DC,V


	__JUVENILES__
	€€
	47 RUE DE RICHELIEU, 75001
	ТЕЛ. 01 42 97 46 49
	Малка закътана винарна с вкусна храна и
	отлични вина — и френски, и вносни.
	Има и меню с твърди цени.
	Метро: Palais-Royal
	Затв. — съб. пон. на обяд
	валидни карти за плащане — АЕ, МС, V


	__WILLI’S WINE BAR__
	€€
	13 RUE DES PETITS-CHAMPS, 75001
	ТЕЛ. 01 42 61 05 09
	www.williswinebar.com
	Харесват я дори французите, макар че собственикът
	е англичанин. Прекрасни вина, вкусни ястия, не особено
	добро обслужване. Има и меню с твърди цени.
	Метро: Bourse
	Затв. нед.
	валидни карти за плащане — DC, MC, V


>>	Шанз-Елизе

	Булевардът вече не е онова, което някога е представлявал, но тук се намират много хотели, които се помещават в замъци, и някои от най-добрите ресторанти.
#	ХОТЕЛИ
	__HÔTEL BALTIMORE PARIS__
	€€€€€ ★ ★ ★ ★
	88 BIS AVENUE KLÈBER, 75116
	ТЕЛ. 01 44 34 54 54
	ФАКС 01 44 34 54 44
	www.accoriwtels.com
	Облицован с дърво хотел с домашен уют.
	Сервират и английски специалитети.
	Закуска: €26
	Брой на стаите — 103
	Метро: Boissiére
	Раркинг, асансьор, непушачи, климатик, фитнес
	валидни всички основни карти за плащане


	__BALZAC__
	€€€€€ ★ ★ ★ ★
	6 RUE BALZAC, 75008
	ТЕЛ. 01 44 35 18 00
	ФАКС 01 44 35 18 05
	www.hotelbalzac.com
	Разкошна изискана сграда в стил бел епок с огромни стаи.
	В ресторанта работи един от най-прочутите главни готвачи —
	Пиер Ганер.
	Закуска: €32
	Брой на стаите — 79
	Метро: George V
	климатик, асансьор
	валидни всички основни карти за плащане


	__HÔTEL CASTILLE__
	€€€€€ ★ ★ ★ ★
	33–37 RUE CAMBON, 75001
	ТЕЛ. 01 44 58 44 58
	ФАКС 01 44 58 44 00
	www.castille.com
	Хотел във венециански луксозен стил до
	площад „Вандом“ бивша резиденция на Риц.
	Италиански ресторант с тераса.
	Закуска: €28
	Брой на стаите — 108
	Метро: Madeleine
	паркинг, асансьор, непушачи, климатик, фитнес
	валидни всички основни карти за плащане


	__CRILLON__
	€€€€€ ★ ★ ★ ★ ★
	10 PLACE DE LA CONCORDE, 75008
	ТЕЛ. 01 44 71 15 00
	ФАКС 01 44 71 15 02
	www.aillon.com
	Един от красивите хотели, разположени в замъци,
	с изглед над площад „Конкорд“ към Айфеловата кула.
	Има два ресторанта: „Амбасадор“ — за гастрономи и
	„Обелиск“ — по-скромен и не толкова скъп.
	Зимна градина, сладкарница и английски бар.
	Закуска: €47
	Брой на стаите — 148
	Метро:/Concorde
	асансьор, климатик, фитнес
	валидни всички основни карти за плащане


	__FOUR SEASONS HOTEL GEORGE V__
	€€€€€ ★ ★ ★ ★ ★
	31 AVENUE GEORGE V, 75008
	ТЕЛ. 01 49 52 70 00
	ФАКС 01 49 52 70 10
	www.fourseasons.com/paris
	През 1999 г. този достолепен хотел в замък с
	прекрасни антики и гоблени отваря отново врати
	след основен ремонт. Градина във вътрешния двор
	и ресторант към хотела.
	Закуска: €47
	Брой на стаите — 245
	Метро: George-V
	асансьор, климатик, фитнес, закрит плувен басейн
	валидни всички основни карти за плащане


	__HOTEL MARIGNAN CHAMPS ELYSÈES__
	€€€€€ ★ ★ ★ ★
	12 RUE MARIGNAN, 75008
	ТЕЛ. 01 40 76 34 56
	ФАКС 01 40 76 34 34
	www.hotelmarignan.fr
	Антични мебели, бовезки гоблен в салона
	и уютни стаи с елегантно обзавеждане.
	Сладкарница.
	Закуска: €26
	Брой на стаите — 57 + 16 двуетажни апартамента
	Метро: Franklin D. Roosevelt
	асансьор, климатик
	валидни всички основни карти за плащане


	__MÈRIDIEN ÈTOILE__
	€€€€€ ★ ★ ★ ★
	81 BOULEVARD GOUVION ST. CYR, 75017
	ТЕЛ. 01 40 68 34 34
	ФАКС 01 40 68 31 31
	www.lemeridien-etoile.com
	Съвременен небостъргач с обичайните удобства и уют.
	Всяка вечер в джазклуб „Лайънъл Хамптън“ във фоайето
	се изнасят концерти. Два ресторанта.
	Закуска: €23
	Брой на стаите — 1 025
	Метро: Porte Maillot
	асансьор, климатик, непушачи
	валидни всички основни карти за плащане


	__LE PAVILLON DES LETTRES__
	€€€€€ ★ ★ ★ ★
	12 RUE DES SAUSSAIES 75008
	ТЕЛ. 01 49 24 26 26
	ФАКС 01 49 24 26 27
	www.pavillon-des-lettrei.com
	Чисто нов хотел, който е част от веригата
	Le Pavilion de la Reine. Всяка стая е посветена
	на някой известен писател или поет — от Шекспир до
	Пруст и е декорирана в подходящия стил за съответния
	период от време. На стените има откъси от произведенията
	на всеки писател.
	Брой на стаите — 26
	Метро: Miromesnil
	асансьор, климатик
	валидни всички основни карти за плащане


	__LE PLAZA ATHÈNÈE__
	€€€€€ ★ ★ ★ ★
	25 AVENUE MONTAIGNE, 7500
	ТЕЛ. 01 53 67 66 65
	ФАКС 01 53 67 66 66
	www.plaza-athenee-paris.com
	Стаи в стил „Луи XIV“ „Луи XVI“ и „Регентство“ красиви
	полилеи, палми в саксии във фоайето. Два ресторанта,
	бар, условия за бизнес срещи.
	Закуска: €33/€45
	Брой на стаите — 191
	Метро: Franklin D. Roosevelt
	асансьор, непушачи, климатик, фитнес
	валидни всички основни карти за плащане	


	__PRINCE DE GALLES__
	€€€€€ ★ ★ ★ ★
	33 AVENUE GEORGE V, 75008
	ТЕЛ. 01 53 23 77 77
	ФАКС 01 53 23 78 78
	www.hotelprincedegalles.fr
	Замък в стил ар деко, днес собственост
	на „Шератън“; красиви уютни стаи с тъкани
	„Тоал дьо Жуи“ и съвременни удобства.
	Условия за бизнес срещи.
	Закуска: €26
	Брой на стаите — 168
	Метро: George-V
	асансьор, климатик
	валидни всички основни карти за плащане


	__RAPHAEL__
	€€€€€ ★ ★ ★ ★ ★
	17 AVENUE KLEBER, 75116
	ТЕЛ. 01 53 64 32 00
	ФАКС 01 53 64 32 01
	www.raphael-hotel.com
	Луксозен хотел от много висока класа
	с картина на Търнър във фоайето. Просторни
	стаи с изискано обзавеждане. Прекрасен бар с
	дървена ламперия. Условия за бизнес срещи.
	Закуска: €27/€32
	Брой на стаите — 82
	Метро: Charles-de-Gaulle-Ètoile
	асансьор, климатик, непушачи
	валидни всички основни карти за плащане


	__HOTEL RENAISSANCE PARIS__
	__LE PARC TROCADERO__
	€€€€€ ★ ★ ★ ★
	55 AVENUE RAYMOND-POINCARE, 75116
	ТЕЛ. 01 44 05 66 66
	ФАКС 01 44 05 66 00
	www.marriot.fr
	Елегантно декориран хотел с пет сгради и градина.
	Главният готвач е Алан Дукас. Бизнес сгради.
	Закуска: €27
	Брой на стаите — 116 включително апартаменти
	Метро: Trocadero
	климатик, асансьор, непушачи, фитнес
	валидни всички основни карти за плащане


	__ROYAL MONCEAU__
	€€€€€ ★ ★ ★ ★ ★
	37 AVENUE HOCHE, 75008
	ТЕЛ. 01 42 99 88 00
	ФАКС 01 42 99 89 90
	www.royalmonceau.com
	Наскоро отворил хотел с нов собственик — Рафле
	и нов декор от Филипе Страл. Стаите са в неутрални
	цветове и са направени така, че човек се чувства у дома си.
	Различни стилове.
	Закуска: €28
	Брой на стаите — 85 + 61 стаи + 3 апартамента
	Метро: Charles-de-Gaulle-Ètoile
	паркинг, асансьор, непушачи, климатик,
	закрит плувен басейн, фитнес
	валидни всички основни карти за плащане


	__VERNET__
	€€€€€ ★ ★ ★ ★
	25 RUE VERNET, 75008
	ТЕЛ. 01 44 31 98 00
	ФАКС 01 44 31 85 69
	www.hotetvemetcom
	Разкошен хотел с изключително задушевна обстановка.
	Камина и пиано във фоайето, джакузи във всички бани.
	Ресторант за гастрономи в стил бел епок,
	достъп до балнеолечението на „Роял Монсо“ и басейн.
	Закуска: €25
	Брой на стаите — 51
	Метро: George-V
	паркинг, асансьор, климатик,
	валидни карти за плащане — AE, MC, V


	__ASTOR ST. HONORÈ__
	€€€€ ★ ★ ★ ★
	11 RUE D’ASTORG, 75008
	ТЕЛ. 01 53 05 05 05
	ФАКС 01 53 05 05 30
	www.astorsainthonore.com
	Изискано обзавеждане в стил „Регентство“ на
	тиха улица в малък квартал. Някои от стаите са
	с балкони или тераси. Ресторант за гастрономи.
	Закуска: €25
	Брой на стаите — 128 включително апартаменти
	Метро: Champs-Élysées–Clemenceau
	климатик, асансьор, фитнес, непушачи
	валидни всички основни карти за плащане


	__BEST WESTERN PREMIER HOTEL PERGOLÉSE__
	€€€€ ★ ★ ★ ★
	3 RUE PERGOLESE, 75016
	ТЕЛ. 01 53 64 04 04
	ФАКС 01 53 64 04 4
	www.pamhotefpergolese.com
	Модерен, уютен хотел c декорирани в
	мрамор бани. В близост до Триумфалната арка.
	Бар.
	Закуска: €17
	Брой на стаите — 40
	Метро: Argentine
	асансьор, непушачи, климатик
	валидни всички основни карти за плащане


	__CAMBON__
	€€€€ ★ ★ ★ ★
	3 RUE CAMBON, 75001
	ТЕЛ. 01 44 58 93 93
	ФАКС 01 42 60 30 59
	www.hotekambon.com
	Недалеч от площад „Конкорд“, съвременни
	удобства и стил.
	Закуска: €14
	Брой на стаите — 40
	Метро: Concorde
	асансьор, климатик
	валидни всички основни карти за плащане


	__MAJESTIC__
	€€€€ ★ ★ ★ ★
	30 RUE LA PEROUSE, 75116
	ТЕЛ. 01 45 00 83 70
	ФАКС 01 45 00 29 48
	www.majestk-hotei.com
	Хотелът, недалеч от Триумфалната арка, е за хора
	от средната класа; стилни мебели и просторни стаи.
	Закуска: €16
	Брой на стаите — 52
	Метро: Kleber
	асансьор, климатик, закрит плувен басейн, фитнес
	валидни всички основни карти за плащане


	__GALILÈO__
	€€€ ★ ★ ★
	54 RUE GALILEE, 75008
	ТЕЛ. 01 47 20 66 06
	ФАКС 01 47 206717
	Във фоайето на този прекрасен малък хотел можете
	да видите обюсонски гоблен; стаите са уютни.
	Закуска: €10
	Брой на стаите — 27
	Метро: George-V
	асансьор, климатик
	валидни карти за плащане — АЕ, MC, V


#	РЕСТОРАНТИ
	__LES AMBASSADEURS__
	€€€€€
	HÔTEL DE CRILLON
	10 PLACE DE LA CONCORDE, 75008
	ТЕЛ. 01 44 71 16 16
	www.crillon.com
	Пищен мраморен интериор, обслужване по всички
	правила на етикета; главният готвач Жан-Франсоа Пиеж
	се придържа към високото качество.
	Има и меню с твърди цени.
	Метро: Concorde
	Затв. — нед., пон.
	климатик
	валидни всички основни карти за плащане


	__ASTRANCE__
	€€€€€
	4 RUE BEETHOVEN, 75016
	ТЕЛ. 01 40 50 84 40
	Изискан луксозен ресторант с оригинални ястия и
	безупречно обслужване. Направете предварително
	резервации.
	Метро: Passy
	Затв. — съб. — пон. и авг.
	климатик
	валидни всички основни карти за плащане


	__LEDOYEN__
	€€€€€
	8 AVENUE DUTUIT, 75008
	ТЕЛ. 01 53 05 10 01
	www.www.ledoyen.com
	Гислен Арабиан, една от малкото жени сред
	главните готвачи, оставили стоя отпечатък
	в кулинарното изкуство, е сред най-добрите
	в заведението. Обстановката е като в парк на
	Шанз Елизе. Има и меню с твърди цени.
	Метро: Champs-Élysées-Clemenceau
	Затв. съб. — нед., пон. на обяд, авг.
	паркинг, климатик
	валидни всички основни карти за плащане


	__PIERRE GAGNAIRE__
	€€€€€
	HÔTEL BALZAC
	6 RUE BALZAC, 75008
	ТЕЛ. 01 58 36 12 50
	www.pierre-gagnaire.com
	Един от най-добрите главни готвачи във Франция
	отваря този тризвезден ресторант и изкушава града
	с ястията, приготвени с много въображение.
	Един от специалитетите са encomets (малки сепии) с орехи.
	Има и меню с твърди цени.
	Метро: George V
	Затв. — съб и нед. през февр,
	средата на юли, средата на авг.
	климатик
	валидни всички основни карти за плащане


	__RESTAURANT ALAIN DUCASSE__
	€€€€€
	HÔTEL LE PLAZA ATHÈNÈE
	25 AVENUE MONTAIGNE, 75008
	ТЕЛ. 01 53 67 65 00
	www.alain-ducasse.com
	В тризвездния изискан ресторант можете
	да поръчате раци с черен хайвер и прочутото
	пиле по брески.
	Метро: Franklin D. Roosevelt
	Затв. — съб., нед., пон. — ср. на обяд,
	средата на юли — средата на авг. и по Коледа.
	климатик
	валидни всички основни карти за плащане


	__SPOON, FOOD & WINE__
	€€€€
	14 RUE DE MARIGNAN, 75008
	ТЕЛ. 01 40 76 34 44
	Ресторантът на Ален Дюкас със съвършен дизайн.
	Предлага най-добрите ястия в Европа — комбинация
	от различни кухни. В менюто са включени ребърца
	със sauce diable и заешко филе на скара.
	Метро: Franklin D. Roosevelt
	климатик
	валидни всички основни карти за плащане


	__LE RELAIS DE L’ENTRECÔTE__
	€€€
	15 RUE MARBEUF
	ТЕЛ. 01 49 52 07 17
	www.relaisentrecote.fr
	Менюто на главния готвач Ален Сандран е
	образец на кулинарното изкуство. Ресторантът е
	със съвременен интериор и предлага специфични
	френски ястия — патешки пастет със смокини и сладник.
	Метро: Franklin D. Roosevelt
	климатик
	валидни карти за плащане — MC, V


	__LE RELAIS DU PARC__
	€€€
	57 AVENUE RAYMOND-POINCARE, 75016
	ТЕЛ. 01 44 05 66 10
	Луксозен хотел c градина. Кретон, легла с балдахин
	и старинни картини. Главен готвач е прочутият Ален Дюкас.
	Условия за бизнес срещи.
	Закуска: €26
	Метро: Victor-Hugo
	климатик
	валидни всички основни карти за плащане


>>	Нещо специално

	__ANGÈLINA__
	€€
	226 RUE DE RIVOLI, 75001
	ТЕЛ. 01 42 60 82 00
	Присъединете се към жените, излезли на пазар,
	и към модните люде за чаша „африканско“ какао
	в тази изискана виенска сладкарница от началото
	на XX в. В края на седмицата винаги е пълно.
	Метро: Tuileries
	асансьор
	валидни карти за плащане — АЕ, MC, V


>>	Големите булеварди

	Тук можете да намерите островчета на спокойствието като например елегантния площад „Вандом“ и няколко хубави ресторанта и бирарии.
#	ХОТЕЛИ
	__BRISTOL__
	€€€€€ ★ ★ ★ ★ ★
	112 RUE DU FAUBOURG ST. HONORE, 75008
	ТЕЛ. 01 53 43 43 00
	ФАКС 01 53 43 43 01
	www.lebristolparii.com
	Лукс и дискретност за богатите; красиви произведения
	на изкуството и антики, гоблени и персийски килими.
	Градина, бар, сладкарница. Закуска: €49
	Брой на стаите — 187
	Метро: Miromesnil
	асансьор, климатик, закрит плувен басейн, фитнес
	валидни всички основни карти за плащане


	__COSTES__
	€€€€€ ★ ★ ★ ★
	239 RUE ST. HONORE, 75001
	ТЕЛ. 01 42 44 50 00
	ФАКС 01 42 44 50 01
	В Париж името „Кост“ е знак за добър дизайн и
	най-доброто в модата. Пищен интериор в
	неокласически стил. Бар, условия за бизнес срещи.
	Закуска: €30
	Брой на стаите — 187
	Метро: Tuileries
	асансьор, климатик, закрит плувен басейн, фитнес
	валидни всички основни карти за плащане


	__LE GRAND HÔTEL INTERCONTINENTAL__
	€€€€€ ★ ★ ★ ★
	2 RUE SCRIBE, 75009
	ТЕЛ. 01 40 07 32 32
	ФАКС 01 40 07 32 02
	www.intercontinental.com
	Фоайетата и салоните наистина са величествени
	но някои от стаите са малки.
	Тук се намира прочутото кафене „Пе“; има още
	два ресторанта.
	Закуска: CATELAN.
	Брой на стаите — 470 включително апартаменти
	Метро: Opera
	паркинг, асансьор, климатик, фитнес
	валидни всички основни карти за плащане


	__RITZ__
	€€€€€ ★ ★ ★ ★ ★
	15 PLACE VENDÔME, 75001
	ТЕЛ. 01 43 16 30 30
	ФАКС 01 43 16 31 78
	www.ritzparis.com
	Кристални полилеи и дискретен лукс — това ви
	очаква в легендарния „Риц“. Ресторант за гастрономи,
	бар, балнеолечение.
	Закуска: €33/€43
	Брой на стаите — 169 включително апартаменти
	Метро: Concorde
	асансьор, климатик, закрит плувен басейн, фитнес
	валидни всички основни карти за плащане


	__AMARANTE BEAU MANOIR__
	€€€€ ★ ★ ★ ★
	6 RUE DE L’ARCADE, 75008
	ТЕЛ. 01 53 43 28 28
	ФАКС 01 53 43 28 88
	www.hotelbeaumanoir.com
	Обюсонски гоблен, старинни мебели, мраморни бани;
	тихо място.
	Закуска: €20.
	Брой на стаите — 60 включително апартаменти
	Метро: Madeleine
	паркинг, асансьор, климатик
	валидни всички основни карти за плащане


	__MERCURE STENDHAL PLACE VENDÔME__
	€€€€ ★ ★ ★ ★
	22 RUE D. CASANOVA, 75002
	ТЕЛ. 01 44 58 52 52
	ФАКС 01 44 58 52 00
	www.mercure.com
	Някога в този малък хотел с уютни стаи, различно
	обзаведени, е живял Стендал.
	Закуска: €17
	Брой на стаите — 20 включително апартаменти
	Метро: Opera
	асансьор, климатик
	валидни всички основни карти за плащане


	__GAILLON OPÈRA BEST WESTERN__
	€€€ ★ ★ ★
	9 RUE GAILLON, 75002
	ТЕЛ. 01 47 42 47 74
	ФАКС 01 47 42 01 23
	www.hotel-paris-gaillon-opera.com
	Обзаведен с много вкус малък хотел при опера „Гарние“;
	любезен и отзивчив персонал.
	Закуска: €8
	Брой на стаите — 25 + 1 апартамент
	Метро: Opera
	климатик, асансьор
	валидни всички основни карти за плащане


	__HÔTEL JULES__
	€€€ ★ ★ ★ ★
	49 RUE LAFAYETTE, 75009
	ТЕЛ. 01 42 85 05 44
	ФАКС 01 49 95 06 60
	www.hoteljules.com
	Бирария с пищно обзавеждане в стил сецесион,
	бързо обслужване и вкусна храна.
	Има и меню с твърди цени.
	Брой на стаите — 101 включително апартаменти
	Метро: Le Peletier
	асансьор, непушачи
	валидни всички основни карти за плащане


	__MANSART__
	€€€ ★ ★ ★
	5 RUE DES CAPUCINES, 75001
	ТЕЛ. 01 42 61 50 28
	ФАКС 01 49 27 97 44
	www.paris-hotelmansart.com
	Разположен е до „Риц“, с просторни стаи, различно
	обзаведени; великолепно подредено фоайе —
	почит към Мансар, архитекта на Луи XIV.
	Закуска: €11
	Брой на стаите — 57
	Метро: Opera
	климатик, асансьор
	валидни всички основни карти за плащане


#	РЕСТОРАНТИ
	__L’ESPADON__
	€€€€€
	RITZ HÔTEL
	15 PLACE VENDÔME, 75001
	ТЕЛ. 01 43 16 30 80
	Това е „Риц“ — обстановката и обслужването са такива,
	каквито би трябвало да бъдат, макар че напоследък кухнята
	не е много добра. Има и меню с твърди цени.
	Метро: Concorde
	климатик
	валидни всички основни карти за плащане


	__SENDERENS__
	€€€€€
	9 PLACE DE LA MADELEINE, 75008
	ТЕЛ. 01 42 65 22 90
	Главният готвач Ален Сендеренс възобновява
	специалитетите си в новия модерен ресторант с
	изискани блюда.
	Метро: Madeleine
	климатик
	валидни всички основни карти за плащане


	__TERMINUS NORD__
	€€
	23 RUE DE DUNKERQUE, 75010
	ТЕЛ. 01 42 85 05 15
	Оживена бирария c вкусна храна, много подходяща
	за късна вечеря. Има и меню с твърди цени.
	Метро: Garedu Nord
	климатик, непушачи
	валидни всички основни карти за плащане


	__LE VAUDEVILLE__
	€€
	29 RUE VIVIENNE, 75002
	ТЕЛ. 01 40 20 04 62
	Обзавеждане в стил ар деко; любезно и бързо
	обслужване, приятна обстановка, сравнително
	евтино. Има и меню с твърди цени.
	Метро: Bourse
	валидни всички основни карти за плащане


>>	Айфеловата кула и Дома на инвалидите

	Тих скъп жилищен квартал с няколко уютни хотела и хубави заведения.
#	ХОТЕЛИ
	__DUC DE SAINT-SIMON__
	€€€€€ ★ ★ ★ ★
	14 RUE ST. SIMON, 75007
	ТЕЛ. 01 44 39 20 20
	ФАКС 01 45 48 68 25
	www.hotelduducdesaintsimon.com
	Луксозен скътан хотел на левия бряг на Сена с
	изискано старинно обзавеждане. Вътрешен двор
	с градина, уютен салон за закуска в сутерена.
	Закуска: €15
	Брой на стаите — 34 включително апартаменти
	Метро: Rue du Вас
	асансьор
	валидни всички основни карти за плащане

	__MONTALEMBERT__
	__€€€€€ ★ ★ ★ ★__
	3 RUE MONTALEMBERT, 75007
	ТЕЛ. 01 45 49 68 68
	ФАКС 01 45 49 69 49
	www.montalembert.com
	Дизайнерски хотел и ресторант с разнообразно меню,
	включващо вкусни вегетариански ястия.
	Брой на стаите — 54 включително апартаменти
	Метро: Rue du Bac
	паркинг, асансьор, непушачи, климатик
	валидни всички основни карти за плащане


	__LE BELLECHASSE__
	€€€€ ★ ★ ★ ★
	8 RUE BELLECHASSE, 75007
	ТЕЛ. 01 45 50 22 31
	ФАКС 01 45 51 52 36
	Близо до музея „Орсе“ със светли уютни стаи.
	Закуска: €14
	Брой на стаите — 34
	Метро: Solferino
	асансьор, непушачи
	валидни всички основни карти за плащане


	__BERSOLY’S__
	€€€ ★ ★ ★
	28 RUE DE LILLE, 75007
	ТЕЛ. 01 42 60 73 79
	ФАКС 01 49 27 05 55
	www.bersoiys-paris-botef.com
	Тих хотел c малки, но уютни стаи.
	Закуска: €10
	Брой на стаите — 16
	Метро: Rue du Вас
	Затв. авг.
	асансьор, климатик
	валидни карти за плащане — AE, MC, V


	__DE L’ACADÈMIE__
	€€€ ★ ★ ★
	32 RUE DES STS. PERES, 75007
	ТЕЛ. 01 45 49 80 00
	ФАКС 01 45 44 75 24
	www.kleber.com
	Сграда от XVII в. с видими греди на таваните на стаите;
	обзавеждане от XVIII в.
	Закуска: €14,50
	Брой на стаите — 34 включително апартаменти
	Метро: St. Germain-des-Prés
	паркинг, асансьор, климатик
	валидни всички основни карти за плащане


	__DE L’UNIVERSITE__
	€€€ ★ ★ ★
	22 RUE DE LUNIVERSITÈ, 75007
	ТЕЛ. 01 42 61 09 39
	ФАКС 01 42 60 40 84
	www.hotelunivenrte.com
	Хотел със старинно обзавеждане и особено
	внимание към детайлите. Две от стаите са с
	тераси.
	Закуска: €9
	Брой на стаите — 27
	St. Germain-des-Prés
	асансьор, климатик
	валидни всички основни карти за плащане


#	РЕСТОРАНТИ
	__L’ARPEGÈ__
	€€€€€
	84 RUE DE VARENNE, 75007
	ТЕЛ. 01 47 05 09 06
	www.alain-passard.com
	Този много посещаван ресторант с изчистен
	съвременен интериор се управлява от Ален Пасар,
	един от най-добрите главни готвачи в Париж.
	Опитайте писия с джинджифил и зелен лимон или
	фондю с лукчета, подправки и зрял боб.
	Има и меню с твърди цени.
	Метро: Varenne
	Затв. — съб., нед.
	климатик
	валидни всички основни карти за плащане


	__LE DIVELLEC__
	€€€€€
	107 RUE DE L’UNIVERSITE, 75007
	ТЕЛ. 01 45 51 91 96
	www.fe-divellec.com
	„Голямата риба“ сред парижките рибни ресторанти с
	голяма сметка накрая.
	Има и меню с твърди цени.
	Метро: Invalides
	Затв. — съб., нед. авг. и Коледа
	климатик
	валидни всички основни карти за плащане


	__LE JULES VERNE__
	€€€€€
	EIFFEL TOWER, 2ND FLOOR 75007
	ТЕЛ. 01 45 55 61 44
	www.lejulesveme-paris com
	Ресторант за гастрономи c луксозно обзавеждане
	в една от най-прочутите туристически забележителности
	на света. Вечеря с изглед и с главния готвач Ален Рейкс.
	Има и меню с твърди цени.
	Метро: Trocadero
	климатик
	валидни всички основни карти за плащане


	__LES FABLES DE LA FONTAINE__
	€€€€
	131 RUE ST-DOMINIQUE, 75007
	ТЕЛ. 01 44 18 37 55
	www.iesfabfesdeiafontaine.net
	Много хубав рибен ресторант, който използва
	висококачествени продукти. Основан е от двама
	главни готвачи, обучавани от Кристиан Констан.
	Метро: Ècole Militaire
	климатик
	валидни всички основни карти за плащане


	__VIOLON D’INGRES__
	€€€€
	135 RUE ST. DOMINIQUE, 75007
	ТЕЛ. 01 45 55 15 05
	www.leviolondingres.com
	В този ресторант Кристиан Констан, бившият
	главен готвач на „Амбасадор“, предоставя същата
	кухня с високо качество на по-ниски цени.
	Има и меню с твърди цени.
	Метро: Ècole Militaire
	климатик
	валидни всички основни карти за плащане


	__LES COCOTTES DE CHRISTIAN CONSTANT__
	€€
	135 RUE ST. DOMINIQUE, 75007
	ТЕЛ. 01 45 50 10 31
	Същият Кристиан Констан, бившият главен готвач на
	„Амбасадор“ предоставя същата кухня с високо
	качество на по-ниски цени. Високи столове и маси.
	Метро: Ècole Militaire
	Closed Sun.
	климатик
	валидни карти за плащане — AE,V


	__L’OEILLADE__
	€€
	10 RUE ST. SIMON
	ТЕЛ. 01 42 22 01 60
	Уютен малък ресторант, в който можете да поръчате
	приготвени с въображение ястия.
	Има и меню с твърди цени.
	Метро: Rue du Вас
	Closed Sat, L, Sun.
	климатик
	валидни карти за плащане — МС, V


	__AU PIED DE FOUET__
	€
	45 RUE DE BABYLONE, 75007
	ТЕЛ. 01 47 05 12 27
	www.aupieddefouet.com
	Малък семеен ресторант с интериор от XIX в.,
	домашна обстановка и голям избор от класически
	френски ястия на ниски цени.
	Метро: Sevres-Babylone
	Затв. — нед.
	валидни карти за плащане — MC, V


>>	Монмартър

	В Монмартър и досега витае бохемски дух, а по „Пигал“ вече се появяват модни нощни заведения.
#	РЕСТОРАНТИ
	__CASA OLYMPE__
	€€€
	48 RUE ST. GEORGES, 75009
	ТЕЛ, 01 42 85 26 01
	www.casaolympe.com
	Прочутата главна готвачка Доминик Версини
	предлага великолепна кухня с изобилие от
	трюфели и гъши пастет в изискана обстановка.
	Метро: St. Georges
	Затв. — съб., нед. и авг.
	валидни карти за плащане — АЕ, MC, V


	__CHAMARRÈ MONTMARTRE__
	€€€
	52 RUE LAMARCK, 75018
	ТЕЛ. 01 42 55 05 42
	Модерна обстановка в ресторанта на главния
	готвач Антон Хера. Изискана кухня с пикантен
	вкус. Фиксирани цени.
	Метро: Lamarck Caulaincourt
	климатик
	валидни всички основни карти за плащане


	__LA MASCOTTE__
	€€€
	52 RUE DES ABBESSES, 75018
	ТЕЛ. 01 46 06 28 15
	www.la-mascotte-montmartre.com
	Оживен Париж може да се види и в тази бирария,
	където сервитьорите все още носят традиционни
	дрехи и се шегуват с клиентите.
	Стекове и морска кухня.
	Метро: Abbesses
	валидни карти за плащане — V


	__CHÈRI BIBI__
	€€
	15 RUE ANDRE DEL-SARTE, 75018
	ТЕЛ. 01 42 54 88 96
	Друго оживено място, което посещават предимно
	млади хора. Традиционни френски ястия.
	Висококачествени продукти.
	Метро: Chateau Rouge
	Затв. Нед. 3 седм. авг.
	валидни карти за плащане — DC, MC, V


	__LA CLOCHE D’OR__
	€€
	3 RUE MANSART, 75009
	ТЕЛ. 01 48 74 48 88
	www.alodochedor.com
	Оживено заведение, където се събират актьори;
	до 5 ч. след полунощ се предлагат вкусни ястия.
	Метро: Blanche
	Затв. — нед и авг.
	валидни карти за плащане — MC, V


>>	Околовръстният път и край него

	Туристите рядко посещават тези райони, но посочените по-долу ресторанти са основателна причина да направите екскурзия.
#	РЕСТОРАНТИ
	__LA GRANDE CASCADE__
	€€€€€
	BOIS DE BOULOGNE,
	ALLÈE DE LONGCHAMP, 75016
	ТЕЛ. 01 45 27 33 51
	www.grandecaicade.com
	Ресторант в стил ампир и провансалска кухня в
	красивия Булонски лес. Има и меню с твърди цени.
	Метро: Porte Maillot, then Bus 244
	(till 8 p.m.)
	Затв. — по Коледа
	валидни всички основни карти за плащане


	__LE PRÈ CATELAN__
	€€€€€
	ROUTE DESURESNES, 75016
	ТЕЛ. 01 44 14 41 14
	www.precatelanparis.com
	Красив ресторант c градина на терасата в
	Булонския лес. Талантливият главен готвач
	Ерик Антон внася живот в кухнята с много
	въображение. Има и меню с твърди цени.
	Метро: Porte Maillot, then Bus 244 (till 8 p.m.)
	Затв. — нед., пон.
	валидни всички основни карти за плащане


	__BRASSERIE FLO__
	€€
	7 COUR DES PETITES-ECURIES, 75010
	ТЕЛ. 01 47 70 13 59
	Бляскава елзаска бирария от XIX в. недалеч от гара
	изток с характерни ястия и любезно обслужване.
	Има и меню с твърди цени.
	Метро; Chateau d’Eau
	климатик, непушачи
	валидни всички основни карти за плащане


	__LES GRANDES TABLES DU 104__
	€€
	5 RUE CURIAL, 75019
	ТЕЛ. 01 42 05 38 40
	Ресторантът, който се води новия културен център
	на Париж. Приятен декор. Изглежда обещаващо с
	креативните си ястия.
	Метро: Riquet
	Closed Sun. D, Mon.
	валидни карти за плащане — MC, V


	__LA RÈGALADE__
	€€
	49 AVENUE JEAN-MOULIN, 75014
	ТЕЛ. 01 45 45 68 58
	Ресторант в Южен Париж с прекрасна кухня и
	petits prix (ниски цени). Главният готвач Ив Камдеборд
	предлага великолепни ястия. Има и меню с твърди цени.
	Метро: Alésia
	Затв. — съб. на обяд нед, пон. и авг.
	климатик
	валидни карти за плащане — MC, V


>>	На пазар в Париж

	_Лесно е да харчиш пари в този рай на купувачите, където на всяка крачка има изкусителни витрини. Собствениците на магазини са длъжни да посочват цената на всяка стока на витрината, за да сте наясно къде отивате, но си носете повечко пари, ако не искате да се приберете разстроени. В цената на закупената стока влиза 13 процента ДДС, който се възстановява на всички, пристигнали от страни извън Европейския съюз, при покупки над 175 евро от един и същ магазин в един ден (поискайте от продавачите формуляр за възстановяване на данъка)._


#	Универсални магазини
	Ако предпочитате големите универсални магазини, където ще намерите всичко на едно място, отидете в „Галери Лафайет“ и „Претан“ в съседство (затв. — нед, метро: Авър-Комартен, Шосе д’Антен). По-малкият „Бон Марше“ (затв. — нед, метро: Севър-Бабилон) не е толкова препълнен и стоките са по-изискани. Между универсалните магазини средна категория са BHV (затв. — нед., метро: Отел дьо Вил) и „Самаритен“ (затв. — нед., метро: Пон Ньоф) Евтините вериги „Монопри“ и „Призюник“ (затв. — нед.) имат магазини в целия град и в тях ще намерите хубави детски дрехи, козметика и аксесоари. Красиви младежки дамски дрехи на разумни цени ще видите в специализирани вериги като „Наф Наф“ „Промод“ „Зара“ и „X и М“.


#	Търговски центрове
	В Париж има малко търговски центрове като американските молове. Сред редките изключения са „Форум“ при халите (метро: Ал), доста потискащ подземен мол с магазини на големи вериги, и магазините в „Карусел“ при Лувъра. Красивата галерия „Вивиен“ от XIX в. (метро: Буре) и безистенът от XVIII в. при Пале Роял (метро: Пале Роял) могат да бъдат наречени предтечи на мола, но те са на светлинни години от съвременната американска разновидност.


#	Антиквариати
	Антиквариати има на кея „Волтер“ ул. „Бон“ (метро: ул. „Бак“) и на съседните улици, където антиквари продават вещи с музейна стойност — „Лувър де-з-Антикер“ (затв. — пон., метро: Пале Роял) е с 250 бутика, а във „Вилаж Сен Пол“ (затв. — вт., ср.; метро: Сен Пол) особено популярни са предметите от 50-те години на XX в.


#	Бутици
	Най-приятно обаче е пазаруването в парижките бутици. Разходете се из Маре, Монмартър, Сен Жермен де Пре, Севър-Бабилон или площад „Виктоар“, за да откриете любимия си бутик.


#	Битпазари
	В покрайнините на Париж са организирани няколко постоянни битпазара: огромният „Сен Уан“ (затв. — вт. — пет; метро: Порт дьо Клинянкур), където се продават главно антики, „Монтрьой“ (отв. — съб. — пон.; метро: Порт дьо Монтрьой), където можете да си купите поевтини вещи втора ръка, и „Ванв“ (отв. — съб., нед., метро: Порт дьо Ванв), на който тук-там се предлагат антики и много други стоки. Както на всички битпазари, правилото гласи: отидете възможно най-рано и не се колебайте да се пазарите. Цените, особено на антиките, като цяло са високи, но има можете да намерите и по-евтини.


#	Парфюми
	Всеки мъж в Париж може да ви каже с какъв парфюм е една или друга жена. Предпочитаният „Поазон“ (букв. отрова) на „Кристиан Диор“ не е „Опиум“ „Ив Сен Лоран“, но със сигурност ще намерите аромат, който да ви допадне.
	__„Бернар Марионо“__ бул. „Мадлен“ 23, 75001, тел. 01 40 20 08 80. Затв. — нед. Метро: Мадлен.
	Тази верига магазини предлага голям избор на маркови парфюми. Проверете по телефона къде се намират другите магазини от веригата.
	__„Зефора“__, бул. „Шанз Елизе“ 70, 75008, тел. 01 53 93 22 50. Метро: Франклин Д. Рузвелт.
	Най-добрият магазин за парфюми и козметика с тестери за почти всички произвеждани марки. Работи до полунощ.
	__„Зефора Франс“__, ул. „Сен Емилион“ 14, 75012, тел. 01 40 02 97 79. Метро: Кур Сен Емилион.
	__„Салон дю Пале Роял Шисейдо“__, ул. „Валоа“ 25, 75001, тел. 01 49 27 09 09. Затв. — нед. Метро: Пале Роял.
	Луксозен бутик, в който можете да се поглезите с марков парфюм.


#	Облекло
	Бутиците на най-известните дизайнери се намират главно на ул. „Фобур Сен Оноре“ бул. „Монтен“ и в Сен Жермен де Пре. Другите, посочени по-долу, бутици също се открояват с едни или други стоки и често правят намаления на маркови облекла.
	__„Абийор“__, ул. „Поату“ 44, 75003. Тел. 01 48 87 77 12. Метро: Себастиан Фроасар.
	Нови дизайнерски дрехи с голямо намаление на Хелмут Ланг, Дрис ван Нотен и други, както и обувки на Патрик Кокс.
	__„Азедин Алая“__ ул. „Муси“ 7, 75004. Тел. 01 42 72 19 19. Затв. — нед. Метро: Отел дьо Вил.
	Хубав бутик в Маре на неподражаем дизайнер, с чиито дрехи жените изглеждат секси.
	__„Акт 2“__, ул. „Троа Фрер“ 2, 75018. Тел. 01 42 54 01 56. Затв. — нед. Метро: Абес.
	За мъже, които следят модата и искат да изглеждат по-необичайно.
	__„Алисън“__ ул. „Абес“ 38, 75018. Тел. 01 42 62 37 28. Метро: Абес.
	Младежка мода в Монмартър.
	__„Алтернатив“__, ул. „Роа дьо Сисил“ 18, 75004. Тел. 01 42 78 31 50, Затв. — нед, пон. и на обяд. Метро: Сен Пол.
	Внимателно подбрани дрехи втора употреба (главно за жени), много от които на известни дизайнери.
	__„Ана Казер“__ ул, „Торен“ 16, 75004. Тел. 01 42 71 51 10. Затв. — нед., сутрин, пон. вт. — съб. на обяд. Метро: Сен Пол.
	Модно облекло и якета с красива кройка, а също аксесоари и тениски. Казер използва класически материали и ги съчетава по оригинален, привличащ погледа начин.
	__„Аниес Б.“__ ул. „Жур“ 75001. Тел. 01 45 08 56 56. Затв. — нед. Метро: Ал.
	Сигурно качество и стилни кройки, дело на тази много предпочитана дизайнерка, за мъже, жени и деца.
	__„Джорджо Армани“__, бул. __„Сен Жермен“__ 149, 75006. Тел. 01 53 63 33 50. Затв. — нед. Метро: Сен Жермен де Пре.
	Огромен и много шикозен нов магазин на италианския дизайнер в сърцето на Сен Жермен де Пре.
	__„Еклерьор“__. Добре премислена колекция от дрехи и аксесоари на различни дизайнери, включително на Дрис ван Нотен и Хелмут Ланг.
	_Бутици:_
	Ул. „Розие“ 3, 75004. Тел. 01 48 87 10 22. Затв. — нед. Метро: Сен Пол. Дамска мода.
	Ул. „Малер“ 12, 75004. Тел. 01 44 54 22 11. Затв. — нед. Метро: Сен Пол. Мъжка мода.
	Бул. „Шанз Елизе“ 26, 75008. Тел. 01 45 62 12 32. Затв. — нед. Метро; Шанз Елизе. Мъжка мода.
	Ул. „Валоа“ 29, 75001. Тел. 01 40 20 42 52, Затв. — нед. Метро: Пале Роял. Сервизи, прибори за хранене и накити.
	__„Ермес“__ ул. „Фобур Сен Оноре“ 24, 75008. Тел. 01 40 17 47 17. Затв. — нед., пон. на обяд. Метро: Мадлен.
	Мартин Марджела, автор на дамската колекция, вдъхва живот на класическия облик на тази марка, прочута с копринените си шалове (foulards)
	__„Жан-Пол Готие“__ бул. Джордж V 44, 75008. Тел. 01 44 43 00 44. Затв. — нед. Метро: Джордж V.
	Мъжка и дамска конфекция на Жан-Пол Готие, джинси на по-ниски цени, аксесоари и парфюми.
	__„Ив Сен Лоран“__ ул. „Фобур Сен Оноре“ 38, 75008. Тел. 01 42 65 74 59. Затв. — нед. Метро: Мадлен.
	Бутик за дамско облекло на един от последните живи невероятни френски моделиери.
	__„Колет“__ ул. „Сен Оноре“ 213, 75001, Тел. 01 55 35 33 90. Затв. — нед. Метро: Тюйлери.
	Великолепни дизайнерски дрехи и вещи, сложни електронни уреди. Магазин в минималистичен стил с кафене в сутерена. Цените се колебаят от разумни до много високи.
	__„Кристиан Диор“__ бул. „Монтен“ 30, 75008. Тел. 01 40 73 73 73. Затв. — нед. Метро: Франклин Д. Рузвелт.
	Екстравагантни творения на дизайнера Джон Галиано сред пищния декор на обновените салони на „Диор“ недалеч от Шанз Елизе.
	__„Към он Айлийн“__, ул. „Таяндер“ 16–18, 75011. Тел. 01 43 38 12 11. Метро: Льодрю-Ролен.
	Огромен магазин с качествени хубави дрехи, но и доста скъпи.
	__„Ламарел“__, галерия „Вивиен“ 21, 75002, Тел. 01 42 60 08 19. Затв. — съб. сутрин и нед. Метро: Буре.
	Качествени дрехи втора употреба в отлично състояние на „Диор“ в „Шанел“ и др.
	__„Мари-Елиз Тебо“__ ул. „Орсел“ 62, 75018. Тел. 01 42 54 75 15. Затв. — нед. сутрин и пон. сутрин. Метро: Абес.
	Внимателно подбрани дамски облекла втора употреба, някои на прочути дизайнери.
	__„Марше Сен Пиер“__ ул. „Шаря Нодие“ 2, 75018. Тел. 01 46 06 92 25. Затв. — нед. и пон. сутрин. Метро: Анвер.
	В пететажния магазин в Монмартър се продават всякакви платове.
	__„Мутон а Сенк Пат“__ ул. „Сен Пласид“, 75006. Тел. 01 45 48 86 26. Затв. — нед. Метро: Севър-Бабилон.
	Ул. „Сен Пласид“ 18, 75006. Тел. 01 42 84 25 11. Затв. — нед. Метро: Севър-Бабилон.
	Бул. „Сен Жермен“ 138, 75006. тел. 01 43 26 49 25. Затв. — нед. Метро: Одеон.
	Поровете из купчините мъжки и дамски дрехи, за да намерите дизайнерските модели втора употреба, които предпочитате.
	__„Нина Жакоб“__ ул. „Франк Буржоа“ 23, 750004. Тел. 01 42 77 41 20. Метро: Сен Пол.
	Красивият бутик в Маре предлага спортни, но и женствени дамски облекла.
	__„Par“__ ул. „Сен Мартен“ 83–85, 75004. Тел. 01 48 87 34 64. Метро: Рамбюто, Шатле.
	Разнообразни модни и поевтини обувки и дрехи втора употреба.
	__„Фифи Шашнил“__ ул. „Камбон“ 26, 75001. Тел. 01 42 60 38 86. Затв. — нед. Метро: Мадлен.
	Дизайнерката Фифи Шашнил предлага в бонбоненорозовия си бутик красиво романтично бельо. Секси комплекти с папийонки и пера в ярки цветове.
	__„Шанел“__ ул. „Камбон“ 29, 75991. Тел. 01 42 86 28 00. Затв. — нед. Метро: Конкорд.
	Свещена територия на висшата мода марка „Шанел“, днес дело на Карл Лагерфелд.


#	Аксесоари
	Французойките сякаш са закърмени с любовта към аксесоарите. Помолете продавачите да ви покажат как точно да завържете този _foulard_.
	__„Акс е Соар“__ ул. „Кафарели“ 8, 75003. Тел. 01 42 74 43 06. Само по предварителна заявка. Метро: Тампъл.
	Ярки шапки ръчна изработка и други аксесоари.
	__„Бен плюс“__ ул. „Франк Буржоа“ 51, ъгъла на ул. „Вией дю Тампъл“ 75004. Тел. 01 48 87 83 07. Затв. — пон. и нед. сутрин. Метро: Сен Пол.
	Бутик в Маре с луксозни аксесоари за бани и всекидневни.
	__„Дрогери“__ ул. „Жур“ 9–11, 75001. Тел. 01 45 08 93 27. Затв. — пон. сутрин и нед. Метро: Ал.
	Прежди и пера в различни цветове, копчета с необичайна форма, мъниста, кинкалерия.
	__„Жан-Клод Мондере“__ ул „Франк Буржоая“ 22, 75003. Тел. 01 48 04 51 41. Затв. — нед. сутрин. Метро: Сен Пол.
	Модни и много скъпи мъжки и дамски аксесоари.
	__„Кабуки“__ ул. „Етиен Марсел“ 25, 75002. Тел. 01 42 33 55 65. Затв. — нед., пон. Метро: Етиен Марсел.
	„Диви“ обувки за „диви“ жени от известни дизайнери като Марк Жакоб и Барбара Бюи.
	__„Катерин Мартино“__ ул. „Вией дю Тампъл“ 42, 75004. Тел. 01 42 72 42 32. Метро: Отел дьо Вил.
	Пъстри нескъпи аксесоари и сребърни накити по средновековни мотиви.
	__„Мадлен Жели“__ бул. „Сен Жермен“ 218, 75007. Тел. 01 42 22 63 35. Затв. — нед. Метро: ул. „Бак“.
	Истински парижки магазин, отворил врати преди повече от век и половина. Предлага чадъри и бастуни във всевъзможни разновидности и форми.
	__„Мишел Пери“__
	Дамски обувки, последен писък на модата, на много високи токове, извънредно скъпи.
	_Бутици:_
	Ул. „Грьонел“ 42, 75007. Тел. 01 42 84 12 45. Затв. — нед. и на обяд. Метро: Ул. „Бак“.
	Ул. „Сен Оноре“ 243, 75001. Тел. 01 42 44 10 07. Затв. — нед. Метро: Буре.
	__„Сантимантал“__ ул. „Роа дьо Сисил“ 14, 75004. Тел. 01 42 78 84 04, Затв. — нед., пон. и през седмицата сутрин. Метро: Сен Пол.
	Мъжки и дамски обувки с новаторски дизайн, ръчна изработка, много удобни, не особено скъпи.
	__„Тати Ор“__ ул. „Пе“ 19, 75008. Тел. 01 40 07 06 76, Метро: Опера. Затв. — нед.
	Златна бижутерия на изгодни цени недалеч от „Картие“ и други бижутерийни магазини на площад „Вандом“.


#	За децата
	Дори У. К. Фийлдс ахва при вида на неописуемо красивите детски облекла в Париж. Цените са също неописуемо високи.
	__„Дю парей о мем“__ бул. „Корней“ 128, 75017. Тел. 01 47 66 03 31. Затв. — нед. Метро: Терн.
	Най-големият от верига магазини за качествени детски облекла на изгодни цени.
	__„Жакади“__ ул. „Тронше“ 17, 75008. Тел. 01 42 65 84 98. Затв. — нед. Метро: Мадлен.
	Една от най-добрите вериги магазини за традиционни френски детски облекла.
	__„Мезон дю серф-волан“__ ул. „Праг“ 7, 75012. Тел. 01 44 68 01 86. Затв. — нед, пон. Метро: Льодрю Полен.
	Надуйте платната — идете да пуснете хвърчило. Има всякакви форми и размери: пеперуди, галеони, птици и зверове.
	__„Пти пьотон“__ ул. „Тронше“ 23, 75008. Тел. 01 47 42 75 69. Затв. — нед. Метро: Мадлен, ул. „Фобур Сен Антоан“ 135, 75011. Тел. 01 40 19 07 19. Затв. — нед. Метро: Льодрю Ролен.
	Възможно най-хубавите и най-пъстри детски обувки.
	__„С’е ма шамбър“__ ул. „Аршив“ 45, 75003. Тел. 01 48 87 26 67. Затв. — нед., пон. Метро: Отел дьо Вил.
	В този магазин в Маре родители и деца ще се влюбят в мебелите и аксесоарите за детски стаи.


#	Книги и музика
	В Париж има много книжарници за книги на английски; в някои от магазините за литература на френски, посочени по-долу, ще намерите издания на чужди езици.
	__„Аби Букшоп“__ ул. „Паршминри“ 29, 75005. Тел. 01 46 33 16 24. Затв. — нед. Метро: Сен Мишел.
	Книги на английски — нови и втора ръка,
	__„Вилидж Войс“__ ул. „Пренсес“ 6, 75006. Тел. 01 46 33 36 47. Затв. — пон. сутрин и нед. сутрин. Метро: Сен Жермен де Пре.
	Най-голям избор от книги на английски в Париж.
	__„Върджин Мегастор“__ бул. „Шанз Елизе“ 52, 75008. Тел. 01 49 53 50 00. Отв. до полунощ. Затв. — нед. сутрин. Метро: Франклин Д. Рузвелт.
	Огромен избор от компактдискове, касети, книги и видеозаписи, има ресторант и бар.
	__„Галиняни“__ ул. „Риволи“ 224, 75001. Тел. 01 42 60 76 07. Затв. — нед. Метро: Тюйлери.
	В книжарницата, стил „стария свят“ с дървени рафтове ще намерите книги на английски и френски.
	__„Фнак“__ бул. „Шанз Елизе“ 74, 75008. Тел 01 53 53 64 64.
	Най-новият магазин от веригата предлага всички записи и (френски) книги, за които се сетите. Можете да прослушате със слушалки компактдисковете.
	__„Шекспир и сие“__ ул. „Бюшри“ 37, 75005. Тел. 01 43 25 40 93. Отв. — от 12 ч. до полунощ. Метро: Сен Мишел.
	Магазинът няма нищо общо с прочутата книжарница на Силвия Бийч. Собственост е на Джордж Уитман, който живее в Париж; дъщеря му постепенно поема дейността. Книгите са покрити с прах, но независимо от това тук идват много туристи.
	__„Шомиер а мюзик“__ ул. „Вожирар“ 5, 75006. Тел. 01 43 54 07 25. Затв. — нед. сутрин. RER: Люксамбур.
	Огромен избор от компактдискове втора ръка на ниски цени най-вече за почитателите на класическата музика.


#	Вкуснотии
	__„Бартелми“__ ул. „Грьонел“ 51, 75007. Тел. 01 45 48 56 75, Метро: Севър-Бабилон. Затв. — нед., пон.
	Някои от най-добрите сирена в Париж в уютен старовремски магазин.
	__„Бертийон“__ ул. „Сен Луи ан Ил“ 31, 75004, Тел. 01 43 54 31 61, Метро: Пон Мари. Затв. — пон., вт., авг. и ученическите ваканции без коледната.
	Производители на прочутия парижки сладолед, който се продава и на други места в града.
	__„Израел“__ ул. „Франсоа Мирон“ 30, 75004. Тел. 01 42 72 66 23. Затв. — нед., пон. и на обяд през седмицата. Метро: Сен Пол.
	Не пропускайте магазина за вносни хранителни продукти, който ухае на подправки и предлага какви ли не вкуснотии.
	__„Льогран“__ ул. „Банк“ 1, 75002. Тел, 01 42 60 07 12. Затв. — нед. Метро: Буре.
	Един от най-добрите търговци на вина в Париж. Тук се продават гарафи, други аксесоари за вино и специалитети от различни области на Франция.
	__„Никола“__ Централен магазин: пл. „Мадлен“ 31, 75008, Тел. 01 42 68 00 16. Затв. — нед. Метро: Мадлен.
	Верига от представителни магазини за маркови вина; собствениците са с отлична квалификация (често знаят английски). Има магазини във всички парижки квартали.
	__„Папий“__, ул. „Гай Люсак“ 30, 75005. Тел. 01 43 25 20 79. Затв. — нед. RER: Люксамбур.
	Името означава „напили“. Тук ще откриете стоки, които ще ви възбудят — отлежали вина и невероятни деликатеси в качествена опаковка.
	__„Пужоран“__ ул. „Жан Нико“ 18, 75007. Тел. 01 43 17 35 20. Затв. — нед., пон. Метро: Латур Мобур.
	Една от най-добрите хлебарници, известна в цял Париж с франзелите и шоколадовия сладкиш.
	__Сладкарница „Дьомулен“__ бул. „Волтер“ 6, 75011. тел. 01 47 00 58 20. Затв. — нед. на обяд и пон. Метро: Репюблик.
	Тук се правят вкусни бадемови кроасани и чудесни шоколадови пасти.
	__„Фошон“__ пл. „Мадлен“ 26, 28, 30, 75008. Тел. 01 70 39 38 00. Затв. — нед. Метро: Мадлен.
	Най-добрият избор на хранителни продукти.


#	Домашни потреби и вътрешно обзавеждане
	Французите твърдят, че разбират най-много от _art de vivre_ (изкуството да се живее). В посочените по-долу магазини се продават някои от елементите, които влизат в това изящно изкуство.
	__Бутици „Пари Мюзе“__
	Репродукции на произведения от парижките музеи, включително на чинии, стъкларски изделия и други.
	_Бутици:_
	„Форум“ при халите, ул. „Пиер Леско“ 1, 75001. Тел. 01 40 39 92 21. Затв. — нед., пон. сутрин. Метро: Ал
	Ул. „Франк Буржоа“ 29-а, 75004. Тел. 01 42 74 13 02. Затв. — пон. сутрин. Метро: Сен Пол.
	„Вила Маре“ ул. „Франк Буржоа“ 40, 75003, Тел. 01 42 78 42 40. Метро: Отел дьо Вил.


#	Екзотични мебели и украшения за дома
	__„Галери В И А“__ бул. „Домеснил“ 29–37, 75012. Тел. 01 46 28 11 11. Отв. — всеки ден. Метро: Гар дьо Лион.
	Тук се налагат авангардни френски дизайнери на мебели в няколко свързани магазина за произведения на изкуството и занаятите.
	__„Динеан Вил“__ ул. „Варен“ 27, 75007, Тел. 01 42 22 78 33. Затв. — нед, пон. сутрин. Метро: Варен.
	Изискани сервизи и прибори за хранене
	__„Конрад Шоп“__ ул „Бак“ 117, 75007. Тел. 01 42 84 10 01, Затв. — нед. Метро: Севър-Бабилон.
	Царството на дизайнера Терънс Конрад с красиви пъстри мебели и аксесоари за къщи.
	__„Матен Бльо“__ бул. Генерал Льоклерк 85, 75006. Тел. 01 42 22 94 40. Затв. — нед. Метро: Алезия,
	Хубаво спално бельо, каквото умеят да произвеждат само французите.
	__„Мезон дьо Фамий“__, ул. „Сен Сюлпис“ 29, 75006. Тел. 01 40 46 97 47. Затв. — нед. Метро: Сен Сюлпис.
	Украшения за кухнята, спално бельо, декоративни предмети, качествено мъжко и дамско облекло.
	__„Мюриел Грато“__ ул. „Бон“ 37, 75007. Тел. 01 40 20 42 82. Затв. — нед. Метро: ул. „Бак“.
	Луксозни чаршафи от чист памук в най-различни разцветки; сервизи и прибори за хранене в съвременни изчистени линии.
	__„Сен Дейирен“__ ул. „Кокийер“ 18, 75001. Тел. 01 42 36 53 13. Затв. — нед., пон. на обяд. Метро: Ал.
	Огромен магазин, открит през 1820 г. Предлага невероятно многообразие от домашни потреби,
	__„Шезлонг“__
	Евтини изискани аксесоари за кухни и бани
	_Бутици:_
	Ул. „Кроа де Пти Шан“ 30, 75001. Тел. 01 42 96 32 14. Затв. — нед. Метро: Пале Роял.
	Ул. „Пренсес“ 8, 75006. Тел. 01 43 29 62 39. Затв. — нед, Метро: Сен Жермен де Пре.
	Ул. „Франк Буржоа“ 20, 75003. Тел. 01 48 04 36 37. Затв. — нед. сутрин. Метро: Сен Пол.


#	Разни
	__„Ар дю бюро“__, ул. „Франк Буржоа“ 47, 75004. Тел. 01 48 87 57 97. Затв. — нед. сутрин. Метро: Сен Пол.
	Изискани нестандартни вещи за добре обзаведения офис
	__„Компани дьо Сенегал е дьо л’Африк дьо л’Уест“ (CSAO)__, ул. „Елзевир“ 3, 75003. Тел. 01 44 54 55 88. Затв. — нед. сутрин. Метро: Сен Пол.
	Когато влизате в този магазин в Маре, наричан „Малката Африка“, имате чувството, че сте се озовали на африкански пазар. Тук ще намерите многообразие от пъстри тъкани, ръчна изработка, наивистични картини върху стъкло, газеници, грънчарски изделия, кошници и домашни потреби, много от които са изработени от рециклирани материали. Магазинът работи с майстори африканци и е съдействал за оцеляването на някои села.


>>	Забавления

	_Като една от най-големите световни столици Париж предлага достатъчно възможности за забавления. Парижани обичат да ходят на театър, концерти, балетни постановки и опера. Билетите се продават предварително, затова се постарайте да ги купите навреме._

	_За повече подробности за концертите и пълната програма на кината си купете седмичника Парископ или Офисиел де спектакъл, които се продават по всички вестникарски будки. И двете издания излизат в сряда, а в Парископ има раздел и на английски. Посочени са осъвременените цени на билетите, има и списък на ресторанти, които работят след полунощ. В броя на Монд от сряда няколко страници са посветени на забавленията. Месечникът Нова е предназначен за младите читатели и помества информация, която ги интересува (рок, джаз, поп). В седмичника Зюрбан (на френски) също има информация за културните прояви. Парис Войс и Айриш Айс, които се разпространяват безплатно в ирландските пивници и в книжарниците за издания на английски, ще намерите информация на английски за културните събития в Париж._


#	Театър
	Едно посещение в парижки театър ви дава възможност да се потопите в атмосферата на града, но едва ли има смисъл да ходите на театрално представление, ако не знаете отлично френски. В някои театри обаче понякога се поставят пиеси на английски (по-долу това е уточнено изрично). Билетите се пускат в продажба обикновено половин месец преди представлението,
	Кафе-театрите са малки театри (без кафе), където се поставят пиеси, съответстващи на оф-оф-Бродуей, и комедии с различно качество, но не ходете в тях, освен ако френският ви наистина не е много добър.
	__„Буфдю Нор“__, бул. „Шапел“ 37-а, 75010. Тел. 01 46 07 34 50. Метро: Лашапел.
	В този красив стар театър Питър Брук поставя великолепни пиеси, много от които на английски.
	__Европейски театър „Одеон“__, ул. „Корней“ 2, 75006. Тел, 01 44 85 40 40, www.theatreodeon.fr. Метро: Одеон Люксамбур.
	Разнообразен репертоар. Самият театър е затворен за основен ремонт и постановките се играят в този бивш склад, пригоден за целта.
	__Катрушри — театър „Солей“__ шосе „Шан дьо Маньовър“ 75012. Тел, 01 43 74 24 08. Метро: Шато дьо Венсан, след това автобус.
	Трупата на изтъкнатата режисьорка Ариан Мнушкин играе в стар склад недалеч от Булонския лес.
	__„Кафе дьо ла Гар“__ ул. „Тампъл“ 41, 75004. Тел. 01 42 78 52 52. Метро: Отел дьо Вил.
	Кафе-театър с театрални постановки и комедийни скечове
	__„Комеди Франсез“__ пл. „Колет“ 1. Тел. 08 26 80 16 80. Метро: Пале Роял.
	Този достопочтен театър недалеч от Пале Роял е основан от трупата на Молиер — неговите пиеси се поставят наред с творби на Чехов, Корней, Расин, Шекспир, Ануи и други. Актьорската игра е превъзходна. Само на френски.
	Национален театър „Шайо“, пл. „Трокадеро“ 1, 75016. Тел. 01 53 65 30 00, www.theatrechaillot.fr. Метро: Трокадеро.
	Огромен театър под управлението на Жером Савари, който представя пищни спектакли. Понякога привечер или в неделя следобед в голямото фоайе се изнасят безплатни концерти.
	__„Поан Виргюл“__ ул. „Сен Кроа дьола Брьотонри“ 7, 75004. Тел. 01 42 78 67 03. Метро: Отел дьо Вил.
	Малък и много посещаван кафе-театър, представя главно комични скечове.
	__Театър „Бобини“__, Дом на културата, бул. „Ленин“ 1, Бобини. Тел. 01 41 60 72 72. Метро: Бобини-Пабло Пикасо.
	Съвременен театър в едно от „червените“ предградия на Париж. Тук се поставят авангардни пиеси (Робърт Уилсън, Питър Селърс). Правят се и спектакли на английски (предимно в рамките на ежегодните гастроли на Кралската Шекспирова трупа).
	__Театър „Вийо Коломбие“__ ул. „Вийо Коломбие“ 21, 75006. Тел. 01 44 39 87 00. Метро: Сен Сюлпис.
	По-малък филиал на „Комеди Франсез“ на левия бряг на Сена, в който се играят класически и съвременни пиеси.
	__Театър „Нел“__ ул. „Нел“ 8, 75006. Тел. 01 46 34 61 04. Метро: Одеон.
	Малък театър на левия бряг на Сена, в който понякога се поставят пиеси на английски на Харолд Пинтър и други.
	__Театър „Рон Поан“__ бул „Франклин Д. Рузвелт“ 2-а, 75008. Тел. 01 44 95 98 10. Метро: Франклин Д. Рузвелт.
	В този театър, където навремето е имало ледена пързалка, трупата на Марсел Марешал представя класически пиеси, както и творби на Самюъл Бекет, Харолд Пинтър и други. Само на френски.


#	Опера, балет, класическа музика
	Всички световни величия в класическата музика, операта и балета рано или късно гастролират в Париж. В много църкви редовно се изнасят концерти с класическа музика. За повече подробности проверете в _Парископ_ или _Офисиел де спектакъл_, можете да се обадите и на тел. 01 44 62 00 55 или на Църковна музика в Парижката Св. Богородица (Musique sacree de Notre Dame de Paris), тел. 01 42 34 56 10. За концерти вижте и в www.concertclassic.com.
	__Зала „Плейел“__ ул. „Фобур Сен Оноре“ 252, 75008. Тел. 01 42 56 13 13. Метро: Терн.
	Много от големите имена в света на класическата музика са изнасяли рецитали и концерти в тази престижна зала.
	__Национална опера „Париж-Бастилията“__ ул. „Лион“ 120, 75012. Тел. 08 92 89 90 90, www.operadeparis.fr. Метро: Бастий.
	В новата опера, която парижани не обичат, но в която се стичат на тълпи, се поставят пищни оперни и балетни спектакли.
	__Национална парижка опера „Пале Гарние“__, пл. „Опера“ 75009. Тел. 08 92 89 90 90. Метро: Опера.
	Операта, строена през XIX в., е с пищен интериор и стенописи на Марк Шагал на тавана. Поставят се оперни и балетни спектакли (на балета към Националната парижка опера и на гастролиращи трупи).
	__„Опера Комик“__, пл. „Бьолдийо“, 75002. Тел. 08 25 00 00 58. Метро: Ришельо Друо.
	В красивия, пищно обзаведен стогодишен театър, дело на Луи Берние, можете да видите оперни и оперетни представления и концерти с класическа музика.
	__„Радио Франс“__ бул. „Кенеди“ 116, 75016. Тел. 01 56 40 22 22. Метро: Ранлаг, Паси.
	Седалище на Френския националния оркестър и на филхармонията. В афиша са включени концерти с класическа и съвременна музика (някои са безплатни).
	__„Сите дьо ла Мюзик“__, бул. „Жан Жорес“ 211, 75019. Тел. 01 44 84 44 84. Метро: Порт дьо Пантен.
	Красива сграда по проект на Кристиан Портзампарк; тук свири „Ансамбъл Ентерконтампоран“ на авангардния композитор Пиер Булез — в афиша са включени главно концерти със съвременна и класическа музика. Има абонаменти с намаления.
	__Театър „Вил“__, пл. „Шатле“ 2, 75004. Тел. 01 42 74 22 77. Метро: Шатле.
	Театърът предлага великолепна програма, в която участват най-добрите световни балетни трупи.
	__Театър „Шанз Елизе“__, бул. „Монтен“ 15, 75008. Тел. 01 49 52 50 50. Метро: Алма-Марсо,
	Тук свири главно Националният оркестър, както и гастролиращи оркестри и оперни трупи.
	__„Шатле“__ пл. „Шатле“ Тел. 01 40 28 28 40. Метро: Шатле.
	В този красив театър можете да видите отлични оперни постановки, концерти с класическа музика и балети.


#	Поп, рок, джаз
	Французите възприемат американския джаз и го пречупват през своето светоусещане. В Париж ще намерите много джаз-клубове в задимени сутерени. Понякога са препълнени — отидете по-рано, но програмата започва след 23 ч.
	__„Билбоке“__ ул. „Сен Бьоноа“ 13, 75006. Тел. 01 45 48 81 84. Метро: Сен Жермен де Пре.
	Този изискан клуб в стил бел епок на левия бряг на Сена, в сърцето на Сен Жермен де Пре, работи вече близо половин век и е много посещаван от туристите. Предлага вечеря и джаз в стила на Ню Орлиънс.
	__Джаз клуб „Лайънъл Хамптън“ хотел „Меридиан“__, бул. „Гувион Сен Сир“ 81, 75017. Тел. 01 40 68 30 42. Метро: Порт Майо.
	Добър джаз и блус на живо във фоайето на иначе скучния хотел „Меридиан“.
	__„Диван дю Монд“__ ул „Мартир“ 75, 75018. Тел. 01 42 52 02 46. Метро: Питал.
	Всякаква музика: рок, френски шансони, госпъл и централноевропейска музика.
	__„Дюк де Ломбар“__ бул. „Севастопол“ 21, 75001. Тел, 01 42 33 22 88. Метро: Шатле.
	Клубът предлага джазконцерти на живо, които започват към 22 ч.
	__„Елизе Монмартър“__ бул. „Рошшуар“ 72, 75018. Тел. 01 42 23 46 50. Метро: Анвер.
	Навремето тук е имало мюзикхол на „Пигал“; днес можете да чуете добри рок и рап концерти.
	__„Енстан шавире“__, ул. „Емил Зола“ 2, 93100 Монтрьой. Тел. 01 42 87 25 91. Метро: Робеспиер.
	Клуб с приятна обстановка в покрайнините на Париж; предлага най-добрия авангарден джаз.
	__„Зенит“__ бул. „Жан Жорес“ 211, 75019. Тел. 01 42 08 60 00, www.Ie-zenith.com. Метро: Порт дьо Пантен.
	Заведение с вид на пещера, където свирят световни суперзвезди.
	__„Каво дьо ла Юшет“__ ул. „Юшет“ 5, 75005. Тел. 01 43 26 65 05. Метро: Сен Мишел.
	Клуб в задимен сутерен в Латинския квартал; рок, буги и суинг в стила на 50-те години на XX в. И досега е много посещаван.
	__Клуб „Опус джаз и соул“__, кей „Валми“ 167, 75010. Тел. 01 40 34 70 00. Метро: Луи Блан.
	Недалеч от канала Сен Мартен. Соул, джаз, блус, госпъл и фънк
	__„Ню Морнинг“__, ул. „Птит-з-Екюри“ 7–9, 75010. Тел. 01 45 23 51 41. Метро: Шато д’О.
	В този доста задимен клуб изявени музиканти свирят джаз, блус, африканска и южноамериканска музика.
	__„Олимпия“__ Булевард на капуцините 28, 75009. Тел. 08 92 68 33 68. Метро: Опера.
	Наскоро ремонтирана концертна зала, в която можете да учете различна музика, включително френски chanteurs и chanteuses (певци и певици).
	__„Пти Журнал“__, бул „Сен Мишел“ 71,75005. Тел. 01 43 26 28 59. RER: Люксамбур.
	Клуб в сутерен; ще чуете джаз в стила на Ню Орлиънс.
	__„Пти Журнал Монпарнас“__ ул. „Командан Мушот“ 13, 75014 Тел. 01 43 21 56 70. Метро: Монпарнас.
	В този много посещаван клуб свирят класическа музика и джаз: участват и латиноамерикански групи.
	__„Сигал“__ бул. „Рошшуар“ 124, 75018. Тел. 01 46 06 59 29. Метро: Пигал.
	В сградата някога се е помещавал театър. Чужди и френски групи изнасят рокконцерти.
	__„Сънсет“__ ул. „Ломбар“ 60, 75001. Тел. 01 40 26 46 60. Метро: Шатле.
	Джазклуб в сутерен в центъра; добри френски и чужди групи.


#	Барове и нощни клубове
	Цял Париж танцува салса в нови евтини заведения, които непрекъснато се появяват (особено на ул. „Оберкампф“ където сега е съсредоточен нощният живот). Те са добра алтернатива на скъпите дискотеки.
	__„Абе Константен“__, ул. „Фонтен“ 6, 75009. Тел. 01 40 16 13 07. Затв. — нед., пон. Метро: Бланш.
	Кабаре, което кипи от живот.
	__„Антракт“__, бул. „Поасониер“ 75002. Тел. 01 40 26 01 93. Отв. — ср. — съб. Метро: Гран Булвар.
	Лесби бар, сред най-модните в Париж. В пет. и съб. е само за жени, но в ср. и четв. може да влезе всеки.
	__„Барио Латино“__ ул. „Фобур Сен Антоан“ 46–48, 75012. Тел. 01 55 78 84 75. Отв. — всеки ден. Метро: Бастий.
	Бар и ресторант на три етажа с 900 места и с неокубински интериор. Държат го собствениците на „Буда Бар“. Заслужава си да отидете, ако не за друго, то поне да се насладите на обстановката.
	__„Бен“__ ул. „Бур л’Абе“ 7, 75003. Тел. 01 48 87 01 80. Метро: Етиен Марсел.
	Много посещаваната дискотека. Преди време в сградата е имало баня. Привлича звезди като Брад Пит и Джак Никълсън.
	__„Буда Бар“__ ул. „Боаси Дангла“ 8, 75008. Тел. 01 53 05 90 00. Метро: Конкорд.
	Бар и ресторант в огромен сутерен с грамадна статуя на Буда.
	__„Етоал“__ ул. „Шато д’Оя“ 61, 75010. Тел. 01 47 70 60 56. Затв. — нед. — четв. Метро: Шато д’О.
	Тук (някогашно кино) властва салсата. Вечеря със салса в четв., пет. и съб. от 19 ч. Танци само след 23 ч. (кратък урок).
	__„Жава“__ ул. „Фобур дю Тампъл“ 105, 75010. Тел. 01 42 02 20 52. Затв. — пон. и вт. Метро: Белвил.
	Стар мюзикхол, непроменен от 1938 г.; предлага от сряда до събота вечер афро-кубинска салса и танци в неделя следобед.
	__„Казбах“__ ул. „Форж Роял“ 18–20, 750011. Тел. 01 43 71 04 39. Метро: Льодрю Ролен.
	Най-интересното в този клуб-ресторант е пищният марокански интериор. В различни дни можете да чуете асид, хаус, джаз или дискомузика.
	__Кафене „Банана“__ ул. „Феронри“ 13, 75001. Тел. 01 42 33 35 31. Метро: Шатле.
	В този бар отегчени танцьори забавляват посетителите; идват най-вече гейове.
	__Кафене „Сателит“__, ул. „Фоли Мерикур“ 44. Тел. 01 47 00 48 87. Затв. — нед., пон. Метро: Оберкампф.
	Денонощен (в края на седмицата) бар с огромна колекция от записи.
	__Клуб „Чайна“__, ул. „Шарантон“ 50, 75012. Тел. 01 43 43 82 02. Метро: Льодрю Ролен.
	Подходящо място за питие и разговор в спокойна обстановка и уютен интериор в колониален стил.
	__„Комтоар Париж-Маракеш“__ ул. „Вовилие“ 14,75001. Тел 01 40 26 26 66. Метро: Ал.
	Приятно място за питие сред дизайнерски декор с марокански при вкус
	__„Куийн“__ бул. „Шанз Елизе“ 102, 75008. Тел. 08 92 70 73 30. Метро: Джордж V.
	Най-посещаваната гей дискотека в града с хаус музика и тематични вечери, които привличат и хора с традиционна ориентация (на жените не се гледа с добро око).
	__„Купол“__, бул. „Монпарнас“ 102, 75014. Тел. 01 43 20 14 20. Метро: Монпарнас.
	Техно и електронна музика. Пет. и съб. вечер.
	__„Локомотив“__, бул. „Клиши“ 90, 75018. Тел. 01 53 41 88 89, www.laloco.com. Метро: Бланш.
	Огромна дискотека на три етажа, посещавана от младежи.
	__„Лу Паскалу“__ ул. „Паноайо“ 14, 75020. Тел. 01 46 36 78 10. Метро: Менилмонтан.
	Един от първите модни барове в района на Менилмонтан на север от ул, „Оберкамп“
	__„Ман Рей“__, ул. „Марбьоф“ 34, 75008. Тел. 01 56 88 36 36. Метро: Франклин Д. Рузвелт.
	Помещение с вид на пещера на няколко нива; има бар, ресторант и нощен клуб; сред собствениците са Джони Деп и Шон Пен. В сградата преди е имало кино; сега човек изпитва чувството, че се намира на арена с удобни столове.
	__„Маск Руж“__ ул. „Блан Манто“ 49, 75004. Тел. 01 40 27 97 42. Метро: Отел дьо Вил.
	Бар на няколко нива, в който гейове и посетители с традиционна ориентация пеят по желание на микрофона.
	__„Пършинг Хол“__, ул. „Пиер Шарон“ 49, 75008. Тел. 01 58 36 58 00. Метро: Джордж V.
	Елате тук за хубав коктейл и се полюбувайте на изискания декор на Андре Путман във фоайето. Във вътрешния двор се издига стена, покрита с растения. Заведение от голяма класа. Лаундж музика.
	__„Санз Санс“__ ул. „Фобур Сен Антоан“ 49, 75011. Тел. 01 44 75 78 78. Метро: Бастий.
	Бар и ресторант, украсен с вещи, представени като произведения на изкуството, и диджей; тук идват предимно младежи.
	__„Ситея“__ ул. „Оеркампф“ 114, 75011. Тел. 01 40 21 70 95. Метро: Сен Мор.
	Малък клуб с дансинг; музика на живо — джаз, латино и джънгъл в сряда и петък вечер
	__„Су Бок“__ ул. „Сен Оноре“ 49, 75001. Тел, 01 40 26 46 61, Метро: Пон Ньоф, Ал.
	Голям денонощен пъб, където можете да хапнете по всяко време на денонощието.
	__„Фоли Клъбинг“__ пл. „Пигал“ 11, 75009. Тел. 01 48 78 63 56. Затв. — пон. Метро: Пигал.
	Дискотека, навремето стриптийз бар; привлича травестити, но и обичайни посетители.
	__„Хари’с Бар“__ ул. „Дану“ 5, 75002. Тел. 01 42 61 71 14. Метро: Опера.
	Американски бар с традиции в Париж, където е бил измислен коктейлът „Кървавата Мери“
	__„Шапел де Ломбар“__, ул. „Лап“ 19, 75011. Тел. 01 43 57 24 24. Затв. — нед. ср. Метро: Бастий.
	Латиноритми и концерти на живо в четвъртък вечер в задушевна, обстановка. В четвъртък входът за жени е свободен.
	__„Шарбон“__, ул. „Оберкампф“ 109, 75011. Тел. 01 43 57 55 13. Метро: Пармантие.
	Навремето тук е имало мюзикхол; това е първото, отворено на тази улица, известно кафене; днес тук ще намерите множество добри и евтини заведения. На всяка цена вижте интериора (висок таван, стенописи на кабаретни танцьорки от началото на XX в.), но избягвайте тълпите в края на седмицата. Вижте и „Нуво Казино“ на същия адрес (тел. 01 43 57 57 40), което сега е към „Шарбон“.Тук можете да слушате техно, алтернативен рок и попмузика на живо.
	__„Ше Жорж“__, ул. „Канет“ 11, 75006. Тел. 01 43 26 79 15. Затв. нед., пон. Метро; Сен Жермен де Пре.
	Непретенциозен евтин бар с приятна обстановка в хубав квартал.


#	Кино
	Парижани са луди по киното и гледат всичко — от последния американски хит до интелектуални източноевропейски филми. В много киносалони се прожектират и класически продукции на братя Маркс, Франк Капра и други. Киноснобите ходят само на филми в оригиналната версия (или „VO“ _version originale_), затова можете да гледате много от филмите на английски. „VF“ означава „версия на френски“ (version francaise) — филмът е озвучен на френски. Проверете, преди да купите билети. В петък и събота вечер пред кината по Шанз Елизе и Големите булеварди се вият дълги опашки.
	Не се изненадвайте, ако преди началото на филма трябва да изтърпите 20 минути реклама — това е обичайна практика. Прието е на разпоредителките да се дава бакшиш. По-долу са посочени някои от по-интересните киносалони.
	__„Акатон“__, ул. „Кюжа“ 20, 75005. Тел. 01 46 33 86 86. Метро: Люксамбур, Клюни Ла Сорбон.
	Артфилми като „Хирошима, любов моя“ и класически еротични творби като „Империя на чувствата“. Само класика.
	__„Аксион Рив Гош“__, ул. „Екол“ 5, 75005. Тел. 01 43 29 11 30. Метро: Кардинал Льомоан, Жусийо.
	Киносалон за артфилми с панорами — от Тенеси Уилямс до братя Маркс.
	__„МК2 Библиотек“__ бул. „Франс“ 128/162, 75013. тел. 01 56 61 44 00. Метро: Библиотека „Ф. Митеран“, Ке дьо ла гар.
	Стойностни филми в най-новия мултиплекс: 14 екрана, три ресторанта, бар и „любовни седалки“ за двойки в киносалоните.
	__„Пагод“__, ул. „Бабилон“ 57-а, 75007. Тел. 0145 55 48 48. Метро: Сен Франсоа-Ксавие.
	Киносалон като пагода със сладкарница в красива градина.
	__Панорама „Макс Линдер“__ бул. „Поасониер“ 24, 75009. Тел. 01 48 240047. Метро: Гран Бул вар.
	Нови филми с киносалон с удобни седалки и балкон; дигитален ТНХ звук.
	__„Синематек Франсез“__ (Филмотеката на Франция), ул. „Берси“ 51, 75012. Тел. 01 71 19 33 33, www.cinematequefrancaise.com. Метро: Берси.
	Новата филмотека се помещава в чудесна нова сграда по проект на Франк Гери — четири екрана, книжарница и ресторант.
	__„Стюдио Галанд“__ ул. „Галанд“ 42, 75005. Тел. 01 43 26 94 08. Метро: Сен Мишел.
	Всеки петък и събота от 22:30 има прожекция на „Роки Ужаса“; тук можете да видите други нови и не съвсем нови филми, както и възстановената класическа кинотворба на Фриц Ланг „Метрополис“.
	__„Шампо“__ ул. „Екол“ 51, 75005. Тел. 01 43 54 51 60. Метро: Сен Мишел, Одеон,
	Класически филми на Уди Алън и Монти Пайтън, кинотворби от близкото минало, които може би сте пропуснали, и най-новите филми.


#	Кабарета
	Прочутите шоупрограми (като в Лас Вегас) с голи до кръста момичета са скъпи и привличат главно туристи, които пристигат с автобуси. Ако решите да отидете, пропуснете прекалено скъпата храна с не особено добро качество и си поръчайте на бара питие, което също е доста скъпо.
	__„Крейзи Хорс“__ бул. „Джордж V“ 12, 75008. Тел. 01 47 23 32 32. Метро: Алма-Марсо.
	Най-еротичното кабаре. Танцьорките от шоупрограмите (напр. „Дразнители“) имат многозначителни названия.
	__„Лидо“__ бул. „Шанз Елизе“ 116-а, 75008. Тел. 01 40 76 56 10. Метро: Джордж V.
	Момичетата от трупата, „Блубел Гърлс“ пеят, танцуват и се пързалят по леда с невероятни костюми.
	__„Мулен Руж“__ бул. „Клиши“ 82, 75009. Тел. 01 53 09 82 82. Метро: Бланш.
	Момичетата от трупата „Дорис Гърлс“ и досега танцуват канкан с различни костюми. Между танците има циркови номера.
	__„Фоли Бержер“__,ул. „Рише“ 32, 75009. Тел. 08 92 68 16 50. Метро: Гран Булвар.
	Музикални комедии и вариететни програми в красив стар театър.


>>	Полезни думи и изрази

#	ОБЩИ
	Да — Oui He Non
	Извинете — Excusez-moi
	Добър ден — Bonjour
	Здравейте — Salut
	Моля — S’il vous plait
	Благодаря (много) — Merci (beaucoup)
	За нищо — De rien
	Приятен ден — Bonne journée
	Добре — D’accord
	Довиждане — Au revoir
	Добър вечер — Bonsoir
	Извинявайте — Pardon
	тук — ici
	там — lá
	днес — aujourd’hui
	вчера — hie
	утре — demain
	сега — maintenant
	по-късно — plus tard
	веднага — tout de suite
	днес сутринта — се matin
	днес следобед — cet apres-midi
	днес вечерта — се soir
	Имате ли… — Avez-vous?…
	Знаете ли английски? — Parlez-vous anglais?
	Аз съм българин/българка — Je suis buigare
	Не разбирам — Je ne comprends pas
	Говорете по-бавно, ако обичате — Parlez plus lentement, s’il vous plait
	Къде e?… — Ou est?…
	He знам — Je ne sais pas
	He се притеснявайте — Ce n’est pas grave
	Точно така, да — C’est ca
	Ето тук — Void
	Ето там — Voila
	Как се казвате? — Comment vous appelez-vous?
	Аз се казвам… — Je m’appelle…
	Да вървим — On y va
	В колко часа? — A quelle heure?
	Kora? — Quand?
	Колко е часът? — Quelle heure est-il?


#	В ХОТЕЛА
	Имате ли?… — Avez-vous?…
	единична стая — unechambre simple
	двойна стая — une chambre double
	с (без) баня/душ — avec (sans) salle de bain/douche


#	ПОМОЩ
	Трябва ми лекар, зъболекар — J’ai besoin d’un medecin, dentiste
	Можете ли да ми помогнете? — Pouvez-vous m’aider?
	Къде се намира болницата? — Ou est l’hôpital?
	Къде се намира полицейският участък? — Oú est le commissariat?


#	ПАЗАРУВАНЕ
	Бих искал… — Je voudrais…
	Колко струва? — C’est combien?
	Приемате ли кредитни карти? — Esf-ce que vous acceptez les cartes de credit?
	размер (на дрехи) — la taille
	размер (на обувки) — la pointure
	евтин — bon marche
	скъп — cher
	Имате ли?… — Avez vous?…
	Ще го взема — Je le prends
	Нещо друго? — Avec şa?
	достатъчно — assez
	много — trop
	касова бележка — la note


#	Магазини
	аптека — la pharmacie
	библиотека — la bibliotheque
	книжарница — la librairie
	колбаси — la charcuterie
	магазин за вещи втора употреба — la brocante
	риба — la poissonnerie
	супермаркет — le supermarche
	универсален магазин — le grand magasin
	хлебарница — la boulangerie
	хранителни стоки l’alimentation, I’epicerie
	цигари — le tabac


#	РАЗГЛЕЖДАНЕ НА ТУРИСТИЧЕСКИ ЗАБЕЛЕЖИТЕЛНОСТИ
	туристическа информация — l’office de tourisme, le syndicat d’initiative
	отворено — ouvert
	затворено — ferme
	всеки ден — tous les jours
	целогодишно — toute l’annee
	през целия ден — toute la journiée
	безплатно — gratuit, libre
	абатство — l’abbaye (f)
	град — la ville
	стар град — la vieille ville
	замък, дворец — le château
	кметство — Hôtel de ville, la mairie
	кула — la tour (la Tour Eiffel)
	музей — le musee
	обиколка (пеш или c автомобил) — le tour
	стълбище — l’escalier (m)
	църква — I’eglise (f)


#	КАК ДА РАЗЧЕТЕТЕ МЕНЮТО
	закуска — le petit dejeuner
	обяд — le dejeuner
	вечеря — le diner
	на диета съм — je suis au regime
	Бих искал да поръчам — je voudrais commander
	Обслужването включено ли е? — Est-ce que le service est compris?


#	ЛИСТЪТ C МЕНЮТО
	menu á prix fixe — меню c твърда цена
	á la carte — ястия от листа с менюто, които се плащат отделно
	entrée, hors d’oeuvre предястие
	le plat principal — основно ястие
	le plat du jour — специалитет на деня
	le dessert — десерт
	boisson compris — напитка, включена в цената
	carte de vins — лист c вината
	l‘addition — сметката


#	НАПИТКИ
	café — кафе
	au lait ou créme — с мляко или сметана
	deca, decaffeine — кафе без кофеин
	express, noir — еспресо, без мляко
	filtre — кафе от машина
	thé — чай
	tisane — билков чай
	le lait — прясно мляко
	eau minerale — минерална вода
	gazeux — газирана
	non-gazeux — обикновен
	limonade — лимонада
	citron pressé — фреш от лимон със захар
	orange presseé — портокалов фреш
	frais (fraiche) — пресен (прясна) или студен (студена)
	biére — бира
	en bouteille — бутилирана
	a la pression — наливна
	panaché — смесен
	le panaché — шприц, вино със сода или бира с лимонада
	la carafe, le pichet — кана чешмяна вода или вино
	la demi-carafe — половин литър
	un quart — четвърт литър
	vin de maison — домашно вино
	vin de pays — местно вино
	digestif — чашка ликьор след ядене
	Sante! — Наздраве!


#	ХРАНА
	le pain — хляб
	le poivre — пипер
	le potage — супа
	le sel — сол
	le sucre — захар


	__Ястия с месо__
	l’agneau — агнешко
	I’andouille — наденица
	le bifteck — бифтек
	a point — алангле
	bien cuit — добре изпечен
	bleu — съвсем суров
	contre-filet — контрафиле
	entrecôte — антрекот
	faux-filet — говеждо филе
	grillé — на грил
	hachis — кълцан шницел
	saignang — алангле
	blanquette — фрикасе
	boeuf a la mode — телешко задушено с червено вино, моркови, гъби и кромид лук	
	bordelaise — с червено вино и дребен кромид лук
	bourguignonne — телешко по бургундски (задушено с червено вино, кромид лук и гъби)
	le canard — патица
	la carbonnade — телешко задушено с бира
	lacargolade охлюви — на скара
	le careé d’agneau — агнешко каре
	le cassoulet — свинско, патица и кренвирши, задушени с боб
	la choucroute — кисело зеле
	le confit — маринована гъска или патица
	le coq au vin — петел с вино
	le côte d’agneau — агнешки котлет
	les cuisses de grenouille — жабешки бутчета
	la daube — задушено
	le dinde — пуйка
	I’escargot — охлюв
	le faisan — фазан
	farci — пълнен
	le foie de veau — телешки дроб
	le foie gras — гъши пастет
	le jambon — шунка
	le lapin — заек
	le magret de canard — патешки гърди
	le medaillon — медальон
	I’’oie — гъска
	la perdrix — полска яребица
	le petit-gris — дребен охлюв
	la pintade — токачка
	le porc — свиня
	le pot-au-feu — ястие от варено говеждо с моркови
	le poulet — пиле
	le poussin — младо пиле
	les rognons — бъбреци
	roti — печено
	le sanglier — глиган
	la saucisse — кренвирш
	le saucisson — салам
	le veau — теле, телешко месо


	__Рибни ястия__
	I’anchois — аншоа
	I’anguille — змиорка
	le bar (или loup) — лаврак
	la barbue — калкан
	le belon — стрида
	le brochet — щука
	le bigorneau — морски охлюв
	la bouillabaisse — рибена супа
	le brochet — щука
	le cabillaud — треска
	le colin — треска
	le coquillage — мида, стрида
	la coquille Saint-Jacques — мида
	la crevette — скарида
	la daurade — златоперка
	I’encornet — сепия
	le flétan — камбала
	les fruits de mer — морски дарове
	I’homard — омар
	I’huitre — стрида
	la langoustine — едра скарида
	la limande — камбала
	la lotte — морски дявол
	la moule — мида
	moules mariniéres — миди c бяло вино и кромид лук
	la poulpe — калмар
	la raie — скат, калкан
	le saumon — сьомга
	le thon — риба тон
	la truite — пъстърва


	__Сосове__
	aïoli — чеснов сос
	americaine — сос от бяло вино, домати, масло и коняк
	bearnaise — яйце, масло, вино и подправки
	forestiere — гъби и бекон
	hollandaise — яйце, масло и лимон
	meunière — масло, лимон и магданоз
	meurette — сос с червено вино
	mornay — сметана, яйце и извара
	paysan — сос по селски, в различните области е различен
	pistou — провансалски сос с босилек, чесън и зехтин
	provencal — обикновено домати, чесън и зехтин


	__Зеленчуци__
	I’ail — чесън
	I’artichaut — ангинар
	les asperges — аспержи
	I’aubergine — син домат
	I’avocat — авокадо
	le cepe — гъба червенушка
	le champignon — гъба
	les chips — чипс
	le chou — зеле
	le choufleur — цветно зеле
	le concombre — краставица
	le cornichon — корнишон
	la courgette — тиквичка
	cru — суров
	les crudites — сурови зеленчуци
	les epinards — спанак
	le haricot — зрял боб
	les haricots rouges — червен боб
	les haricots verts — зелен фасул
	les lentiles — леща
	le maïs — царевица
	le mange-tout — фасул, който се яде с шушулките
	le mesclun — така се наричат зелените листа на различни растения (маруля, спанак, синап, лапад и т.н.), от които се прави салата
	le navet — ряпа
	la noisette — лешник
	la noix — орех
	I’oignon — кромид лук
	le poireau — праз
	le pois — грах
	le poivron — чушка
	les pommes de terre — картофи
	les pommes frites — пържени картофи
	le radis — репичка
	le riz — ориз
	la roquette (arugula) — дива горчица (рукола)
	la salade verte — зелена салата
	la truffe — трюфел


	__Плодове__
	I’ananas — ананас
	la cerise — череша
	le citron — лимон
	le citron vert — зелен лимон
	la figue — смокиня
	la fraise — ягода
	la framboise — малина
	la groseille — френско грозде
	la mangue — манго
	la mirabelle — мирабела
	le pamplemousse — грейпфрут
	la péche — праскова
	la poire — круша
	la pomme — ябълка
	le raisin — грозде
	la prune — слива
	le pruneau — сушена синя слива


	__Закуски__
	le croque-monsieur — запечен сандвич с шунка и кашкавал
	I’oeuf a la coque — варено яйце
	oeufs au jambon — яйца с шунка
	oeufs brouilles — бъркани яйца
	oeufs sur le plat — пържени яйца
	le yaourt — кисело мляко


	{img:142_karta_metro.jpg|#Париж, метростанции}
	{img:143_legenda.jpg|#Легенда карти}
	{img:144_karta_paris.jpg|#карта Париж}
