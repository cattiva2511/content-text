>	Бележка от автора

	Няма книга от такъв ранг, която да може да бъде съставена без помощта на изявени и изключително надарени редактори. Както и други книги, издадени преди тази, аз се опрях на помощта на Вика Риба Кьостлер и Луис Зин за редактирането и транскрипцията. Също така благодаря на Лий Уайдън, Керън Уорнър и Брус Уилсън.


>	Въведение

	Днес, много повече отпреди години, десетки милиони американци търсят алтернативни методи за предпазване и лекуване на редица заболявания. Защо? Конвенционалната медицина просто не може да се справи с крайностите. Истина е, че тя е свършила добра работа в някои кризисни области, включващи травматологията, бързата помощ, както и при лечението на инсулта, трансплантацията на органи, интензивното лечение и изгарянията. Но един обективен поглед към здравеопазването като цяло пи показва другата страна на нещата. При лечението на хроничните заболявания, от които страда нашето общество — сърдечни заболявания, рак, артрит, заболявания на мозъка, диабет — традиционната медицинска наука не жъне големи успехи. Профилактиката не е на нужната висота. Злоупотребява се със силни лекарства, причиняващи често пъти вторични заболявания (предизвикани от лекаря или от болницата). Имайки предвид тези проблеми около лечението на хроничните заболявания, възниква необходимостта от тази книга.
	Тази книга е създадена с идеята да предостави второ становище на объркания пациент. Но това второ становище не наподобява второто лекарско мнение, с което се сблъскват повечето американци, свързано с това кой бетаблокер или антидепресант да приемат или как точно да бъде извършен коронарният байпас. Поради тази причина няма полза от различните мнения, след като всички даващи съвети лекари са привърженици на една школа. Не, тази книга е замислена като контрастиращо становище, подобно на глътка свеж въздух. Идеята, залегнала в нея, е да се погледне на нещата от различен ъгъл и да се намери начин да станем съставна част от природата, което е естествено, от едни нов начин на живот.
	Разбира се, аз не съм вашият личен лекар, следователно не можете да приемете съветите ми за лечение на ваше конкретно специфично състояние. Но когато обсъдите с личния си лекар възможностите за алтернативно природно лечение, то информация за това лечение ще можете да намерите в тази книга.
	И накрая, смятам, че е важно за всеки, който търси някакво лечение — алтернативно или конвенционално, да се вслуша в това, което другите са предприемали като лечение, и в опита, който споделят. Поради тази причина в книгата трябва да бъде включен опитът на моите пациенти. Прочетете какво имат да кажат пациентите за естествените терапии от ароматотерапията до витамините, от хелацио-терапията до ци гун. Техните разкази дават човешки облик на тези начини на лечение и човешки аспект на здравеопазването и по този начин осмислят тази област на медицината.


>	Част първа
>	Заболявания

>>	Стареене

>>>
	Планинските жители на Хималаите са известни с дълголетието си. Нещо нормално е за хунзите да живеят 120 години в добро здраве, дължащо се на водата, богата на минерали, на екологично чистия въздух и храната, богата на комплекс от въглеводороди, така както и на активния и целенасочен начин на живот. На островите Питкарип в Тихия океан е обичайно хората, прехвърлили седемдесетте, да се трудят редом с двадесетгодишните. Местните жители дължат силата и жизнеността си на природосъобразния начин на живот и на хранителен режим, състоящ се основно от зърнени храни, плодове и зеленчуци.
	В Китай лекарите са изучавали тайните на подмладяването с хилядолетия и са знаели от древността как да поддържат функционирането на половите жлези в напреднала възраст с помощта на билки, акупунктура и специални физически упражнения, наречени тай чи и ци гун.
	Американците има какво да научат от тези култури. Западните народи в по-голямата си част водят забързан, неприродосъобразен начин на живот. Ние се храним с девитализирани храни и лекуваме неразположенията си с много лекарства. В средата на живота си прекратяваме физическите упражнения и губим мускулна маса. В резултат на това намалява костната плътност и се забавя метаболизмът, което причинява отпуснатост и слабост и поставя началото на остеопорозата. Много възрастни хора са физически, а някои от тях и психически отпуснати поради лоши навици в продължение на целия им живот.
	Положителна е ролята на учените, които ни разясняват процеса на стареене и как можем да го забавим и дори да го преобърнем. С помощта на техните усилия научихме, че стареенето започва на клетъчно ниво, с вредата, нанасяна от свободните радикали, и че витамините с антиокислително действие, минералите и ензимите могат да предотвратят тези разрушения. Нещо повече, изследванията доказват стойността на естествените регенеративни лекарства, оценени още в древността, и на новите „елегантни лекарства“, които подобряват мисловната дейност.
	И тъй като тази информация стига до широката общественост, все повече хора се опитват да върнат стрелките на часовника, като се хранят по-добре, допълват хранителните си режими, намаляват стреса и увеличават спортната си активност. Най-важното е, че се промени начина на мислене и хората се чувстват по-млади, дори в напреднала възраст. Това е важно, защото когато се чувства стар, човек създава психологична реакция на организма си. Когато си представяме, че с напредването на възрастта губим сила и жизненост, това се и случва. И обратното, когато приемаме времето за приятел, можем да останем млади и жизнени, след като достигнем петдесет, шестдесет и дори по-напреднала възраст. Наистина със съвременните познания и нарастването на положителното мислене не е невъзможно да си поставим за цел удължаването на живота ни, изпълнен със здраве, то този на хунзите.


>>>	Дезинтоксикацията — за борбата със стареенето

>>>>
	Колкото повече токсини приемаме, толкова по-бързо остаряваме. Козметичните процедури като лифтинг и боядисване на косата могат да ни помогнат да изглеждаме по-млади, но само временно. За да можем в действителност да се регенерираме, трябва да елиминираме отровите, съдържащи се в организма ни. Младежкият вид, който ще се получи като резултат от този процес, е продукт на подобреното ни здраве.
	Пречистващите процедури датират от хилядолетия. Есените например пълнели кратуни със студена речна вода и използвали дълги тръстики, за да изгонят „дявола“ от червата си. В съвременния замърсен свят прочистването на червата е извънредно важно, независимо от това колко добре се грижим за здравето си, ние дишаме замърсен въздух, къпем се със замърсена вода и приемаме всички възможни химикали. Веднъж абсорбирани от организма, тези вещества не могат да бъдат отстранени от организма по друг начин, освен чрез дезинтоксикация.
	Някои от методите на дезинтоксикация са насочени към точно определени системи, а други, като диетата със сокове и хелацио-терапията, помагат за прочистване на целия организъм.


>>>>	Диета със сокове

	Провеждането на диетата може да се оприличи с почистване и ремонт на къщата. Подлагането на диета със сокове дава възможност на храносмилателната система да почине и да насочи вниманието си върху всички участници, нуждаещи се от лечение. Към края на процеса всичко работи по-добре и кожата придобива здрав вид.
	Диетата, изглежда, е най-добрата идея за американците. Ние обикновено приемаме с 10–20% повече калории, отколкото се нуждае организмът ни. Факт е, че за повечето хора е полезно да се подложат един или два дни на диета с прясно изцедени сокове, протеинови напитки, чиста вода и билков чай. Първоначално е препоръчително да се уточни процедурата с лекар, който разбира ползата от гладуването. Ако приемате някакви лекарства, не бива да ги спирате, преди лекарят да е преценил, че това няма да ви навреди. Предлагам ви някои основни точки:
	Когато приготвяте соковете, използвайте винаги, когато е възможно, продукти без химическо съдържание, тъй като химикалите, съдържащи се в обработените плодове и зеленчуци, се концентрират в сока. Това естествено противоречи на процедурата на пречистване, която провеждате. Пийте осем чаши дневно сок и ще въздействате на цялото си тяло до максимално полезното снабдяване на организма с фитохимикали, антиоксиданти — витамини и минерали, хлорофил и ензими.
	За да се осигури доброто приемане от организма, трябва да разберете, че соковете от тъмнозелени зеленчуци, като спанак, магданоз и пореч, са силно концентрирани и свободно могат да се разреждат с по-воднистите сокове от зеле, целина, тиква, алое или с минерална вода. Бързото им изпиване лишава мозъка от удоволствието от вкуса им и подлага на нежелан стрес бъбреците и пикочния мехур. И накрая, помнете, че връщането към нормално хранене трябва да е постепенен процес. Прехранването не е добро по принцип, но след гладуване то е изключително вредно за организма.
	След като тези прости правила бъдат спазвани, започва удоволствието от диетата със сокове. Изборът между моркови/ябълки, ананас/кълнове, домати/лимон с малко червен пипер може да се задоволи вкусовите потребности за целия ден. Освен това организмът приема жизнено необходимите за доброто му функциониране хранителни вещества. Ето някои от полезните плодове и зеленчуци, които може да изберете:

#	Ябълки
	Ябълките помагат за преодоляването на кожни и чернодробни неразположения. Имат разслабителен ефект и са ефикасно средство за храносмилане и отслабване.

#	Цвекло
	Пийте сок от цвекло, за да подхраните черния дроб, един от най-важните органи на тялото поради стотиците му различни функции. Ако вашият черен дроб функционира добре, най-вероятно и всичко останало в тялото ви ще е работи добре.

#	Зеле
	Зелето има високо съдържание на витамин K, то притежава и раковозащитни свойства. Идеално е за лечение на стомашни неразположения, особено когато се комбинира с черен оман.

#	Морков
	Морковеният сок притежава висока концентрация на антиоксиданти, включително на бетакаротин и витамините A, C и E. Освен това съдържа здравословни минерали и витамини, забавящи стареенето. Едно предупреждение, отнасящо се до морковения сок: тъй като е богат на естествени захари, този сок трябва да се разрежда с вода, особено когато има дисбаланс на кръвната захар.

#	Целина
	Съдържа умерено количество натрий, не във вредната му форма, а в полезния, естествен вид, подпомагащ клетъчната химия.

#	Пъпеш
	Сокът от пъпеш е прекрасен за пречистване на бъбреците. А знаете ли, че доставя и широк спектър от ензими, минерали и хлорофил? Пийте пъпешовия сок чист, без да го комбинирате с други плодове и зеленчуци.

#	Ананас
	Сокът от този плод съдържа бромни съединения с противовъзпалително действие. Това е полезно особено при облекчаването на артритните симптоми.


	Сюзън Ломбарди, основателката на здравен център в Палм Спрингс, Калифорния, и автор на „Десет лесни стъпки за пълно здраве“, препоръчва сокова комбинация от моркови, целина, зеле и цвекло, смесени в равни количества, и добавка от малко червен пипер за вкус и подобряване на кръвообращението. Този коктейл се приема през деня по време на гладуването, за да подейства лечебно на всяка част от организма.
	Понякога човек временно не се чувства добре в периода на гладуване. Това се нарича оздравителна криза и обикновено настъпва на третия ден. Това не е задължително лош симптом, а често пъти знак, че тялото се освобождава от токсини, най-вероятно от пристрастия, ако например имате навик да употребявате кофеин, захар и млечни храни. Най-добрият съвет в такъв случай е да си почивате и да пиете много вода. След кратко време дискомфортът ще изчезне и организмът ще се зареди с нова енергия. Вашият личен лекар може да ви даде повече напътствия по време на диетата със сокове.


>>>>	Хелацио-терапия

	(Хелацио произлиза от гръцката дума „хела“, означаваща „клещи“. Процесът, използван от тази терапия, се състои от „приклещване“ на вредните вещества от молекулата на ЕДТА и извеждането им от организма).
	Хелацио-терапията е полезна в много аспекти, всеки от които води до дълъг и здравословен живот. Въпреки че няма изследвания, доказващи директната връзка с дълголетието, някои от тях показват благотворното й влияние върху четирите основни заболявания с летален изход в Съединените щати: сърдечни заболявания, рак, заболявания на мозъка и на кръвоносните съдове и хронични белодробни заболявания.
	По време на лечението лекарите предписват човешка аминокиселина, наречена ЕДТА, вкарана по венозен път. Попаднала в кръвта, ЕДТА се свързва с тежките метали, като олово, кадмий и живак, обхваща тези субстанции, докато ги изведе от организма през бъбреците. Елиминирането на тези вещества предпазва от преждевременно остаряване и редица заболявания.
	При нашата замърсена среда много лекари препоръчват хелацио-терапията при хора над тридесет години. С напредването на възрастта токсичните метали от обкръжаващата ни среда, особено оловото, се вграждат в скелета. Дори естествения калций може да се натрупа в неподходящи места. Хелацио-терапията ще изтегли калция от кръвоносната система и ще го върне обратно в дългите кости, като по този начин предпази от остеопороза.
	Друго полезно действие на хелацио-терапията е, че подпомага работата на мозъка. Като се отстранят блокиращите артериите вещества, се увеличава притокът на кръв към мозъка и се подобряват свързаните с него способности. Когато кръвоносните съдове са освободени и отворени, хората са изложени по-малко на риск от инфаркт.


>>>>	Дезинтоксикация на специфичните системи

	Ние притежаваме няколко органа за дезинтоксикация. Това са червата, бъбреците, черния дроб, кожата и белите дробове. Също така важна роля играят и лимфните жлези. Всеки орган трябва да работи максимално ефективно, за да предотврати претоварването на другите свързани органи. Предлагам ви някои терапии, полезни за тези органи.

#	Черва
	Обикновено човек съдържа по стените на червата си няколко паунда фекална маса, която може да създаде констипация, емоционални смущения и представлява добра среда за развитието на болестотворни бактерии. За да се помогне за решаването на този проблем, може да се приготви дезинтоксикираща напитка от ленено семе и семена от psyllium и бентонит, течна глина. Тази рецепта е прекрасна за прочистване на дебелото черво, тъй като глината абсорбира токсините, а семената набъбват във водата и почистват стените на червата.
	Друга полезна техника е клизмата. Тази терапия внимателно изминава червата с помощта на вода, въведена в тях в малки количества на отделни интервали. Водата преминава през цялата дължина на червото. При този процес старите натрупвания от фекална маса се отделят и изхвърлят. Често пъти тази маса е била свързана с червата в продължение на много години и съдържа милиони бактерии. Докато не се отстрани, представлява идеална болестотворна среда.
	Клизмата възстановява червата до естествената им форма и функция, така че храната да бъде по-лесно абсорбирана и елиминирана, състоянието на кожата се подобрява и раздразнителността, умората и констипацията изчезват. Здравото дебело черво означава здраво тяло.

#	Бъбреци
	Листата от глухарче, ехинацеята и царевичната свила са полезни за бъбреците. Кратковременното гладуване, по време на което ябълковия сок се смесва с малко магданоз, също подобрява здравето на бъбреците.

#	Черен дроб
	Млечен магарешки бодил действа профилактично на дейността на черния дроб и помага на този орган да елиминира токсините. Това на свой ред води до здраве и младежка жизненост.

#	Бели дробове
	С всяко издишване се извеждат токсини от организма. Един от най-добрите начини за повишаване на капацитета на белите дробове е провеждането на редовна аеробна гимнастика. Разбира се, гимнастиката оказва и друго благотворно влияние, освен улесняването на белодробното функциониране. Тя ни дава възможност да отделяме токсините и през кожата, като се изпотяваме. Дава възможност на по-голямо количество кръв да навлиза в тъканите на тялото, което предпазва клетките от преждевременна смърт. С поемането на кислород от клетките на мозъка гимнастиката предотвратява или свежда до минимум старческото слабоумие. Подобрява метаболизма, така че тялото може лесно да поддържа нормално тегло. И най-накрая, упражненията за поддържане на теглото, като бързо ходене, джогинг и вдигане на тежести, увеличават костната плътност и по този начин предпазват от остеопороза.

#	Кожа
	Нашата кожа има не само защитно действие, тя също така отделя ежедневно много токсини. Но за да изпълнява добре тази си функция, порите не бива да бъдат запушени. Една от техниките, осигуряващи проходимостта на порите, е изчеткването на кожата. С помощта на естествена четка или люфа разтривайте кръгообразно кожата, за да отстраните мъртвата кожа, запушваща порите. Винаги разтривайте около сърцето и никога тънката кожа на лицето.
	Сауната е добър завършек на кожното разтриване, защото кожата отделя токсините с потта през отворените пори. Начинаещите трябва да започнат с температура около 110 градуса и постепенно да се адаптират към по-висока температура. Има и различни видове сауна и предписанията за всеки отделен вид трябва да се спазват.

#	Лимфна система
	Работата на лимфната система е да се отстранят болестотворните отпадни продукти от организма. Прочистващите билки от рода на репей, червена детелина, ехинацея, глухарче, жълт лапад и чесън могат да стимулират слабата лимфна система. Също така са полезни и масажът на лимфните и кожното разтриване.


>>>>	Възстановяване

	Тъй като си възвръщаме здравето с помощта на дезинтоксикацията, организмът става много чувствителен към възстановяващи лечения, например оздравяващи хранителни режими и добавяне на минерали и витамини. По-долу са представени общите препоръки за удължаващи живота храни и хранителни вещества. За по-прецизно провеждане на терапиите могат да се следват препоръките на лекар, занимаващ се с холистична медицина, базирани на резултатите от индивидуалните изследвания.
	Изследванията са важни, понеже ние не остаряваме едновременно. По-често органите на индивидите губят в различна степен енергията си. Западната медицина се отличава с лабораторните си анализи и един пълен набор от изследвания може да оредели кои точно системи на организма са излезли от баланс и с това причиняват преждевременно стареене. Изследванията могат да определят например дали надбъбречните жлези произвеждат достатъчно хормони, забавящи стареенето, дали витамините и минералите са правилно усвоени и дали токсични метали са замърсили системата. Резултатите могат да разкрият, че един пациент е анемичен поради железен дефицит например, докато при друг има недостиг на фолиева киселина. Резултатите помагат на терапевтите, практикуващи холистична медицина, да се насочат към специфичните нужди на пациентите си.
	След като започнете веднъж оздравителния режим, последвалите изследвания показват до колко препоръчаното лечение оказва влияние и могат да се правят съответни корекции към него. Приемането на някои хранителни вещества може да се преустанови в момента, в който организмът започне да си ги произвежда само, а други може да продължат да бъдат приемани. Например тироидните добавки са необходими за пациенти с ниска телесна температура, докато системата се включи след няколко седмици и започне да произвежда сама хормона в приложимата му форма. Други вещества, като витамин C, напускат тялото бързо и е необходимо да бъдат приемани неколкократно всеки ден.
	Останалите мерки за оздравяване също трябва да бъдат отбелязани. Това става с наблюдаването на симптомите и външния вид. Ако симптомите изчезват и външния вид се подобрява с времето, това е индикация, че терапията е ефикасна. И с възстановяването на силите на тялото човек може да отбележи допълнителни подобрения, като нарастване на издръжливостта, засилване на паметта и по-добър тонус на тялото.


>>>	Подмладяваща диета

	Храните, с които се храним, ни поддържат в равновесие — нито прекалено кисели, нито прекалено алкални. Един от начините да поддържаме стабилността на организма си като система е да проверяваме киселинността на урината си с помощта на pH-индикаторна хартия всяка сутрин. Идеалният резултат е 6,8. Отклоненията от тази стойност означава, че храната, с която се храним, е или прекалено кисела (под 6,8), или прекалено алкална (над 6,8). Киселите храни са особено вредни, тъй като водят до многобройни заболявания. Изключването на тези храни и приемането на повече плодове и зеленчуци на тяхно място ще подсилят организма.

#	Въглехидратен комплекс
	Подмладяващата диета включва високо съдържание на въглехидрати, като зърнените храни, бобовите, плодовете, зеленчуците, ядките и семената. Много от тях се консумират сурови или в състояние, близко до естественото, и не са ненужно преработвани или повторно сготвени. Пърженето е сведено до минимум, задушаването е приемливо. Много малко или изобщо не се приемат животински протеини и рядко се използват мазнини. Само 10–15 калории трябва да се получават от мазнини.
	Комплексът от въглехидрати ни помага по няколко начина. Първо, той е богат на целулоза и по този начин предпазва от обичайните страдания, свързани със стареенето: запек, хемороиди, чревни заболявания, язви, високо кръвно налягане, рак на дебелото и правото черво, общо отравяне на организма. Той също така е богат на фитохимикали, антиоксидантни вещества, намиращи се в растенията, които ни помагат да се предпазим от болести като рака, артрита и сърдечните заболявания, от бръчките и старческите петна.
	С подлагането ни на диета, основана на въглехидратите, ние се чувстваме не само по-здрави, но и изглеждаме по-добре. Повечето хора увеличават теглото си с възрастта, защото метаболизмът им се забавя. Комплексът от въглехидрати решава проблема, защото е бързо смилаем. Тридесет минути след приемането на храна, състояща се от ориз и зеленчуци, тялото започва да я изгаря с максимална скорост — процес, продължаващ от 2½ до 3 часа. Разбира се, когато храните се консумират без мазни или сметанени сосове. Но това не означава, че храната трябва да е лека. Много готварски книги показват как храната може да бъде подправена и гарнирана.
	Как храната може да сведе до минимум бръчките? Бетакаротинът от морковите и другите жълти/оранжеви зеленчуци влиза през външната мембрана на клетките и оказва известна защита от вредата на слънчевите лъчи. Братовчедът на това вещество, ликопенът, е два пъти по-силен. Ликопенът е веществото, което дава червеният цвят на динята, домата и червения грейпфрут. Според изследванията ликопенът прониква през външната мембрана на клетките на кожата и я защитава от вредното въздействие на ултравиолетовите лъчи.

#	Зелени храни
	Зелените растения са богати на хлорофил, абсолютен пречистващ кръвта агент. Хлорофилът е познат с лечебното си действие върху различни инфекции на дихателната система и може да неутрализира действието на различни замърсители, като вторично тютюнопушене, дизелово гориво, въглищен прах. В допълнение на това те могат да повишат стойностите на киселинното pH. Следователно храната се абсорбира по-добре и антиоксидантите са в състояние да повишат ефикасността на своята дейност и да засилят имунната система. Това, от друга страна, е ключовият аспект на забавяне на процеса на стареене.
	Като идеални източници на хлорофил може да приемете ечемика и житото. Те имат високо съдържание на супероксид дисмутаза — антиоксидантен ензим, който извежда свободните радикали от тялото, а те са много по-богати на минерали, аминокиселини и микроелементи от повечето растения.

#	Морски зеленчуци и водорасли
	Може и да не са често употребявани в домакинството думи, но трябва да знаете, че морските зеленчуци дулс, келп и нори са извънредно богати на минерали, особено на калций, йод, калий и магнезий, а също така и на микроелементи. Келпът може да възстанови равновесието на тироидния метаболизъм. В резултат се поддържа теглото, и се възстановяват много състояния, причинени от тироидален дисбаланс, включително стомашни и дихателни неразположения.
	Спирулината и хлорелата са едноклетъчни водорасли, богати на хлорофил, витамини, минерали и аминокиселини. Тези храни помагат при защитата на клетките и увеличават енергията им. С изграждането и подсилването на клетките те противодействат на стареенето.

#	Чесън и лук
	Тези две растения са здравословните суперзвезди, защото съдържат серни съединения, оказващи противораково и противоостаряващо действие.

#	Вода и сок
	Чистата вода е незаменима част от добрия хранителен режим, но повечето хора не я приемат в достатъчно количество. Това е важно, защото приемането на по-малко от оптималното количество вода може да причини обезводняване на мозъка, причинявайки симптомите на старческо слабоумие при възрастните. Осем чаши дневно е необходимият минимум. В допълнение като постоянна част от хранителния режим трябва да се приемат пресни, богати на ензими сокове.

#	Антиоксидантни добавки
	С намаляването на вредата от свободните радикали антиоксидантите ни помагат да останем млади, жизнени и продуктивни през целия си живот. Някои антиоксиданти се произвеждат естествено от организма, но за да предизвикаме възстановяване, трябва да ги приемем допълнително като на хранителни добавки. Ето списъка на хранителните вещества, които трябва да приемаме ежедневно:
	Витамин A — 1000–3000 IU на едно хранене. Изследванията на кръвта могат да определят дали човек приема излишно количество от витамин A, което може да е токсично.
	Бетакаротин — над 25000 IU на хранене. Бетакаротинът е нетоксичен прекурсор на витамин A, който забавя процеса на стареене и намалява риска от рак.
	Биофлавоноиди — минимум 75 мг три пъти дневно екстракт от гроздови семена, един от най-силните антиоксиданти.
	Витамин C — 3000–5000 мг разделен на дози през деня. За борба със заболяванията се дават по-големи дози перорално и интравенозно. Витамин C има силно подсилващо действие върху имунната система. Когато витамин C се комбинира с витамин A и E, а също и с рибофлавин и бетакаротин, намалява рискът от катаракта (перде на очите) и макуларна (на очната макула) дегенерация.
	Витамин E — 400–800 IU дневно, приеман с основното ядене. Витамин E е най-полезен в естествената си форма (като смесен токоферол или D-алфа токоферол). Избягвайте синтетичната му форма (dl-алфа токоферол).
	Селений — 100 мкг на хранене. Селенът е необходим за производството на гутатоион пероксидаза — антиоксидантен ензим, защитаващ организма от вредата от свободните радикали. Важен е и при предпазването от рак и кардиомегалия (разширяване на сърцето, което причинява преждевременно стареене и ранна смърт).
	Цинк — 30–50 мг дневно. Цинкът подхранва над 100 ензимни системи в мозъка, както и други системи в тялото. Незаменим е при образуването на стомашна киселина. При липса на необходимото количество цинк се наблюдава синдром на маладсорбция. Повечето възрастни хора изпитват недостиг на цинк.
	НАДН — 2,5 мг дневно. НАДН е съкращение от никотинамид аденин динуклеотид. Той е мощен антиоксидант и е известен като коензим Q1. Всяка жива клетка съдържа НАДН и там той играе централна роля в произвеждането на енергия. Стареенето се свързва със загубата на енергия, дължаща се на увеличената клетъчна дегенерация, и смърт. НАДН помага на клетката да оцелее и да се засили. Препоръчва се ри загуба на паметта, както и пи лечение на Алцхаймер и други деменции, Паркинсон и хореа на Хънтингтън.

#	Минерали и ензими
	Нина Андерсън, авторка на книгата „Над петдесет, но на външен вид тридесет“, подчертава важността на минералите и ензимите като два ключови фактора в борбата със стареенето. Минералите могат да се намерят във всяка част от организма ни. Те са в нашите тъкани, кръв и кости. Те помагат в произвеждането на хормони, както и в предаването на нервния импулс и балансират енергията ни. Много са малко органите, които могат да работят изправно без тях.
	Изпитваме нужда да приемаме минерали, за да се поддържа равновесието в тялото. Ако липсват незаменимите минерали, организмът започва да усвоява вредните елементи, като олово, алуминий, живак в стремежа си да компенсира дефицита. Да се поддържа равновесието означава също да се намалят случаите на дегенеративни заболявания, свързани със стареенето, като артрити и остеопороза. Артритите започват с недостиг на калций, магнезий и електролити. Остеопорозата е резултат от извличането на минерални вещества от костите, когато има недостиг от тях в кръвта.
	Тъй като непълноценните почви вече не съдържат пълния спектър от минерални вещества, се явява необходимостта от приемане на минерални добавки. Най-добре е да се приемат кристалоподобни минерални вещества. Те са много фини и преминават през клетъчната стена, навлизат във вътрешността на клетката, поддържат кръглата форма на клетката чрез осмотичното й налягане. Това предпазва клетката от вредното въздействие на свободните радикали.
	Още по-важни са ензимите — катализатори, които стимулират всички клетъчни процеси. Без правилното функциониране на ензимите витамините и минералите не могат да извършват дейността си. Преди водоразтворимите витамини A, D, E и K да бъдат разградени например, те се нуждаят от ензима липаза. С други думи, те са частично изведени от тялото. Богати на ензими са суровите храни и особено соковете. Но за да се увеличи нивото на ензимите в бъдеще, те трябва да се приемат като хранителни добавки, отново за препоръчване е кристалоподобната форма.
	Антиоксидантните ензими се произвеждат естествено от тялото и включват супероксид дисмутаза, глутатион и каталаза. За да се поддържа високо нивото на производството на ензими, са необходими достатъчно количество минерали.

#	Билки
	Билките ни помагат да устоим на болестите, като засилват имунната ни система, така че да сме в състояние да се предпазим от нашественици от всякакъв вид. Те представляват важна част от всяка програма за борба с процеса на стареене и може да се приемат във вид на капсули, прах, чай или тинктури.

#	Фо-ти тиен
	Това е букет от китайски билки, които подмладяват ендокринната система, поддържайки половите жлези в най-добра форма през целия живот. Тази рецепта възстановява жизнеността на нервните клетки и поддържа чистотата на кръвта.

#	Чесън
	Чесънът има многостранно благотворно влияние и трябва да се използва от всички. Предпазва сърцето и черния дроб и може да действа профилактично на рака. Притежава антивирусни, антибактериални, антиартритни и антипаразитни свойства. Поддържайки силна имунната система, чесънът помага на тялото да се пребори с дегенеративните сили.

#	Гинко билоба
	Листата на гинкото произлизат от най-старите дървесни видове на планетата. Уникалните им свойства са спомогнали за оцеляването им през вековете и някои казват, че точно те могат да помогнат на хората да забавят процеса на стареене. Гинкото е познато с положителното си въздействие върху микрокръвообращението, най-вече в мозъка. По тази причина може да се счита за идеална билка за пациенти с Алцхаймер. Според клиничните изследвания пациентите, страдащи от това заболяване, подобряват състоянието си при приемане на билката три пъти дневно. Гинко се използва също и за облекчаване на други симптоми на стареенето, свързани с лошото кръвообращение: главоболие, вертиго, шум в ушите, виене на свят, студенина и изтръпване на крайниците, схващане и намалена способност за ходене на дълги разстояния.

#	Жен-шен
	Китайците тачат жен-шена от древността, считайки действието му за изключително подмладяващо, за афродизиак и за подобряващо на повечето състояния. Точно тази способност да помага при различни състояния може да се дължи на факта, че жен-шенът, е адаптоген, което означава, че действа съвместно с тялото за коригиране на равновесието в организма. Например, ако кръвното налягане е прекалено високо, помага за свалянето му, а ако е прекалено ниско — за покачването му.
	Съществуват няколко типа жен-шен на съвременния пазар и е важно да правим разлика между тях. Корейският (червен) жен-шен е много лют и е подходящ за хора, студени по натура. Съща така се смята, че билката подсилва сексуалния жар и по тази причина не се препоръчва за хора над 45 години. Китайският (бял) жен-шен е по-мек, а американският жен-шен е студен и помага при горещи или възпалителни състояния. Американският жен-шен поддържа храносмилането, бъбречната функция и общата жизненост.

#	Готу кола
	Слоновете — животни, познати с прекрасната си памет и дълъг живот, се хранят с готу кола. Подобно на тях хората, приемащи готу кола, могат да очакват дълголетие, добра памет и острота на мисълта.

#	Сарсапарила
	Тази билка съдържа фитоестрогени — растителни съединения, които заместват естрогена и действат като прекурсори при производството на полови хормони и надбъбречните жлези и яйчниците или тестисите. Тези фитоестрогени също така действат като прекурсори на произвеждания от надбъбречните жлези хормон DHEA, един от хормоните, предпазващи от стареене.


>>>	Ароматотерапия
>>>>

	Правилната употреба на есенциалните масла може да ни помогне да преодолеем много физически и психически състояния, свързани със стареенето. Често пъти те ни действат като чувствителна алтернатива на лекарствата с нежелателни странични въздействия, защото, за разлика от тях есенциалните масла са естествени субстанции, които тялото приема с готовност. Те оказват благотворно влияние на психично ниво и същевременно ни карат да се чувстваме отпуснати и приповдигнати.
	Ароматотерапевтката Шърли Прайс посочва, че никой от нас не се чувства стар, докато не легне болен, и че ароматотерапията е един начин да се чувстваш отново по-здрав и следователно по-млад. Тя ни напомня, че когато се използва ароматотерапия, е важно да се използват чисти масла от магазините за ароматична медицина, за чиято дестилация са използвани органични растителни материали от естествен източник. Тя също така препоръчва поръчването на лекарствата по техните латински наименования, за да сте сигурни, че няма да получите продукти с подобни имена, но със значително различни действия. Ето някои състояния, които често сполетяват възрастните хора, и някои есенцални масла, които могат да им подейства облекчаващо:


>>>>	Безсъние

	Есенциалното масло, използвано, за да предизвика сън, е лавандуловото (Lavandulla officinalis). Тя може да се изпари и да се вдиша от кожата или да се добави към лосион-носител и да се масажира около раменете (около 12 капки на 4 течни унции). Друго сънотворно есенциално масло е бергамотовото (Citrus begamia), майорановото (Organium majorana), римска лайка (Anthemis nobilis), лимон (Citrus limon) и илан-илан (Cananga odorata).


>>>>	Лошо храносмилане

	Храносмилателните неразположения често могат да се преодолеят с употребата на есенциални масла перорално, но това може да се прави само под наблюдението на клиничен ароматотерапевт. Чай с есенциални масла може да се приготви с добавката на една или две капки от специфичното масло в чая заедно с чаената торбичка. Кимионът (Carum carvi) е идеалният избор и може да се приема заедно с горчив портокал. Също полезен за храносмилането е сладкият копър (Foeniculum vulgare dulce), който е силен и може да се използва само в комбинация с други масла под наблюдението на ароматотерапевт.


>>>>	Артрити

	Обезболяващите противовъзпалителни масла помагат за облекчаване на мускулните болки и артрита. Те включват кориандър (Coriandrum sativum), хвойна (Juniperus communis), розмарин (Rosemarinus officinalis) и Melaleuca viridiflora.


>>>>	Загуба на паметта

	Розмаринът и лютивата мента (Mentha piperita) са меки стимулатори на нервната система, познати със засилващото си действие върху паметта. Други подходящи масла включват тамян, роза и градински чай. Най-добър ефект се получава при инхалации, но тези масла също така могат да се добавят и към водата за къпане или да бъдат масажирани в косата, ръцете или краката.


>>>	Намаляване на стреса

	Стресът претоварва надбъбречната система и е основният причинител за преждевременното стареене и ранна смърт. В нашето забързано време ние трябва да направим съзнателно усилие да забавим и открием удоволствието от живота. Много методи помагат на разума да превъзмогне стреса, включително и дълбокото дишане, тай чи, йога, медитацията, ци гун, мантрас, масажи, рейки, а и биоенергитичното зареждане.
	Един от тези методи, рейки, представлява силен инструмент в тази област. Терминът за универсалната жизнена сила е японски и рейки е форма на терапевтичен подход, действащ разширяващо и канализиращо на тази енергия. Тази техника, подобно на акупунктурата, се съсредоточава върху централните меридиани или енергийните пътища и привържениците й използват способностите й да отблокира физическите и емоционалните пътища, да предизвика обща релаксация и да повиши възстановяването от стрес и наранявания.


>>>	Какво да се избягва

	Поддържането ни млади и здрави е акт на равновесие, който изисква да компенсираме милиардите фактори, нарушава и равновесието ни. Такива като храната и химичните вещества, които изкуствено стимулират енергията и свалят защитата на тялото (кафе, наркотици, цигари и алкохол, токсини, намиращи се в околната среда, които действат на имунната система, и лекарства, които маскират симптомите, като антиациди, диуретици или аспирин). Много важно е също така да се освободим от предупрежденията относно стареенето и вместо това да останем активни. Накрая нека помним, че не трябва да оставим стреса да унищожи най-доброто от нас.


>>>	Обобщение на лечението

	Всеки един метод, който отстранява токсините, които натрупваме ежедневно, забавя процеса на стареене. Някои методи на дезинтоксикация са гладуването със сокове, хелацио-терапията, промиването на дебелото черво, упражненията, кожното разтриване, сауната и употребата на билки.
	Лабораторните изследвания могат да ни научат кои системи се нуждаят от подсилване и следователно кои хранителни вещества са полезни.
	Хранителният режим е този, който балансира нашето pH. Най-добрите храни са плодове, зеленчуци, сърнени храни, бобови храни, ядки и семена.
	Антиоксидантните добавки ни поддържат млади, като намаляват вредата от свободните радикали. Това включва витамин A, бетакаротин, витамин C, витамин E, селен, цинк и НАДН.
	Билките, които забавят процеса на стареене, включват фо-ти тиен, чесън, гинко билоба, жен-шен и готу кола.
	Есенциалните масла могат да облекчат обичайните състояния, свързани със стареенето, включително безсънието, неправилното храносмилане, артрита и загубата на паметта.
	Намаляването на стреса е от съществено значение за намаляването на процеса на стареене и за профилактиката на дегенеративните заболявания.


>>	Алкохолизъм
>>>

	Алкохолизмът опустошава мозъка, тялото и духа. Заболяването е продължителен дегенеративен процес, при който болният пие все повече и повече, докато стане зависим от алкохола. Може да бъде характеризиран по мозъчните неразположения, цирозата на черния дроб, гастрита, нервните заболявания и халюцинациите. Без добавянето на хранителни вещества алкохолът може да доведе до делириум тременс (внезапен психичен припадък, причиняващ смърт).
	Важно е да се разбере, че алкохолизмът влияе не само на алкохолика, а и на семейството му, приятелите, колегите и работодателите. Съпричастни към алкохолизма са също така жертвите на пияните шофьори. Цялата страна взима участие в този масов проблем, като се имат предвид човешките и икономическите загуби, свързани с него.
	В психологически аспект алкохолизмът се разглежда като дисбаланс на въглехидратния метаболизъм. Д-р Робърт Аткинс, лекар от Ню Йорк, обяснява, че хората жадуват за алкохол като заместител на захарта. Факт е, че много пациенти, отказали се от алкохола, се превръщат в „захарохолици“ или „сухи алкохолици“, тъй като се превключват от алкохол на захар. Ортомолекулярният лекар д-р Ейбрахам Хофър подчертава, че хранителният дефицит се добавя към проблема. Хората не се хранят здравословно и организмите им са бедни на хранителни вещества, най-вече на минерали — хром, цинк и магнезий.


>>>	Лечение
>>>>

	Конвенционалният начин за лечение на алкохолизма включва комбинация от лекарства от рода на лекарството „Антабуз“, които карат пациента да не се чувства добре, когато пие, и препоръки, както и друга обществена помощ. Философският смисъл на това лечение е, че алкохолизмът е доживотно заболяване, което може да бъде контролирано, но е нелечимо.


>>>>	Значение на храненето

	Естественият подход при лечението на алкохолизма го разглежда като поправимо заболяване. С други думи, при физиологично и емоционално възстановяване на равновесието човек може да превъзмогне това състояние. Лекарите натуропати твърдят, че доброто хранене е ключът в борбата с алкохолизма. Те отбелязват, че алкохолът ограбва хранителната система, което причинява вредното въздействие на свободните радикали и дегенеративните заболявания. Постоянното пиянство ускорява процеса, но и умереното пиене само спомага за загубата на ценни минерали и витамини от тялото. Затова всеки, който пие алкохол или който се възстановява от зависимостта си и има намерение да възстанови здравето си, може да се възползва от пълния спектър на хранителните добавки. По-долу са изброени тези с по-важно значение:

#	Витамин B-комплекс
	Витамините от групата B работят заедно, за да възстановят взаимодействието между мозъка и нервната система. Някои членове на семейството на B витамините са от специално значение за алкохолиците. Това са витамините B{sub}1{/sub}, B{sub}2{/sub}, B{sub}5{/sub} и B{sub}6{/sub}. Пантотеновата киселина B{sub}5{/sub} поддържа надбъбречните жлези и помага на тялото да регулира метаболизма на захарите.

#	Незаменими мастни киселини
	Алкохолиците са склонни към дефицит на тези доставящи енергия вещества, които могат да бъдат приети под формата на капсули.

#	Аминокиселини
	Две от тях — глутамин и L-метионин — са от изключително значение за дезинтоксикацията на мозъка. Тяхното действие се подсилва, когато се комбинират с витамин B{sub}6{/sub} и C. (Забележете!!! Глутаминовата киселина не може да замени глутамина, тъй като няма същият ефект.)

#	Микроелементи
	Повечето хора страдат от дефицит на микроелементи. Това е един проблем, чието значение днес е по-голямо от значението му в миналото, защото съвременната почва е бедна на тези незаменими вещества. Приемането на достатъчно магнезий, манган, хром и цинк е от съществено значение за възстановяването от алкохолизма.

#	Витамин C и кверцетин
	Витамин C е силен дезинтоксикиращ агент. Лечебното му действие е подсилено от добавката на биофлавоноида кверцетин. Големи дози от интравенозно приет витамин C и другите антиоксиданти могат да предпазят черния дроб и да подобрят обмяната на веществата.

#	Лецитин
	Лецитинът подобрява функционирането на мозъка и черния дроб, двата органа на алкохолиците, които се нуждаят от лечение.

#	Билки
	Като добавка към хранителните добавки билките са ценни при възстановяването на алкохолиците. Млечният магарешки трън е от особено значение, защото помага при лечението и възстановяването на функциите на черния дроб. Активната субстанция на тази билка е силимарин, доказана от кръстосано изследване, че притежава защитно действие на черния дроб при болни от цироза. Корените от валериан могат да помогнат на алкохолиците по един по-различен начин. Те са тонизатор на нервите и помагат за лечението на емоционалния стрес и болката, присъщи на отказването от алкохола. Сибирският жен-шен също не бива да бъде забравян при проблема с алкохола. Тази билка поддържа черния дроб и е показала, че хората, лекуващи се от алкохолизъм, рядко прекъсват лечението, когато приемат жен-шен.


>>>>	Хомеопатия

	Според научните изследвания хомеопатията може да играе значителна роля в лечението на алкохолизма. Изследванията разкриват, че пациенти, на които са предписани хомеопатични лекарства в химично зависими програми, задържат значително по-високи нива на въздържание за значително по-дълги периоди от време, след като завършат лечението, в сравнение с пациентите, които пренебрегват съветите, алопатичните лекарства и хомеопатичните билки. Факт е, че една година по-късно повечето хомеопатично лекувани групи не се завръщат към употребата на алкохол.
	Една част от успеха на хомеопатията може да се опира на възможността й да откликне на нуждите на отделната личност. Това, че двама души са алкохолици, съвсем не означава, че те са еднакви. Хомеопатичните лекарства са ориентирани към индивидуалните нужди. Например лекарството, наречено „Нукс вомика“, се предписва за лечение на махмурлука и се счита за подходящо при хора, които се чувстват замаяни или им се повдига, след като прекалят с пиенето. Хомеопатите предписват „Нукс вомика“ на пациенти с личност от тип A — хора, които имат склонност да бъдат импулсивни, агресивни, неприветливи, с констипация (запек) и проблеми с черния дроб.
	Друго хомеопатично лекарство, предписвано за алкохолизъм, е сярата. То е за хора, които седят и пият бренди, докато четат или изпадат в съзерцание. Пациентите, на които помага сярата, са от топлия и приятен тип хора, противоположни на студените, повлиявания от „Нукс вомика“ пациенти.


>>>	Преглед на терапиите

	Конвенционалните лекарствени терапии се основават на презумпцията, че когато хората приемат тези лекарства, ще се чувстват неразположени след употребата на алкохол и по този начин ще се откажат от вредния навик.
	Духовната и обществена подкрепа могат наистина да помагат. Организацията на анонимните алкохолици е добре позната с помощта за лечение на алкохолиците и е особено ефективна, когато човек комбинира тези терапии със здравословно хранене и допълнителна обществена подкрепа.
	Хранителните добавки са от жизненоважно значение. Витамините и минералите за възстановяване на организма от вредата, нанесена от алкохола, са: витамин B комплекс, незаменими мастни киселини, аминокиселини, микроелементи и витамин C.
	Билките, към които можете да се обърнете при прекомерна алкохолна зависимост, са млечният магарешки трън, за лечение на поразен черен дроб валерианови корени, за борба със стреса сибирски жен-шен, свързан със запазването на алкохолната независимост за по-дълъг период от време след рехабилитацията.
	Хомеопатичните лечения могат да бъдат ефикасни, понеже са адаптирани към индивидуалните потребности.


>>	Алергии
>>>

	Алергиите се появяват в резултат на свръхагресивен имунен отговор на вдишвано или усвоено от храносмилателната система или чрез кожата вещество. Докато един човек може да се разхожда в прашна стая и да не реагира, защото клетките на имунната му система (лимфоцити и фагоцити например) са в състояние да фагоцитират или по някакъв друг начин да обезвредят антигените в праха, други хора имат алергичен отговор при влизането в същата стая, защото имунната им система не е така ефективна.
	Алергиите са толкова често срещано явление, че почти всеки ги притежава в една или друга степен. Когато чуят думата алергия, много от нас си представят класическите или фиксираните алергии, като висока температура или мигновена реакция към някои храни. Но ние сме запознати много по-малко с цикличните хранителни алергии и чувствителността към химически вещества. По-долу са описани различните видове алергии.


>>>
>>>>	Сенна хрема

	Около 37 милиона хора страдат от това сезонно състояние. През пролетта и лятото хората реагират на цъфтежа на плевелите, които изпълват въздуха с микроскопични частици. Тези вещества влизат в тялото, свързват се с клетките на имунната система, познати като имуноглобулини (специален тип, наречен IgE), след което участват в химични реакции с освобождаване на хистамин. Това причинява алергичен отговор и човек започва да киха, да чувства сърбежи и да му се запушва носът. Ако сенната хрема не се лекува, могат да се развият по-сериозни проблеми, като астма например.


>>>>	Хранителни алергии

	Понякога хранителните алергии са очевидни, защото причиняват мигновена реакция след усвояването на храната. Например, след като яде ягоди, пациентът се обрива. Това е тип 1 или фиксиран алергичен отговор, защото се появява при всяко ядене на ягоди. Други хранителни алергии са по-трудни за диагностициране, понеже симптомите не се появяват веднага след ядене на предизвикващото алергия вещество, а след няколко часа или дни. Също така с възрастта, сезон, стреса и други фактори могат да се изменят реакциите. Те могат да преминават и от една система от органи в друга. Следователно млякото например може да причинява астматичен отговор у малкото дете и кожни неравности при същия човек в младежка възраст.
	Тези замаскирани или циклични алергии са отговорни за повечето реакции. В действителност опитът показва, че деветдесет процента от обичайните оплаквания, изслушвани от лекарите, се отнасят до хранителни алергии, въпреки че не се разбират като такива от повечето конвенционални лекари. Алергичните симптоми, които изглеждат несвързани със състоянието, могат да включват депресии, главоболие, болки в ставите, мускулни болки, оплаквания в коремната кухина.
	Хранителните алергии могат да се отнасят и до състоянието, познато като синдром на пропускливостта. То е резултат от продължителното негативно въздействие върху стомашно-чревния тракт, от дългогодишната употреба на храни и напитки със захар, кофеин, рафинирани храни и други токсини. Този синдром се провокира от храните, приемани ежедневно и постоянно, като житни и в млечни продукти. След многократна употреба тънките отвори на полупропускливата мембрана на червата се разширяват и пропускат по-големи неусвояеми частици да преминат през нея. Тези частици могат да се установят на различни места в тялото. Ако се установят в кожата, те могат да причинят кожни алергии, а ако се установят в мозъка — мозъчни алергии. Понякога могат да причинят заболявания, като синдром на хроничната умора, епилепсия и проблеми със съсредоточаването на вниманието. В тези случаи вместо кръвта да храни тялото, му причинява вреда.


>>>>	Чувствителност към химически вещества

	Реакциите могат да бъдат предизвикани от вещества, намиращи се в околната среда. Такива, отделяни при работата на фотокопирните машини, прах и домашна плесен, остатъци от пестициди в храната. Днес хората са изложени на хиляди подобни токсини. В резултат на това имунитетът може да се отслабне и постепенно да изчезне. Имунната система реагира на един дразнител, след това на два, на три и на повече. В крайните форми на заболяванията, предизвикани от околната среда, човешкият организъм може да изпадне в невъзможност да функционира.


>>>	Алергични тестове

	Алергиите от тип 1 са класически, свързани с IgE. Имуноглобулин E е антитяло или имунна клетка, водеща до причинителя на възпалението, от рода на храна или цветен прашец. Високото съдържание на IgE, открито в кръвта, е доказателство за алергия от тип 1. Обаче с кръвните тестове не могат да се идентифицират цикличните хранителни алергии.
	Те могат да се идентифицират с помощта на обективни и субективни методи. Лекарите измерват нивата на IgG, или реакцията на белите кръвни клетки към антигените. Също така могат да бъдат направени кожни тестове, за да се провери реакцията към храни, химични вещества, цветен прашец, прах, плесен и други алергени. Проблемите, като паразитни инфекции, кандида и ненужното отделяне на храносмилателни ензими, могат да се идентифицират, както и да се лекуват, така излекуваните участъци подобряват абсорбцията и намаляват реагентността на храната. Освен това пациентите отговарят на редица въпроси, за да се улесни определянето на причината и разширяването на проблема.
	Приложната кинезиология е друга техника, използвана понякога за определяне на алергии. Тази диагностична процедура предвижда поставянето на храна под езика, като през това време лекарят се опитва да наведе надолу изправената му встрани ръка. Усилието, което лекарят използва при това действие, показва дали и доколко храната, поставена под езика, може да предизвика слабост.
	Алергиите предизвикват стимулиращо действие, последвано от дегенеративно действие. Лекарите определят силата им в скала от едно до четири. Първото ниво на стимулация, при което човек остава относително без симптоми, се нарича ниво +1. Човек е активен, стегнат, с нормални реакции и поведение. При стадий +2 човек става свръхактивен, раздразнителен, гладен, жаден, притеснен, нервен, бъбрив, свадлив и свръхчувствителен. От ниво +3 на реакции, човек в предманиакално състояние става неспокоен, егоист, агресивен, словоохотлив, смешен и изпълнен с предчувствия. Последното ниво +4 причинява мании, възбуда, треперене, възможни са и конвулсии.
	При дегенеративния ход на скалата ниво –1 дава алергична индикация, като хрема, обриви, газове, диария, често уриниране или различни зрителни или слухови симптоми. При ниво –2 имаме систематични алергични въздействия, като умора, лека депресия, сърбеж, болка и сърдечно-съдови оплаквания. При ниво –3 има депресия, нарушени мисловни процеси, притеснение, лошо настроение, прилошаване. Накрая в стадий –4 може да се появят тежки депресии, параноя или дори самоубийство.


>>>	Самодиагноза

	Съществуват няколко начина сами да се изследваме за алергия. Единият е Кока-изследването, основаващо се на наблюдението на д-р Кока, че пулсът се ускорява, след като пациентът консумира храна, към която е алергичен. Изследването се състои в измерване на пулса преди хранене и след това на всеки тридесет минути в продължение на два часа. Нормално пулсът е в границите на 70–78 удара в минута. След приемането на храна, към която сме алергични, пулсът нараства с около 20–40 удара над нормата.
	Друг ефикасен метод за диагностика е тестът с елиминиране. При него продуктите, за които има подозрение, че причиняват алергия, се елиминират от хранителния режим за четири дни. Всеки пети ден една от храните се връща в хранителния режим, за да се види дали ще настъпи алергична реакция. Така че, ако например бъде елиминирана пшеницата, на петия ден се приема порция счукано жито. (С тази цел не може да се използва хляб, защото човек може да е алергичен към маята, захарта или добавките.)


>>>	Регистриране на симптомите
>>>>

	Полезно е да се води дневник на храните, за да се изолират химикалите и храните, които ви действат зле. Наблюдавайте дали се подувате, дали сте изморени? Боли ли ви глава? Дори симптомите да не настъпват непосредствено след приемането на храна, записвайте си ги. Ако сте алергични към храна, зависимостта ще се оформи. Един широк спектър ще се появи в зависимост от това кои системи са най-много засегнати.


>>>>	Надбъбречна система

	Вялостта или хроничната умора, е обичайната реакция, когато имунната система почти не действа. Друга възможност е затлъстяването, което може да произлиза от тенденцията към преяждане в отговор на ниско съдържание на гликоза в кръвта. Пациентът с хипогликемия се храни така, че да повиши нивата на кръвната си захар и да преодолее инерцията, и спортува прекалено малко, защото не притежава достатъчно енергия.


>>>>	Реакция на централната нервна система

	Мозъчните алергии се появяват, когато молекулите, вдишани или приети чрез храната, напускат кръвта и навлизат в мозъка. Тези чужди субстанции реагират с ензимите и водят до редица реакции — намаляване на способността за концентриране, разкъсана мисъл, празнота, нервност, главоболие, агресивно или асоциално поведение, депресия, бърза смяна на настроенията, халюцинации, епизодични периоди на загуба на паметта. Много деца страдат от свръхактивност или умора, дължащи се на алергени. Те могат да предизвикат дори сериозни психологични проблеми. Изчислено е, че за над 90% от шизофрениите основният виновник, довел организма до това състояние, са хранителните или химическите несъвместимости. За съжаление много от алергичните реакции и много от физиологичните проблеми, допълнени с алергични реакции, грешно се приемат за чисто физиологични проблеми.


>>>>	Кожни проблеми

	Някои хора страдат от обриви или зачервяване на кожата, депигментация, загрубяване на кожата или възпаления.


>>>>	Проблеми на дихателната система

	Могат да се получат задушавания, астма или бронхити.


>>>>	Сърдечносъдови симптоми

	Те включват сърдечен удар, сърцебиене или аритмия, зачервяване, пребледняване, изтръпване, почервеняване или посиняване на ръцете и загуба на съзнание.


>>>>	Стомашно-чревни симптоми

	Включват многобройни симптоми, включително пресъхване на устата, къркорене, подуване, газове в стомаха и червата, язва, обложен език, диария, запек, повръщане, болки в корема, сърбежи на правото черво и лошо храносмилане.


>>>>	Други проблеми

	Други досадни и неприятни симптоми са болките в мускулите и ставите, шумът в ушите и честото уриниране.


	Повечето хора не лекуват субклиничното състояние, те маскират състоянието си с лекарства, вместо да се концентрират върху причината за проблема. Те не разбират, че въпреки привидно различните състояния, като ревматоидни артрити, остеоартрити, астма, мигрени, синдром на възпалените черва, старчески диабет, кожни заболявания, основната причина може да бъде хранителна или кожна алергия.


>>>	Лечение

>>>>	Дезинтоксикация

	Повечето алергии могат да бъдат проследени до неизправната храносмилателна система, резултат на токсични натрупвания в червата. Подлагането на пречистваща програма в такъв случай е първата стъпка за преодоляването на проблема и може да включва следното:

#	Бентонитова глина
	Бентонитовата глина е с отрицателен заряд и затова привлича положително натоварените частици. Токсините се привличат от глината и се изхвърлят от тялото. Бентонитовата глина се приема като напитка — една лъжица се разтваря в малко вода.

#	Хидротерапия
	Серия от промивки на дебелото черво и клизми почистват и възстановяват функционирането му. В резултат на това много от алергичните симптоми започват да изчезват.

#	Гладуване
	Краткотрайна динена и лимонена диета действа като прекрасна противоотрова и помага да се отстранят алергиите.


	Дезинфекцията на дома, класната стая и работното място има същото значение. Първата стъпка е да се провери качеството на стайния въздух, за да се разбере какви замърсители се съдържат. Не е чак толкова скъпо да се наемат специалисти, които да измерят замърсяването.
	Качеството на въздуха може да се подобри със системата от 3–4 филтъра. Филтри с размер 3 микрона могат да задържат повечето бактерии, плесени, цветен прашец и животински дразнители. Поставянето на филтър на прозореца ще ограничи количеството на цветния прашец в стаята. (Много хора поставят филтъра на около метър разстояние от прозореца, което не позволява на повечето навлизащ въздух да премине през системата.)
	Растенията са евтин естествен филтър, който е и много полезен. Пълзящите растения филтрират токсините, включително формалдехида, и произвеждат в замяна на това кислород. Други помощни растения са тропическите и широколистните стайни растения.


>>>>	Хранителен режим

	Промяната на хранителния режим често пъти помага за преодоляването на алергиите. Както споменахме по-рано, храните, за които имаме подозрение, че причиняват алергии, трябва да се елиминират от храната и постепенно да се въвеждат в хранителния режим, за да се провери за реакциите. Най-често срещаните алергени са захарта, житото, солените храни, говеждото месо, картофите, мидите, яйцата, доматите, кафето, фъстъците, соята, царевицата, дрождите и цитрусовите плодове. Всяка от останалите храни, които се консумират ежедневно, също може да буди съмнение. Най-доброто меню за предотвратяване на алергии е кръгообразната диета. Тя включва храненето с разнообразна храна всеки ден, която да не се повтаря в течение на четири или седем дни. Например, когато се използват зърнени храни, ако се храните с ориз в понеделник, може да приемате просо във вторник, жито в сряда и овес в четвъртък. Ориз не може се консумира преди петък. Този начин на хранене предпазва организма от силно изразена реакция, въпреки че някои от храните трябва да се изключат напълно. Например млякото може да причинява реакции всеки път, когато се приема. Но болшинството от хората могат да се хранят с всички храни на ротационен принцип. Забележете, че този начин на хранене свежда до минимум алергичните реакции. Ротационният принцип има и друго полезно въздействие, дава ви възможност да получавате голямо разнообразие от хранителни вещества.
	Също така имайте предвид, че някои храни помагат за изграждането на имунния отговор. Такива хранителни вещества могат да се получат най-вече от прясно изстискани плодове, кълнове, зърнени храни и бобови храни.
	При слаба форма на алергия могат да бъдат достатъчни само някои промени в храненето. Но понякога, за да се разреши този проблем из основи, може да помогне лекарят, квалифициран да вижда връзката между хората и заобикалящата ги среда, познат като лекар-еколог.


>>>>	Неутрализираща имунотерапия

	Неутрализиращата имунотерапия е начин да бъде провокирано тялото да произвежда антитела срещу вредни за него субстанции. Лекарят-еколог изследва кръвта и когато открива кои храни, химикали, цветен прашец и други са причинили алергията, предписва ваксина. Това се различава от класическото лечение на алерголозите, при което на пациентите се предписва еквивалентно количество антигени. Използват се малки специфично разредени дози, приспособени за всеки отделен индивид. Когато инжекциите се поставят в малки количества, тялото реагира, като образува антитела срещу тези алергени. Пациентите се изследват, докато симптомите изчезнат. Този метод е много ефикасен.


>>>>	Промяна в начина на живот

	Много от нашите ежедневни задължения са свързани с употребата на търговски продукти с изкуствени съставки, които предизвикват чувствителност. За щастие съществуват много безопасни и евтини алтернативи, като изброените по-долу:
	Сапун без допълнително ароматизиране и оцветяване може да се достави от местните дрогерии.
	Крем за бръснене може да се приготви от естествен сапун.
	Шампоан може да се направи от кастилски сапун и зехтин или масло от авокадо. Малко сусамово масло може да се използва като балсам.
	Евтина паста за зъби може да се приготви от ментов екстракт и сода за хляб.
	Дезодорантът може да се замени с царевично нишесте.
	Талк не бива да се употребява, тъй като може да съдържа азбестови нишки. Добър заместител е царевичното нишесте.
	Овлажнител може да се приготви от сусамово масло, тъй като съдържа витамин E.
	Тоалетни трици могат да се получат от растително масло, което с помощта на растителна гъба отстранява мъртвите епителни клетки.
	Почистващо от мазнините средство може да се приготви от краве масло.
	Освежители за стая могат да се приготвят от лимонов сок и оцет, впръскани във въздуха. Тази комбинация ще улови и убие много болестотворни бактерии. Също така ефикасен освежител е и содата за хляб, която може да се поставя в стаята и да се сменя на всеки шест седмици. Врящото ментово масло също действа ефикасно като освежител. Един вентилатор може успешно да замени освежителя за въздух.
	Пестицидите трябва да се избягват и по естествен път. В дома може да се постави борна киселина в тънка като конец нишка, далеч от достъп на деца и домашни животни в ниски места и мазета, където има влага и хартия, за да отстраним мравките и хлебарките. За да предотвратите тяхното повторно нашествие, просто прибавете чесън на прах, смесен с борна киселина и боракс, в периметъра на стаята. В градината може да се използва един продукт, наречен безвреден инсектициден сапун, за да се пръскат плодните дървета и зеленчуците. Този нетоксичен продукт е съставен от естествени мастни киселини и унищожава повечето градински вредители, без да вреди на полезните насекоми.
	Естествено приготвените почистващи препарати са толкова ефикасни, колкото и търговските препарати, но далеч по-малко токсични. Препарат за почистване на стъкло може да се приготви, като се добавят три супени лъжици оцет в четвърт литър вода. Бакпулверът може да се употребява като абразивно средство за почистване на бани и кухни. Боракс, смесен с вода, служи като универсално почистващо средство.
	При прането чистата изплакваща сода ще отстрани остатъците от прах за пране по дрехите и след това дрехите могат да се изплакнат отново със сода и сапун. Малко оцет, прибавен към последното изплакване, ще послужи като омекотител на тъканите и няма да остави миризма. Още повече, че могат да бъдат използвани някои естествени сапуни и прахове, които са по-слабо токсични от повечето търговски продукти. Добри прахове за пране са содата, бораксът и „Бон ами“.
	Химическото чистене трябва да се избягва винаги когато е възможно. Ако дрехите трябва да се дадат на химическо чистене, те или трябва да се накиснат в студена вода след това, за да се премахнат остатъците от химикали, или да се проветрят на слънце, преди да се облекат.


>>>>	Хранителни добавки

	Насищането на организма с допълнителни хранителни вещества можа да е много полезно, специално когато алергиите са в своя апогей. Конкретни препоръки могат да бъдат дадени от лекуващия лекар, но следните общи ежедневни съвети могат да ви дадат някои насоки:

#	Витамин C
	Приемането на 3000 мг витамин C, разделени на няколко дози през деня, е чудесно средство за намаляване нивото на хистамина в кръвта. По-голямо количество може да се приема при борба с алергиите. Витамин C дезинтоксикира организма, заздравява имунната система и помага за преодоляването на симптомите на отказването в началото на диетата без алергени.
	Витамин C действа най-добре в комбинация със 100–200 мг биофлавоноида кверцетин и 100–200 мг пикногенол. Кверцетинът повишава устойчивостта на мембраните на мастните клетки. Мастните клетки са част от съединителната тъкан, съдържат хистамин, който предизвиква алергични реакции. Чрез засилването на мембраните с кверцетин се предотвратява разрушаването им и по този начин се спира освобождаването на хистамин. Действието на витамин C и на биофлавоноидите се повишава впоследствие с добавянето на други антиоксидантни хранителни вещества, като витамин E, бетакаротин и селений.

#	Витамин E
	Сред многобройните му благотворни за организма специфични качества витамин E засилва ендокринната система и по този начин косвено изгражда имунитет. Витамин E е изключително важен за жените с алергии, страдащи от хормонален дисбаланс. Добър хранителен източник на витамин E е соевото масло, което доставя на организма неестрофициран d-алфа токоферол. Хората със затруднения при адсорбирането на естествен витамин E в мастната му форма могат да използват лесната за храносмилане водоразтворима форма. Жените с алергии и хормонален дисбаланс обикновено се нуждаят от 600 IU на ден. Мъжете обикновено имат нужда от 400. Витамин E действа заедно със 100 мкг от микроелемента селений.

#	B комплекс
	Витамините от B-групата работят заедно, за да повишат имунитета. Пантотеновата киселина B{sub}5{/sub}, пиридоксинът B{sub}6{/sub} и B{sub}12{/sub} са особено ефикасни при възстановяване баланса на имунната система. Витамин B{sub}5{/sub} е изключително важен, защото представлява единица, изграждаща кортизона, един от основните защитни механизми на алергичната реакция.

#	Минерали
	Минералът цинк може да помогне за лечението на хранителните алергии, когато проблемът се корени в неусвоените хранителни частици в резултат на недостатъчна продукция на солна киселина в стомаха. Друг полезен минерал е калцият под формата на 400–600 мг калциев цитрат или калциев хелат (дозата може да нарасне до 1000 мг по време на алергична реакции).

#	Незаменими мастни киселини и GLA
	Незаменимите мастни киселини, открити в една лъжица ленено семе, или GLA, открита в 500 мг семки от касис или масло от нощна свещ, играят главна роля при възстановяване на имунната система.

#	Храносмилателни ензими
	Храносмилателните ензими помагат на стомаха и панкреаса да разградят големите белтъчни молекули, така че да бъдат усвоени напълно от организма. Това предотвратява навлизането на големи пептидни молекули в кръвния поток и получаването на алергична реакция.


>>>>	Билки

	Билките намаляват алергичните симптоми по един много по-мек начин от повечето лекарства. По-долу са изброени някои от тях, които могат да бъдат полезни:

#	Чесън
	Чесънът е билка номер едно на всички времена и трябва да е чест компонент на диетата на всички. Той изгражда имунитет и действа като естествен антисептичен агент.

#	Клиновиче
	Клиновичето е най-добре изследваният засега стимулатор на имунната система. Действа като ехинацеята. Двете билки повишават броя и активността на имунните клетки. Клиновичето обаче действа насочено към изграждането на имунната система и за разлика от ехинацеята може да се приема ежедневно.

#	Ехинацея
	Ехинацеята повишава активността на имунната система и подпомага бързото възстановяване, особено когато започне да се приема в началото на симптомите. По-силните билкови препарати имат изразено изтръпващо и отмаляващо действие върху езика. Тъй като тялото не може да понесе толкова силно въздействие без почивка, ехинацеята може да бъде приемана през кратки интервали. В Европа, където тя се употребява широко, хората я приемат по схемата четири дена прием четири дена почивка.

#	Жен-шен
	Китайците казват, че жен-шенът изгражда съпротивителните сили и устойчивостта, като стабилизира „ци“, жизнената енергия на тялото. Друг начин за обяснение на ползата от жен-шена е, че стимулира имунната система.

#	Кора от дива череша
	Действа при висока температура и други алергии, като облекчава възпалените лигавици, включително и тези на дробовете.

#	Пчелинок
	Въздейства на дихателните процеси, като разширява мускулите.

	Други билки, полезни при алергии, са копривата и лютите чушлета.


>>>	Какво да се избягва

	Алергиите се предизвикват от стрес. Затова трябва да се избягват физиологичните или психологичните стресови фактори. Стимулаторите от рода на кофеина, цигарите или ободряващите лекарства са особено вредни. Не трябва да се приема еднообразна храна. Прекалено многото месо, захар или рафинирани въглехидрати могат да доведат до състояние на ацидоза. За да се неутрализира киселинната система и да се спре алергичната реакция, човек трябва да вземе сода за хляб с витамин C на прах или пантотенова киселина в чаша ябълков или ананасов сок.
	Трябва да бъдат сведени до минимум алергените-химикали, поставени върху кожата във вид на сапун, лосион или шампоан, както и вдишаните и намиращите се във водата. И когато е възможно, да бъдат заместени с природните им аналози.


>>>	Обобщаване на лечението

	Хората, страдащи от алергия, често се нуждаят от подобряване на храносмилането си. Препоръчваните мерки включват прочистваща диета с помощта на бентонитова глина, водна терапия и кратка динена и лимонена диета.
	Човекът обикновено е алергичен към една или повече от следните храни: захар, жито, осолени храни, говеждо месо, фъстъци, миди, яйца, домати, кафе, соя, царевица и дрожди. Лекарят-еколог може да направи изследване за храна, причиняваща проблеми, която да бъде отстранена от диетата или да се приема на ротационен принцип — веднъж на 4 до 7 дни.
	Неутрализиращата имунизационна терапия, инжекции с малки почиства алергени, пригодени за човешките нужди, помага на организма да произвежда антитела за тези вещества.
	Пречистването на въздуха със система от филтри и растения намалява количеството на вдишаните замърсители.
	Хранителните вещества, даващи на нашия организъм допълнителна сила, са: витамин C, кверцетин, пикногенол, витамин E, селений, витамин B комплекс, цинк, незаменими мастни киселини и гама-линоленова киселина (GLA).
	Билките, подсилващи имунната система, включват чесън, клиновиче, ехинацея, жен-шен, кора от дива череша, пчелинок.


>>	Болест на Алцхаймер и деменция
>>>

	Приблизително 2 милиона американци са засегнати от някаква форма на деменция. Болестта на Алцхаймер е тежка форма на деменция, поради което за нея се говори най-много в обществото. Алцхаймер е дегенеративно заболяване на мозъка, което се проявява през последните години от живота. Засяга хипокампуса и кората на главния мозък, където се намират центровете на паметта, говора и познанието. Характеризира се с повреждане на нервните клетки и влошаване на състоянието на нервните трансмитери, отговорни за нервния импулс. При болните от Алцхаймер кръвообращението може да бъде силно затруднено.
	Това състояние и другите форми на деменция се получават, когато в резултат на намаленото количество на ацетилхолин умират невроните, намиращи се в предната част на мозъка. Ацетилхолинът е невротрансмитер, отговорен за бързата реакция и мускулната активност, и неговото отсъствие може да предизвика симптоми, обикновено свързани с болестта на Алцхаймер, включително и затруднения в общуването, загуба на паметта, проблеми с концентрирането и намалена двигателна активност.
	Трябва да се отбележи, че симптомите на болестта на Кройцфел-Якоб има латентен период от 30 години, което означава, че хора, консумирали замърсено говеждо месо преди много години, могат да бъдат заразени, без да подозират, и да изпитват симптоми, подобни на болестта на Алцхаймер. Трябва да отбележим също така, че месарската промишленост отпреди 20 години не е имала за цел бъдещото здраве на консуматорите на говеждо месо. При процеса, наречен топене, частите от животното, които не се използват за консумация от хора, се включват в храната на живите животни. По този начин животните са принуждават към канибализъм, който благоприятства разпространението на болестта.


>>>	Причини

	Една от възможните причини за болестта на Алцхаймер е атеросклерозата, състояние, при което намаленият кръвен поток в тялото въздейства на мозъка и води до симптомите на Алцхаймер.
	Също така с началото на това състояние е свързана интоксикацията на организма с тежки метали. При аутопсията на жертвите на тази болест са установени алуминиеви и живачни отлагания в засегнатите от болестта мозъчни участъци. За съжаление токсичното натрупване на метали и най-вече на алуминий е доста често срещано в съвременното общество. Тялото ни може да асимилира допълнителни количества алуминий, без да знае за това. Също така, независимо от опитите на водопречиствателните станции да пречистят нашите водоизточници, резервоарите, от които черпим вода за пиене, продължават да съдържат различни замърсители, включително пестициди, бактерии, вируси и алуминий. Тъй като тялото ни се състои от 70% вода, очевидно е, че това може да има неблагоприятни за здравето последици. Като се прибави и нефилтрираната чешмяна вода, алуминиевото натрупване в тялото може да произхожда от алуминиево фолио, антиациди, дезодоранти, препарати срещу диария, буфериран аспирин и хранителни добавки.
	Витамините и минералните дефицити представляват друга важна причина за болестта на Алцхаймер, въпреки че конвенционалното медицинско общество не признава това. Но налице е фактът, че доминирането на консервирана храна в ежедневната американска храна ни лишава от хранителни вещества, незаменими за правилното функциониране на мозъка. Консервираната храна е често пъти лишена от жизнено необходими хранителни вещества, които впоследствие са заменени от преработени захари, като фруктоза, царевичен подсладител и царевичен сироп. Други вредни за здравето добавки включват трансмастните киселини, като частично хидрогенизираните растителни масла. Основното в това е, че дефицитът на незаменими хранителни вещества може да доведе до множество здравословни проблеми и да отключи болестта на Алцхаймер.
	Намалената функция на щитовидната жлеза е още един фактор, който води до проява на симптомите или усложнява вече съществуващото заболяване. Повечето лекари се влияят от резултатите при кръвните изследвания за диагностициране на проблемите на щитовидната жлеза, но понякога намалената й функция не се отразява в кръвната картина, въпреки че е налице, и това довежда до симптомите на деменция.


>>>	Лечение
>>>>

	Обратно на мнението на по-голямата част от конвенционалните лекари съществува безопасно естествено, нетоксично лечение на болестта на Алцхаймер и другите видове деменция. Изследванията са показали, че тези лечения могат да действат и профилактично при Алцхаймер или да облекчават симптомите, които вече са се появили. В последните години хората оставят близките си да гаснат пред очите им, позовавайки се на стареенето като на сила, неподдаваща се на контрол. След като не сме в състояние да спрем времето, ние можем да предприемем мерки да се предпазим последните години от живота ни да не бъдат белязани от бърза дегенерация.


>>>>	Хранене и хранителни добавки

	С напредването на възрастта организмът на хората става податлив на дефицит на различни хранителни вещества. Този дефицит може да спомогне за развитието на дегенеративни заболявания като болестта на Алцхаймер. Кумулативният ефект от лошите хранителни навици може да бъде избегнат с подобряването на хранителния режим в началото на живота.
	Като вече отбелязахме, честата употреба на консервирана и замърсена храна от нашето общество е сериозен рисков фактор. За да набавим необходимите на организма ни хранителни вещества, трябва да опитаме да консумираме непреработени храни. Целите зърнени храни и пресните плодове са изключително здравословни. Добре е да приемате ограничени храни, които е по-вероятно да съдържат микроелементи, жизненоважни за дейността на мозъка, като хром, магнезий, селен и цинк.
	Ако процесът на Алцхаймер вече е започнал, в състояние да се борят с болестта са някои специални хранителни режими. Тъй като тежестта на дегенеративния процес се различава при отделните индивиди, всеки пациент трябва да бъде прегледан и състоянието му да бъде оценено от квалифициран лекар с оглед да бъде предписано подходящо лечение. Напредването на възрастта засилва способността на тялото да усвоява незаменими хранителни вещества, дължащи се на намалената продукция на стомашна киселина в храносмилателната система. В последните години се наблюдава липсата на витамините B{sub}6{/sub}, B{sub}12{/sub} и желязо, което причинява симптоматични проблеми с паметта.
	Важно е за пациентите с болестта на Алцхаймер да получават витамин B-комплекс парентерално, т.е. чрез инжектиране, или по венозен път. Перорално приеманите витамини и минерални вещества обикновено не са така ефикасни, както приеманите по венозен път при отстраняването на симптомите на деменция, тъй като не могат да бъдат усвоени необходимите количества в кръвния поток през стените на червата. Разбира се, дозировката и процедурата трябва да се наблюдават от квалифициран лекар.
	Често пъти остава незабелязано от широката общественост хранителното вещество, познато като DMAE. Това вещество засилва естествената енергия на тялото, подобрява съня и паметта. Въпреки че това хранително вещество присъства сравнително безопасно в организма, излишната му консумация може да предизвика безсъние, напрежение в мускулите и леко главоболие, така че приемайте точно предписаните дози.
	Дневната консумация на коензим Q10 по 50 мг три пъти дневно увеличава достъпа на кислород до мозъка. Това е много полезно при случаите на Алцхаймер, индуцирани от атеросклероза, където е намалено кръвоснабдяването на мозъка и липсата на кислород може да предизвика влошаване на познавателната способност.
	Лецитинът, който съдържа субстанцията, известна като холин, може да подобри продукцията на ацетилхолин. Понеже дефицитът на този жизненоважен невротрансмитер е била свързана с началото на Алцхаймер, необходимо е да се приема ежедневно с храната по една лъжица лецитин. Лецитинът също така съдържа ипозитол, който може да помогне при лечението на неспокойството с действието си като природен валиум без странични ефекти, предизвиквани от лекарството.
	Добавянето на витамин C също е съдбоносно за по-възрастните пациенти. Хиляда милиграма от витамин C трябва да се приемат три пъти дневно по време на хранене (витамините се асимилират най-добре, когато се приемат с храната).
	Витамин E има благотворни антиоксидантни свойства и трябва да се добавя в количества от 400 IU на ден.
	Минералът магнезий отпуска тялото, като разширява кръвоносните съдове и дихателните пътища. Магнезият може да помогне в лечението на кръвоносната и дихателната система, но за съжаление по-голямата част от населението не получава необходимото количество с храната. За оптимални резултати магнезият може да се добави в свързана форма, защото аминокиселината, с която се свързва, улеснява абсорбцията в кръвта. Между 500 и 1000 мг магнезий трябва да се консумира ежедневно на празен стомах, като 200–300 мг се приемат сутринта, а останалото преди вечерната почивка. Тъй като магнезият е отпускащ минерал, той може да помогне за добрия сън. Един от възможните странични ефекти на този минерал са меките изпражнения, така че при тяхната поява трябва да ограничите дозата.
	Много хора, страдащи от деменция, имат липса на селений и цинк. Селеният трябва да се добавя по 200 мкг дневно. Също така се препоръчва свързаната форма на цинка, позната като цинков пиколинат. Сто милиграма калий трябва да се приема с храната.
	Друго хранително вещество, което може да се включи в борбата с болестта на Алцхаймер, е ацетилкарнитинът. Този подвижен елемент е в състояние да преодолее бариерата между кръвта и мозъка и служи за стимулация и подсилване на нервните клетки в мозъка. Ацетилкарнитинът направлява мастните киселини към клетъчната митохондрия, откъдето се генерира клетъчната енергия. Същевременно може да действа като антиоксидант и да допълни невротрансмитера нацетилхолин.
	DHEA е хормонът, произведен от надбъбречните жлези, но продукцията му намалява значително с напредване на възрастта. Клиничните изследвания са показали, че съдържанието на DHEA в шестдесетгодишен пациент представлява само 10% от това при двадесетгодишен човек. Добавянето на DHEA в напреднала възраст предотвратява редица сериозни заболявания, включително сърдечните заболявания, рак, артрит и астма. Също така може да подобри мозъчната ни способност и да облекчи стреса. DHEA може да се намери в опаковки от 5–25 мг.
	Маслото от ленено семе доставя на тялото всичките качества на мастната киселина омега-3, която се превръща в друга мастна киселина и осигурява храненето на клетките на мозъка. Препоръчваната доза е една лъжица на ден. Напомням ви да държите лененото масло в хладилника и да не готвите с него, той като се разрушават хранителните му качества.
	Мелатонинът, който се произвежда по естествен път в епифизната жлеза, с напредването на възрастта може да се наложи да се доставя допълнително в организма, когато отслабне естествената продукция. Три милиграма мелатонин преди лягане могат да подобрят качеството на съня.
	N-ацетил цистеин има антиоксидантни свойства, които подобряват дейността на мозъка, докато фосфатидилсетинат подобрява дейността на ензимите в мембраните на нервните клетки, свързани с информацията на клетките. Този продукт може да подобри паметта и способността за придобиване на нови познания при възрастните и да облекчи симптомите на депресията. Фосфатидилсеринът е особено ефикасен, когато е комбиниран с омега-3 мастни киселини.
	Торинът е антиоксидант, който осигурява достъпа на магнезия и калция в мозъчните клетки и подобрява функцията на нервната клетка.
	Триптофанът и фенилаланинът поощряват продукцията на допамин в мозъка, жизненоважно съединение, отговорно за регулирането на дейността на невротрансмитерите.
	Никотинамид аденин динуклеотидът, познат като НАДН или коензим 1, е от жизнено значение за производството на енергия в тялото, дължащо се на високото му водородно съдържание. Въпреки че НАДН е естествена биологична субстанция, която присъства във всички клетки, възрастните хора, страдащи от Алцхаймер, притежават 50% от необходимото количество. Когато организмът е в състояние на свръхактивност, мускулите и мозъчните клетки могат да съдържат над 50 мкг от НАДН на грам тъкан. Широкият достъп на НАДН в организма дава възможност на тялото да усети ползата от допълнителния източник на енергия. За щастие на пациентите, страдащи от Алцхаймер, могат да се намерят добавки от коензим 1, които са напълно безопасни и дават невероятни резултати. Изследванията показват, че предписването на НАДН може да спре по-нататъшното развитие на болестта и да повиши енергията, като подобри функционирането на мозъка в течение на 10–12 седмици. За съжаление клиничният ефект от НАДН е само за ограничен период от време.


>>>>	Лекарства, стимулиращи мозъчната дейност

	Някои фармацевтични продукти са доказали способността си да подпомагат мозъчната дейност, без да причиняват вредни странични ефекти. Ето някои от тях, които си заслужава да разгледаме:
	Depranil — може да предизвика невроните в тази част на мозъка, която е най-често жертвата на Паркинсон.
	Hydgerin — увеличава притока на кислород до мозъка, като по този начин ограничава вредата от дейността на свободните радикали и белезите на остаряването. Правителството на Съединените щати разрешава предписването само на таблетки от 1 мг. Таблетки от 4,5 мг могат да се получат по поръчка от каталог от страни извън САЩ. По-силните таблетки могат да намалят чувствително загубата на паметта, когато се консумират по два пъти на ден.
	Лекарството Lucidril помага за елиминирането на токсичните отлагания в мозъка, натрупани в течение на целия живот. Когато мозъкът се претовари от клетъчни остатъци, престава да функционира нормално и дава началото на сенилността. След като Lucidril отстрани опасните натрупвания, изчезват и симптомите на остаряването.
	Въпреки че Pyracetam не е регистриран в Съединените щати, той е широко разпространен в 85 страни. Pyracetam действа подобно на Hydgerin и намалява разрушаването на мозъчните клетки, като увеличава кислородния приток към мозъка. Още повече че този подвижен продукт предизвиква процеса, при който се увеличава електричният поток на информацията между лявото и дясното полукълбо на мозъка. Според клиничните доказателства пациентите, болни от Алцхаймер, лекувани с комбинацията Pyracetam и лецитин, често изпитват значително подобрение на паметта.


>>>>	Билколечение

	Въпреки че САЩ претендират за лидерство в световен мащаб в медицинската технология, в някои области ние буквално се влачим след времето. Както описахме в предходния раздел, някои от лечебните подходи, които са доказали своята ефикасност в чужбина, не са използвани с пълния си потенциал в Съединените щати. Следващият пример включва растителни екстракти от дървото гинко билоба, използвано изключително много в Европа през последните двадесет години. Това билково лекарство е показало забележителни резултати при лечението на Алцхаймер и на други свързани с възрастта дегенеративни заболявания и постепенно се превърна във водещо лечебно растение, предписвано в много страни. В действителност във Франция и Германия гинко билоба е в списъка на петте най-използвани лекарства. В САЩ действителността е друга, за съжаление конвенционалната медицинска общественост е безразлична към билковите растения с лекарствени свойства. Трябва да направите пътешествие до Европа, където билките са съставна част от съвременната конвенционална медицина, за да разберете, че САЩ не е начело, а в познанието за здравето.
	Що се отнася до гинко билоба, тази билка е ценна, защото може да лекува тежки, свързани с деменция симптоми. Преди всичко гинко повишава кръвообращението до централната нервна система, което често пъти е отслабено при възрастните хора. Този билков екстракт е с тенденция да стабилизира анормалната нервна комуникация на мозъка. Във фармацевтичната промишленост на Съединените щати съществува продукт, познат като Takrin, който е единственият продукт, предписван при ранните стадии на деменция. Интересен е фактът, че европейските изследвания, сравняващи ефекта от този продукт и гинко билоба, показват, че екстрактът от гинко е по-ефикасен при подобряването на кръвообращението и мозъчната дейност. Гинко притежава силни антиоксидантни свойства, от жизнено значение при защитата на клетките от централната нервна система от вредата на свободните радикали.
	По-възрастните хора, които разчитат на гинко да се пребори с болестта на Алцхаймер или с други форми на деменция, трябва да консумират 240 мг дневно, разделени на две или три дози, докато хората, които използват гинко като част от дневния си хранителен режим, трябва да приемат само 120 мг.
	Билката жен-шен, и по-специално корейският жен-шен, също демонстрира способността си да обуздава началото на физиологичен разпад. Освен че помага менталното състояние на пациента, жен-шенът може да подобри дейността на надбъбречните жлези. Имайки предвид, че много възрастни пациенти страдат от разрушение на дейността на надбъбречните жлези, жен-шенът може да бъде ценна добавка към екстракта от гинко билоба.
	Още една билка, която подобрява кръвообращението на мозъка, е зановецът. Тя подобрява паметта и може да се очаква по-ясна мисловна дейност, когато се приемат от две до четири 425 милиграмови капсули на ден.


>>>	Какво да се избягва

	За съжаление повечето американци консумират в изобилие консервирани храни, храни, лишени от жизненоважни хранителни качества. Витамините и минералите, които са от основно значение за предотвратяването на началото на болестта на Алцхаймер и другите форми на деменция, са заместени от нездравословни добавъчни вещества. С оглед отстраняването на хранителния дефицит и вредните токсини ние трябва да ограничим приемането на сол, преработена захар, червени меса и трансмастни киселини и да потърсим по-здравословни източници на хранителни вещества. Добра е идеята да се избягва напълно месото, което представлява животински източник на вторично хранене. Важно е за възрастните пациенти да избягват натрупването на опасни метални токсини в организма. Така че ограничете употребата на храни с алуминиева опаковка, дезодоранти, антиациди и други препарати. Тъй като нашите водоизточници често пъти съдържат опасни замърсители, на всички чешми, използвани за питейна вода или за вода за готвене, трябва да се инсталират филтри от дървени въглища, които ефикасно отстраняват вредните токсини.


>>>	Преглед на лечението

	Противоположно на популярното схващане, болестта на Алцхаймер не е част от естествения процес на стареене и може да се предотврати или да се облекчи чрез хранене с качествена храна, природосъобразен хранителен режим през целия живот, приемане на различни хранителни добавки, треви и медикаменти, стимулиращи мозъчната дейност.
	Билката гинко билоба е известна със забележителните си резултати при лечението на болестта на Алцхаймер и се използва широко в Европа за тази цел.


>>	Анемия
>>>

	Анемията е страдание, характеризиращо се с недостиг на хемоглобин в червените кръвни телца. Недостатъчното количество хемоглобин намалява способността на кръвта да транспортира кислород до тъканите и да отнема въглеродния двуокис от дробовете. Анемията е често срещано страдание в Съединените щати, което може да изглежда изненадващо предвид факта, че повечето храни са подсилени с желязо. Обаче железният дефицит е само една от няколкото възможни причини за заболяването.
	Според нюйоркския лекар д-р Далия Ейбрахам съществуват три основни причини за анемията. На първо място, за това състояние може да е причина острата или хроничната загуба на кръв. Хроничен кръвоизлив може да се получи при редица състояния, включително хемороиди, рак, менструация и язви на лигавиците. Друга причина за анемията е високата степен на разрушаване на еритроцитите, при което броят на разрушените остарели клетки надвишава този на новообразуваните. Това състояние може да се получи в резултат на дефектен хемоглобинов синтез или травма на артериите. Последната причина на анемия е липсата на жизненоважни хранителни вещества — желязо, витамин B{sub}12{/sub} или фолиева киселина. Този тип анемия — най-вече желязодефицитната — е най-често срещаният.
	Приемането на достатъчно желязо е изключително важно в периода на растеж в детската и юношеската възраст, както и при жените по време на бременност и кърмене. Желязодефицитната анемия се среща чест опри деца под двегодишна възраст и при подрастващите. Децата, които се хранят бедна на хранителни вещества или еднообразна храна, са изложени на голям риск. Често пъти подрастващите придобиват навика да се хранят с храни, които не задоволяват нуждата им от хранителни вещества. Понякога хранителните добавки не оказват достатъчно противодействие, тъй като много хора е затрудняват при усвояването на желязото. Това се дължи на липсата на солна киселина, която позволява на стомаха правилно да асимилира минералните вещества. Железният дефицит се получава обикновено в напреднала възраст, когато хората не произвеждат необходимите количества солна киселина, както и при хора, страдащи от хронична диария.
	Липсата на витамин B{sub}12{/sub} обикновено се получава в резултат на грешка в процеса на абсорбция. След като се приеме храната, витамин B{sub}12{/sub} се освобождава с помощта на солната киселина и се свързва с друго химическо вещество, съществен фактор, произведено от стомаха. Проблемът възниква, когато организмът не произвежда необходимите количества солна киселина, или от стомашния фактор, защото при това положение той не е в състояние пълно да усвои витамин B{sub}12{/sub}, съдържащ се в храната. Децата, подложени на стриктна вегетарианска диета, могат да развият B{sub}12{/sub} анемия, ако родителите им не добавят витамини.
	Витамин B{sub}12{/sub}-анемията, често се придружава от анемия, предизвикана от липсата на фолиева киселина. Една от причините фолиевата киселина да е толкова важна е, че тя осигурява здраво вътреутробно развитие. Помага при предпазването от вродени дефекти, като тези на невронната тръба, и е от съществено значение за правилното образуване на клетки при растящия плод. Фолиевата киселина се разрушава лесно от топлината, което означава, че хранителни режими, състоящи се основно от готвени храни и малко сурови продукти, често могат да причинят този дефицит. Децата могат да развият недостатъчност на фолиева киселина, ако им се дава козе мляко. (Въпреки че е по-качествено от кравето мляко по много показатели козето мляко е бедно на фолиева киселина.) Подрастващите и възрастните вегетарианци също могат да станат жертва на този тип анемия, ако не балансират внимателно хранителния си режим. И накрая, анемията, причинена от липса на фолиева киселина, може да се дължи на алкохолизъм, който напълно извлича това хранително вещество то тялото, както и на употребата на някои лекарства, като пероралните контрацептиви и противораковите препарати.
	Недостатъчното количество на протеин в организма е друга възможна причина за анемия, тъй като липсата му може да е причина за намаляването на броя на червените кръвни телца. Всъщност повечето хора в Съединените щати приемат излишни количества протеин и така не страдат от това състояние. Обаче протеиновият дефицит може да се прояви при вегетарианците, които се хранят предимно с рафинирани храни и малко или изобщо не употребяват зърнени и бобови храни, ядки, семена и соеви продукти. Синдромът на малабсорбцията е друга възможна причина за анемията на протеиновия дефицит. Той обикновено поразява възрастните хора, които не произвеждат необходимото количество протеаза, ензим, който подпомага разграждането на белтъка. Независимо че се консумира достатъчно количество белтък, липсата на протеаза означава, че организмът не може да го усвои.
	Нюйоркският иглотерапевт д-р Пат Гордън предлага азиатска версия на анемията при жените. Според тази философия кръвта в женското тяло циклично се увеличава и намалява. Жените могат да развият анемия, ако пренебрегнат нуждите на месечния си цикъл, специално по време на менструация. В днешния забързан свят обаче много жени се оплакват, че просто не могат да пренебрегнат многобройните си задължения и да си починат, когато телата им се преуморят. Освен това Гордън обяснява, че анемията може да се получи в резултат на неправилен подход по време на бременността.
	След приключване на бременността, независимо дали резултатът е аборт или раждане, жените трябва да дадат почивка на организма поне за един месец, независимо от другите си задължения. Плюс това след бременността трябва да се избягва зачеване поне една година, защото тялото се нуждае от изграждане на нова кръв, за да понесе следващата бременност. Ако тези предписания се спазват, жените ще зачеват здрави деца и ще избегнат анемията.


>>>	Лечение

>>>>	Хранене

	Децата трябва да бъдат поощрявани да се хранят с разнообразна храна. По-специално листни зеленчуци и бобови растения. От приблизително шестмесечна възраст родителите трябва да дават на децата си цвекло, броколи, моркови, ябълково пюре, касис, боровинки и череши. (Не наведнъж! Новите храни се дават на бебетата постепенно.) Тези храни са относително хипоалергични и богати на фитохимикали и антиоксиданти.
	Богат на желязо зеленчуков сок може да се получи като комбинация от сокове от цвекло, магданоз, спанак, млада целина и воден кресон. Зелените сокове трябва да се дават в малки количества. Четвърт чаша на ден може да подобри състоянието на детето за кратък период от време. Соковете трябва да се разреждат 50% с вода или ябълков сок и да се пият бавно.
	Вегетарианската храна, богата на витамини, съдържа кълнове, стафиди, къдраво зеле, сливи, магданоз, воден кресон, цвекло глухарче и касис. Морските водорасли, като хаиджики, уакаме и дулсе, са също прекрасен хранителен източник и може да се добавят към супи и салати. Вегетарианските източници на витамин B{sub}12{/sub} включват ферментирали соеви продукти, като соев сос и темпе, кисело мляко, прясно сирене и яйца. Източници на фолиева киселина са бобовите култури, портокаловият сок, овесените ядки, спанакът, цвеклото, броколито и кълновете. Протеините трябва да бъдат част от всекидневната храна, особено ако са получени от растителен източник, като зърнени, бобови храни и соево мляко. Ако се консумира месо, важно е животните да са отглеждани здравословно.


>>>>	Хранителни добавки

	С хранителни добавки можем да се борим с анемията само когато са пригодени към специфичната й форма. Ето защо трябва да бъдете наблюдавани от компетентен лекар. Въпреки че желязото си остава най-често предписваното лекарство, помнете, че някои форми на анемия не включват железен дефицит. В тези случаи дори е опасно да се добавя желязо.

#	Желязо
	Ако кърмачето страда от недостиг на желязо, майката трябва да го приема в подходяща форма, така че млякото да се обогати с минерали. Обикновено кърмените бебета не развиват желязодефицитна анемия, освен ако майките им не страдат от нея. В повечето аптеки може да се намери лекарството Floradix, ценен източник на желязо. Течната му форма е за предпочитане пред сухата.

#	Пчелен прашец
	Една унция пчелен прашец на ден действа като допълнително лекарство при желязо-дефицитната анемия.

#	В12
	Вегетарианците трябва да добавят този витамин към храната си, за да предотвратят дефицита. Въпреки че се развива за три-четири години, тази анемия е сериозно заболяване и води до нервни заболявания. Добавката му е изключително важна за бременните жени, които очакват да отглеждат деца вегетарианци. Инжектирането на витамин B{sub}12{/sub} е полезно при пациенти със злокачествена анемия, най-често срещана при възрастните хора и причинена от дефицит на съществен вътрешен фактор, необходим за пълното преработване на витамина.

#	Спирулина
	Една чаена лъжичка спирулина доставя на тялото полезното количество витамин B{sub}12{/sub} и хлорофил.

#	Фолиева киселина
	Тъй като фолиевата киселина е жизненоважен компонент за правилното развитие на ембриона, на бременните жени е необходима в количество от 800 мкг на ден, независимо колко е добра храната им. Понеже е водоразтворима, излишната фолиева киселина просто се отмива от тялото. Родителите, които хранят децата си с козе мляко, трябва да добавят около 800 мкг течна фолиева киселина към него.

#	Допълнителни добавки
	Понякога е необходимо да бъде предписано добавянето на солна киселина и вътрешен фактор при хора с недостиг на тези химически вещества, за да се подпомогне усвояването на храната.


>>>>	Билки

	Корените от глухарче, тинтявата и жълтия лапад са ефикасно лечение при желязодефицитна анемия. Други полезни билки са алфалфа, магданоз, корени от репей и зарасличе, жен-шен, малина и листа от коприва. Билките могат да се приемат поотделно или комбинирани в капсули или чай. Китайската билка дон куай съдържа фитоестрогени, които помагат за анемии при жените, получени в резултат на тежка менструация. Билката съдържа витамини A, E и B{sub}12{/sub} и може да се приема много дни в месеца, преди да започне менструацията.
	За хора със затруднения в усвояването на витамин B{sub}12{/sub} може да помогне комбинацията от хидрастис, тинтява и прах от пелин, приеман на капсули. Той повишава нивата на солната киселина и помага на стомаха при усвояването на витамина. Този препарат трябва да се приема само временно за две седмици.


>>>>	Външно лечение

	Редуването на топъл и студен душ 30 минути преди и два часа след хранене, както и разтриването на кожата с растителна гъба на сухо може да се използват като допълнителна мярка при настъпилата анемия. Освен това упражненията с дълбоко дишане помагат за приемането на кислород и отделянето на въглероден двуокис.


>>>	Какво да се избягва

	Стойте надалеч от рафинираните храни, солта и многото месо. Кофеинът и алкохолът също са определящи за здравата кръв и трябва да бъдат елиминирани.


>>>	Обобщение на леченията

	Преди да се лекува анемията, трябва да бъдат установени от лекар причините, които са я предизвикали. Анемията, произлизаща от хранителни проблеми, може да се дължи на липса на желязо, витамин B{sub}12{/sub} или фолиева киселина. Богатата на желязо храна включва листните зеленчуци, бобовите храни и зеленчуковите сокове. Добри източници на витамин B{sub}12{/sub} (хранително вещество, особено важно за бременните жени) са ферментиралите храни, като соевите продукти, темпе и киселото мляко. Фолиевата киселина може да се достави от портокаловия сок, овесените ядки, спанака и цвеклото.
	Сред добрите източници на желязо са продуктът, наречен Floradix и пчелния прашец. B{sub}12{/sub} може да се получи от витамин B комплекс или от спирулина.
	Билките, препоръчвани при дефицит на желязо са: морските водорасли, сокът от зеленчуци, корените от глухарче, тинтявата и жълтият лапад.
	Редуването на топъл и студен душ, разтриването на кожата и упражненията за дълбоко дишане са допълнителни мерки, полезни за лечението.


>>	Артрит
>>>

	Четиридесет милиона американци страдат от болезненото схващащо въздействие на артритните заболявания. В това число около 16 милиона са болни от остеоартрити и 7 милиона са поразени от ревматоидни артрити. Много други страдат от по-слабо разпространени форми на това заболяване.
	_Остеоартритите_ са най-често срещаната форма на болестта, от която страдат възрастните хора. Те се развиват вследствие на износване на ставите или при злополука. Това е възпаление, засягащо някоя от 68-те стави в тялото. Получава се, когато се счупи спонгиозният край на костта, известен като хрущял. Хрущялите са обвити от синовиум, чиято функция е да смазва участъка между костите и да подхранва хрущяла. Когато хрущялът се износи, той престава да действа като буфер. Костите се допират една до друга и причиняват схващания, подуване и болезнено триене.
	_Ревматоидният артрит_ е заболяване на организма, характеризиращо се също така с болезнени и подути стави, но за разлика от остеоартрита тук е възпалена и синовиалната мембрана и към ставата протича допълнителна течност. В резултат се получава болка и подуване. Понякога страда цялото тяло, а не само ставите. Ранните симптоми са умора, слабост, невисока температура и анемия. Най-предразположени към заболяването са жените между 20 и 50 години. 25% от болните са мъже. Понякога болестта се появява внезапно със силни симптоми. В други случаи няма никакви начални признаци. В най-тежката си форма ревматоидният артрит действа осакатяващо.
	По-рядко срещаните форми са _подагрен артрит_, проявяващ се в излишно количество пикринова киселина под формата на кристали в ставите и тъканите. Това заболяване засяга главно мъжете. Те изпитват болки и възпаление в ставите, придружено с висока температура и тръпки. Болестта е осакатяваща и ако не се лекува, може да доведе до счупване на ставите.
	_Псориазният артрит_ е форма на ревматоиден артрит, засягаща костите най-често на пръстите на ръцете или краката.
	_Ювенилният ревматоиден артрит_ поразява големите стави у децата и може да доведе до деформация на костите. Анкилозните спондилити представляват възпаление на прешлените, което причинява болки в гърба и схващане, особено при младежите.


>>>	Причини

>>>>	Алергии

	Артритът е обикновено алергична реакция към дадена храна или вещество. Обикновено храната, с която най-често се хранят хората, е тази, която причинява алергията. Например много хора ежедневно се хранят с мляко, телешко месо, царевица или пшеница. Също така много хора реагират на вдишваните от въздуха вещества, като прах, микроорганизми или цветен прашец. При постоянно и незабележимо излагане на тези алергени и когато реакцията не настъпи мигновено, хората не могат да направят връзката и не отстраняват веществата или храната, довели до проблема.
	Защо при едни хора алергените засягат ставите, докато при други — стомах, дробовете или кожата? Причината трябва да се търси в генетичното предразположение. Различните хора имат различни слаби места. Така че когато тялото е отслабено от алергия, инфекция или каквото и да е заболяване, страда най-слабата част от организма. Понякога могат да бъдат засегнати няколко системи едновременно. Например при алергия към млякото човек може да получи артрит и астма.


>>>>	Токсичност на околната среда

	Тялото може да бъде отслабено от отровната околна среда. От пестицидите, изкуствените оцветители и консервантите в храната, както и от хлора и флуора във водата. Тези вещества попадат в кръвта и причиняват отравяния, водещи до артритни изменения. Невидим враг е електромагнитното излъчване от енергийните системи. То създава дисбаланс, водещ до артритна реакция.


>>>>	Хронични инфекции

	Пролиферацията на патогенните бактерии, вируси и гъбички може да е допълнителен фактор за артрита. Мазнините и въглехидратите ферментират и създават среда за развитието на кандида албиканс. Някои от бактериите произвеждат токсини и атакуват ставите. Резултатът е остро възпаление и бавно разрушаване на ставния хрущял. Хронични инфекции също могат да се получат след отравяне с тежки метали, олово, кадмий и живак, отделящ се от пломбите в зъбите.


>>>	Симптоми

	Симптомите на остеоартрита се усилват с напредването на заболяването. В началото няма никакви сигнали. Първият сигнал обикновено е болка в ставите и се свързва със спортно упражнение или с вдигане на тежък предмет. Друг сигнал е трудната подвижност при ставане от сън сутрин и при студено и влажно време. С напредването на болестта се появяват и подуване и възпаление на ставите. Ако мускулите са отпуснати, поради липса на движение се появяват умора и схващания на краката.
	Сигналите за ревматоиден артрит също се влошават постепенно. Отначало човек се чувства общо недобре. По-късно се проявяват и специфичните за заболяването симптоми, болки в ставите, скованост, подуване и зачервяване. Ставите са топли при допир. Слабостта се предава и на сърцето и дробовете.


>>>	Лечение

>>>>	Конвенционално лечение

	Конвенционалната медицина смята артрита за нелечимо заболяване. Терапиите са ориентирани само към облекчаване на симптомите, а не към спиране на дегенеративния процес. Лечението се състои от почивка, лечебна гимнастика, топли компреси и операция (в това число и поставяне на нова става) и рехабилитация. Най-вече конвенционалната терапия се осланя на медикаментите.
	Артритните лекарства в основата си са болкоуспокояващи със значителни странични въздействия. Дори и аспиринът, който се препоръчва рутинно на пациентите в големи дози, може да бъде опасен и да причини световъртеж, шум в ушите, стомашно-чревно кръвотечение, увреждане на бъбреците и понижаване на имунните сили (аспиринът унищожава витамин C).
	Когато престане да действа аспиринът, на негово място се изписва Motrin. Макар и по-малко вреден от кортизоновите лекарства, той причинява същите странични въздействия като аспирина. Освен това може да се появят и повръщане, гадене и напрежение.
	Следват стероидните лекарства като Prednizolone. Те са известни със сериозните си странични ефекти. Директно въздействат на имунната система и оставят болния беззащитен към инфекциите и другите заболявания, затруднявайки лечението.
	Някои ревматолози предписват златни инжекции. От известно време лечението се счита за опасно, но за съжаление има още лекари, които го използват. Златото унищожава имунната система. И по този начин прави организма податлив на масивни инфекции.
	Тези лечения въобще не постигат целта си. Не само че не лекуват причината за артрита, но и са невероятно скъпи, нетолерантни и токсични.


>>>>	Естествени лечения

	Естествените лечения докладват за големи успехи при лечението на артрити, защото са насочени към причинителя на заболяването, вместо просто да замаскират симптомите. Пациентите трябва да знаят, че не всички твърдения за естествени лечения отговарят на истината. Но има и такива, които действат и са научно доказани. Методите, описани по-долу, водят до благоприятни резултати.

#	Антиартритна диета
	За профилактика на артрита трябва да се консумират въглехидратни храни в комбинация с много плодове и зеленчуци. Също така е необходимо малко количество висококачествени протеини и мазнини. Следните храни са изключително полезни при профилактиката:
	Храни, богати на фолиева киселина, като леща, сушен грах, ечемик, алфалфа, соя и овес.
	Чесън и лук — високото съдържание в тях на сяра спира възпалението.
	Дълбоководна и студеноводна риба — сьомга, пъстърва, тон, сардина, скумрия. Те съдържат омега-мастни киселини, които смазват ставите. Зехтинът, авокадото, ядките и семената също са полезни заради мазнините, които съдържат.
	Соевите продукти, като тофу, темпе и мизо. Те имат високо съдържание на аминокиселината метионин.
	Храните, които разграждат и елиминират пикриновата киселина, са глухарчетата, магданоз и алфалфа.
	Много вода за пиене, над литър и половина дневно.
	Сокове от червени, жълти и зелени плодове и зеленчуци шест-осем пъти дневно. Това е най-добрият начин за получаването на голямо количество фитохимикали. (Някои от препоръчваните сокове са изброени по-долу в тази глава.)

#	Препоръчителен хранителен режим според кръвната група
	Съществуват доказателства за влиянието на кръвната група върху вида на артрита и начина му за лечение. Преди двадесет и пет години лекарят — натуропат д-р Джеймс Д’Адамо е наблюдавал това за първи път. Той е забелязал, че хората от кръвна група A обикновено развиват подувания, които могат да се определят като ревматоидни артрити, докато тези от кръвна група 0 са предразположени повече към грануларния или пясъчен тип, свързан с остеоартритите.
	Първата група отговаря по-добре на стриктната вегетарианска диета, докато втората група приема животинските протеини от постни меса, но не ежедневно. Хората от кръвна група B или AB се нуждаят от индивидуален подход. Днес тази диагностична и лечебна стратегия се прилага от сина на д-р Д’Адамо — Питър, в Грийнуич, Кънектикът.

#	Сокове
	Пресните сокове са важна част от което и да е антиартритно лечение. Ето някои препоръки:
	_Ананасов сок._ Стъблото на ананаса съдържа бромни съединения, които доставят на организма важни ензими, полезни за борба с артрита. Ако се прибави към този сок и сокът от кълнове на алфалфа, ефектът се повишава.
	_Сок от картофи._ Един суров картоф се изстисква и се разрежда с вода. Пие се сутрин.
	_Сок от комбинирани зеленчуци._ Алое може да се смеси с червено зеле, тиква, глухарче, целина, мента, ябълка и морков.
	_Сок от зеле._ Това е подходящият сок за пациенти с артрит. Може да се смеси с моркови за вкус и алое за по-добър пречистващ ефект.
	_Комбинация от хлорофил._ Две унции течен хлорофил може да се смесят с разреден ябълков или морковен сок и да се примат ежедневно.
	_Други полезни зелени сокове._ Следните сокове могат да се приемат в каквато и да е комбинация: цвекло, броколи, тиквички, тиква, къдраво зеле, магданоз и спанак. Корени от джинджифил, ябълки или моркови могат да се добавят за аромат и допълнителен хранителен ефект.

#	Билки
	Много природни лекове може би растат направо в задния двор. Ако страдате от артрит ще са ви много полезни долу изброените:
	Алфалфа — тя е богата на хлорофил, което я прави чудесна за пречистване на кръвта. С елиминирането на пикриновата киселина се облекчава и болката в ставите. Ако я приемате под формата на таблетки, трябва да се вземат 20 таблетки дневно през първия ден, след което се намаляват до 6–10 таблетки дневно.
	Алое — почиствайки червата, алоето освобождава тялото от токсините, които причиняват артрита.
	Boneset — както се вижда от името й, тази билка облекчава болката в косите.
	Хайдушка трева — много хора предполагат, че това растение е най-доброто лекарство за артрити. Действително неговите лечебни свойства са документирани от аюрведическата литература отпреди хиляди години. Тя действа като нестероидно, противовъзпалително съединение без странични ефекти. Също така стимулира възстановяването, като увеличава кръвообращението в ставите.
	Корени от репей — пречистващо кръвта растение, помагащо на пациенти с подагра.
	Лют пипер — това е популярно лекарство при лечение на артрит, използвано в цял свят. Може да се приема вътрешно във вид на капсули, чай или тинктура. Може да се използва външно под формата на пластири. Ако се употребява като подправка, трябва да се постави и в храната, след като тя е приготвена, за да се предотврати дразненето на стомаха.
	Зарасличе — зарасличето лекува фиброзната обвивка на костите.
	Дяволски нокти — една от най-добрите билки, помагащи на ставите. Премахва отлаганията и помага за отстраняването на пикриновата киселина от тялото.
	Коприва — листата от коприва се смилат и от тях се приготвя лапа, за да се облекчи ревматичната болка.
	Кора от бодлив ясен — полезна е при ревматизъм и артрит. Като пречистващо кръвта средство отстранява отлаганията в ставите.
	Кора от бяла върба — естествен аспирин, облекчава болката в ставите.
	Юка — научните изследвания предполагат, че ваксината с юка може да облекчи симптомите на ревматоидния артрит.

#	Витамини и минерални вещества
	Казано ни е, че хранителните вещества не влияят върху лечението на артрита. Всъщност голяма част от медицинската литература показва точно обратното. Истината е, че болните от артрит пациенти могат да получат облекчение от пълния обхват от хранителни вещества, включващи изброените по-долу:
	Антиоксидантни витамини. Витамините A, C и E ограничават възпалението и преустановяват вредното въздействие върху костите на свободните радикали. Освен другите полезни качества на витамин C той е незаменим при възстановяването на костите и хрущялите и още повече, когато се приема в комбинация с глюкозамин. Ежедневно може да се приема разпределен на дози, невредящи на стомаха и червата. (Общата дневна доза може да е от 2000 до 20000 мг.) Обикновено 400 IU витамин E и 50000 IU витамин A или бетакаротин помагат ежедневно за намаляване на артритната болка. В напредналата фаза на артрит пациентите получават облекчение от мегадози на тези вещества, приети по венозен път.
	Хондриотин сулфат. Хондриотин сулфатът е молекулният цимент, който свърза хрущяла и позволява на колагена да образува истинска тъкан. И двете вещества предпазват от увреждания и стимулират възстановяването.
	Масло от дроб на треска. В миналото това беше добре познато лекарство за артрити. Въпреки че популярността му намаля, лекарството все още действа.
	Гама-линоленова киселина (GLA). Тя е богата на простагландини, които действат и спират възпалението. Съдържат се в маслата от нощна свещ, пореч и касис. Всичките са полезни в еднаква степен, но някои са по-евтини от други. Шест капсули масло нощна свещ или една капсула поречово масло доставят необходимите 240 мг GLA.
	Глюкозамин. Това е едно от най-важните хранителни вещества за възстановяване на ставните, хрущялните и тъканните нарушения. Продава се като глюкозаминсулфат и глюкозаминхидрохлорид. И двата са еднакво ефикасни. Тъй като глюкозаминът е субстанция, която природно се произвежда от всяка клетка на организма, напълно е безопасно да се използва. Изследванията показват, че са необходими 1500–2000 мг на ден, разделени на две или три дози.
	Екстракт от гроздови семена. Екстрактът от гроздови семена е богат на антиоксиданта пикногенол. Той е познат със свойството си да стяга колагена и да укрепва капилярите и вените.
	Мастните киселини омега-3. Те имат противовъзпалително действие, което ги прави изключително полезни при лечението с тези мастни киселини. Вегетарианският им източник е лененото семе, което също така е богато и на важните омега-6 и омега-9 мастни киселини, правейки ги пълен източник на ненаситени киселини. Обикновено се препоръчват три капсули дневно. Ако мастните киселини омега-3 се приемат като мазнина, необходимата доза е една супер лъжица, която се добавя в салатата (не бива да се готви с нея).
	Минералите. Адекватното доставяне и абсорбиране от организма на калций, фосфор и магнезий е незаменимо условие за образуването на здрави кости, докато цинкът и селеният са важни за имунната система. Също така новите открития показват, че 3 до 6 мг бор могат да облекчат симптомите на остеоартрита. Други необходими минерали са калий, мед и магнезий. Важно е да се отбележи, че обикновената американска храна не съдържа достатъчно от необходимите минерали, така че храненето с нея лесно може да предизвика страдания в костите. Суровоядството, богато на сурови плодове, зеленчуци и пресни сокове, ядки семена и зърнени храни в комбинация с мултивитаминен/минерален комплекс, може да окаже положителен ефект.
	Супероксид дисмутаза. Супероксид дисмутазата трябва да се приема на празен стомах с вода около половин час преди хранене. По този начин дава енергия и намалява болката и възпалението. Действа по-добре, като се добави витамин E.

#	Витамин B-комплекс:
	Ниацинамид. Тази форма на витамин B{sub}3{/sub} помага за остеопорозата и ревматоидния артрит. За най-добър резултат трябва да се взимат по 150–250 мг три-четири пъти дневно. Ефектът не е мигновен, но симптомите постепенно намаляват и се подобрява обхватът на движение с времето. Ниацинамидът не трябва да се бърка с ниацин, който предизвиква намаляване на холестерола.
	Пантотеновата киселина (витамин B{sub}5{/sub}) е полезна най-вече за хора с подагра.
	Другите витамини B — включват B-комплекс с приблизително 150 мг витамин B{sub}6{/sub}, 50 мг B{sub}2{/sub} и 15–50 мг B{sub}1{/sub}.


>>>>	Тест за алергии на проблемни храни

	Тъй като алергичната реакция към храната е основната причина за артрита, кожните и кръвните тестове за алергия, разкриващи храните и химическите вещества, причиняващи проблема, предписани от компетентен лекар, могат да бъдат от голяма полза. Храните, към които хората са силно чувствителни, трябва напълно да се елиминират поне за малко. По-късно някои от тях могат да се върнат към привичния хранителен режим. Храните, които причиняват по-малко реакции, трябва да се ядат рядко, на ротационен принцип, при който всяка храна не се консумира по-често от веднъж в седмицата. Така например, ако се яде жито в понеделник, най-рано може да се приеме в петък.
	Понякога хората са алергични към всяка храна, която ядат. В тези случаи им се предписват малки дози антиалергични ваксини. За разлика от обичайните инжекции, където на пациентите им се дават подобни дози от веществото, тези ваксини са приготвени за нуждите на всеки един организъм. Малки количества антиген се вкарват в организма, за да стимулират ензимните системи. Ензимите са от особено значение, защото разграждат имунните комплекси, намиращи се в кръвта, които водят до заболявания. Ако ензимите не са достатъчни, тези имунни комплекси се изграждат и навлизат през синовиалната мембрана на ставата. Резултатът от това е подуване, болка и артрит. Когато ензимите са активни, храната се разгражда и организмът не реагира на нея като на чуждо вещество. Затова не се появява нито възпаление, нито заболяване.


>>>>	Дезинтоксикация

	За да се преборим с артрита, е необходимо да се изчисти тялото и околната среда. Ето някои методи:
	_Хелацио-терапия._ Хелацио-терапията е метод за лечение, при който организмът се освобождава от токсичните тежки метали и плаката. Това е допълнително лечение, което посредством подобрението на цялостното функциониране на кръвоносната система и отстраняването на свободните радикали отстранява и артритните симптоми. Тази терапия е особено ефикасна за облекчаване на инвалидния ефект от ревматоидния артрит. Учените предполагат, че лекарството за хелацио-терапия ЕДТА има химически свойства на пенициламина — лекарството, използвано от ревматолозите за лечение на заболяването.
	_Лечение на дебелото черво._ Много пациенти, страдащи от артрит, имат запек, вследствие на натрупване на токсини в тялото. В резултат на това получават възпаления и страдат от автотоксични реакции, чрез които тялото реагира на отровите. Това може да предизвика различни заболявания, включително артрит.
	Промиването на дебелото черво отваря храносмилателния тракт и внимателно отстранява натрупалите се отпадни продукти, освобождава се от болестотворните бактерии. Серия от манипулации кара човек да се чувства по-лек, по-чист и много жизнен. Когато лечението на дебелото черво се комбинира с подобрен хранителен режим и хранителни добавки, се възстановява балансът. В резултат на това се подобрява движението и артритът може да изчезне.


>>>>	Балансирано хормонално лечение

	Това лечение е развито от д-р Робърт Лайфман, лекар от Калифорния, посветил целия си живот на откриването на причината за артрита. След лечението много от пациентите са били в състояние да водят нормален безболезнен живот.
	Д-р Лайфман и неговите сътрудници започват изследванията си през 1940, когато кортизонът се е смятал за чудотворно лекарство. Скоро след това става ясно, че хормоните предизвикват опасни странични ефекти, но те стават по-малко опасни, когато се комбинират с естрогени и още по-малко, когато се добави тестостерон. Д-р Лайфман е създал препарати, съдържащи различни количества от тези три основни съставки.
	Според привържениците на тази терапия тя не причинява възпаления и е здравословна, с минимални странични ефекти, защото субстанциите се намират в равновесие. Ефикасността се повишава с времето, защото се пригажда към индивидуалните нужди на пациента и се използва в комбинация със здравословен хранителен режим и програма с физически упражнения.


>>>>	Мануална терапия

	Мануалната терапия е нежна, безопасна и представлява един ненатрапчив начин за облекчение на остеопорозата. Наместването на прешлените облекчава натиска върху нервите. Това позволява на нервните импулси да протичат нормално. Кръвообращението в ставите се засилва, като им дава възможност да функционират по-добре.
	Хората, на които този метод не помага, са в напреднал стадий на болестта, когато ставите са прилепени, което причинява блокиране на предаването на нервния импулс.
	Лекуването с помощта на мануалната терапия увеличава обхвата на движенията, облекчава болката и удължава гръбначния стълб, което позволява на пациента да стои изправен и да изглежда по-висок. Стимулирайки правилния стоеж, мануалната терапия намалява до минимум натиска на ставите. (Вижте опита, споделен от пациентите, подложени на мануална терапия, в раздела {#Лечения и споделен от пациентите опит}.)


>>>>	Хомеопатични лекарства

	Хомеопатичните лекарства за артрит, както и тези за другите заболявания се опират на специфичните индивидуални състояния.
	Rhus toxicodendron. За болки, които се влошават през нощта и сутрин при събуждане. Болката е силна при студено и влажно време, преди буря или при промяна на времето или при силен вятър. Симптомите се облекчават с топлина и движение.
	Cacarea carbonica. За болка, която се влошава при студено и влажно време, при усилие и движение и когато се обърне крайникът.
	Aconitum hapellus. За болки и възпаления, особено при гореща и суха кожа.


>>>>	Реконструктивна терапия

	Понякога се използва реконструктивна терапия, за да се стимулира лечението на лигаментите, сухожилието и хрущяла. Лечението включва слаби дози на хранителни субстанции, инжектирани директно в лигаментите. Субстанциите са различни в зависимост от лекуваната част, могат да включват витамин C, глутатион, хрущял от акула и глюкозамин сулфат. В резултат на това лиманентите се заздравяват и поддържат с по-голяма лекота гръбначния стълб и ставите.
	С коригирането на основата на проблема симптомите естествено стихват. Реконструктивната терапия подсилва скелета на тялото и болката внезапно изчезва. (Вижте опита на пациентите, подложени на реконструктивна терапия, в раздела {#Лечения и споделен от пациентите опит}.)


>>>>	Невромускулна терапия

	Невромускулната терапия използва баланса между мускулната и нервната система. Терапевтът подобрява стойката на пациента и по този начин позволява на нервните импулси да протичат свободно през ставите. Това е важно, защото когато импулсът бъде спрян, кръвта и другите телесни течности също спират и се появява болката. Според невромускулния терапевт Сара Вогелер причинител на тази стресова ситуация може да е артритът. Тя обяснява, че нарушаването на стойката може да причини притискане на костите, които на свой ред могат да предизвикат притискане и свиване, предизвиквайки образуването на шипове. Костните шипове засягат окръжаващата ги мека тъкан и карат болката да пълзи към останалите части на тялото. Невромускулната терапия помага за намаляването на болката чрез подобряване на стойката и учи на правилен начин на движение.


>>>>	Физически упражнения

	Редовното спортуване е важно при възстановяването на подвижността, функционирането на организма и мускулната маса. Обаче хората не трябва да се пресилват над съответните си граници на издръжливост. Болката е предупреждаващ сигнал за намаляване на оборотите и хората трябва да изчакат, докато са в състояние да продължат спокойно дейността си.
	Ходенето е прекрасно за цялото тяло и добър начин за начало при новаците. То може да подобри кръвообращението на ръцете, коленете, раменете и пръстите — частите, често поразявани от артрит. Друг спорт, който е полезен при всяка възраст, е йога. Бавните разтягания овлажняват ставите и повишават гъвкавостта, а специалната техника изхвърля токсините от ставите и мускулите.


>>>>	Други терапии

	Изчерпателна програма, включваща някои основни подходи на лечение. В допълнение на по-горе споменатите подходи болните от артрит трябва да се подложат на акупресура, акупунктура, ароматотерапия, аюрведическа медицина, терапия на Бах, биологична стоматология, хидротерапия, масаж, медитация, кислородна терапия, озонова терапия, физическа терапия, ци гун, тай чи и витамини. Комбинацията от няколко лечения е най-добрият начин да се отговори на нуждите на всеки отделен пациент.


>>>	Какво да избягваме

	Както вече отбелязахме, повечето от храните и специално тези, с които се храним ежедневно, могат да предизвикат алергична реакция, от която произлиза артрит. Но някои определени храни и химически вещества са най-честите причинители. Киселите храни се свързват с изострянето на симптомите на артрита. Наситените мазнини, намиращи се в месото, осолените и пържените храни, както и алкохолът и аспиринът произвеждат простагландин — E2, който потиска имунната система, причинява възпаления и болка. Свинското е едно от най-вредните меса, независимо дали под формата на шунка, бекон или каквато и да е храна, приготвена със свинска мас (тайната съставка в повечето ресторантски храни).
	Един малък процент от пациентите, болни от артрит, трябва да избягват зеленчуци от семейството на картофовите: картофи, домати, патладжани и камби. Вие можете да прецените дали тези храни оказват някакво въздействие, ако не ги приемате 30 дни и след това ядете от всички в един ден. Ако не се чувствате по-зле, след като се подложите на това изпитание, няма от какво да се притеснявате. Ако болката в ставите се влоши, избягвайте тези храни.
	Други вещества, които е добре да се избягват, са кафето и тютюнът (и двете растения са от сем. Картофови), кофеиновият чай, захарта и солта, както и изкуствените оцветители, хранителните пълнители и консервантите. Газираните напитки са богати на фосфати, които променят минералния баланс в организма. Маргаринът не е полезен заради частично хидрогенезираните трансмастни киселини, които организмът не може да усвои. Препечената или консервираната храна лишава тялото от незаменими хранителни вещества и прокарва пътя на артрита. Противовъзпалителните лекарства могат да се окажат ефикасни в началото, но при дълъг период на употреба действат разрушително.
	Освен това при болни от артрит трябва да се избягва продължителната неподвижност при пътуване с кола или самолет. За да се предотврати изострянето на болката в коляното, глезена или стъпалата, която може да се появи при такова пътуване, пътниците трябва да се раздвижват по време на пътуването, ако това е възможно.
	_Вижте също._ {#Алергии}, {#Акупунктура}, {#Мануална терапия}, {#Кислородна терапия}, {#Реконструктивна терапия}, {#Витамини}.


>>	Аутизъм
>>>

	В първите месеци от живота си новородените бебета не знаят, че съществува светът около тях. С растежа на децата нарастват и взаимоотношенията им с околния свят. Но в някои случаи способността на децата да взаимодействат с околната среда и хора остава ограничена. Този сериозен поведенчески проблем е познат като аутизъм.
	Децата, страдащи от аутизъм, са изключително затворени и живеят в свой измислен свят. Често пъти те не могат да се изразяват словесно и не могат да установят контакт с очи. Според проучванията на Института по аутизъм в Сан Диего аутистичните деца имат слаба имунна система, която причинява намалена устойчивост към заболявания, специално на горната дихателна система, както и автоимунни заболявания.


>>>	Причини

	Изследванията показват, че аутизъм може да е враждебна реакция към ваксините в детството. Д-р Алън Коен, лекар-еколог от Кънектикът, отбелязва, че тежките случаи на аутизъм и трудното съсредоточаване се появяват, след като започва задължителното ваксиниране на децата, и предполага, че е възможна връзка между някои ваксини и началото на това заболяване. Според д-р Харис Колтър, създател на ДТК, ваксината против дифтерит/тетанус/коклюш има голям принос за възникването на този проблем. Медицинските списания документират факта, че ДТК-ваксината може да причини лек или по-тежък енцефалит, който може да предизвика различни неразположения — от аутизъм до хиперактивност и тежко мозъчно изоставане.
	Хиперреакциите към ваксините могат да доведат до проблеми на имунната система, които правят някои деца особено чувствителни към инфекциите. В резултат на това обикновено на аутистичните деца им предписват последователни курсове по антибиотично лечение, които на свой ред предизвикват цяла поредица от проблеми и определено влошават състоянието им.
	Прекомерната употреба на антибиотици може да доведе до невъзможност за правилно усвояване на хранителните вещества, позната като синдром на усвояването на храната. Антибиотиците разрушават здравословните бактерии, което води до умножаването на гъбичките в организма. Така предизвиканият дисбаланс прави храносмилателният тракт по-пропусклив, като позволява на частично разградените протеини да навлязат в кръвоносната система. Веднъж влезли в кръвта, тези чужди субстанции отиват в мозъка и секретират токсини. Те предизвикват възпаления, водещи до аутизъм или други възпалителни неразположения.
	Много аутистични деца страдат от хранителни алергии. Някои храни произвеждат съединения, предизвикващи възпаления, които отиват в мозъка и причиняват мозъчни алергии, които се проявяват като физиологически неразположения. Хранителните алергии са лесни за изследване и оттам за лечение. Жалко, че това е една област, пренебрегната от съвременната медицина.
	Аутизмът може да е свързан с биохимични дефекти. Аутистичните деца могат да имат ниско съдържание на серни аминокиселини, нужни на черния дроб за дезинтоксикация. Когато тези аминокиселини липсват в организма, черният дроб не може да неутрализира ефикасно вредните молекули, приети чрез въздуха, храната и водата. В резултат отровните вещества навлизат в кръвта и отиват в мозъка, където причиняват проблеми в поведението и загуба на паметта.
	Децата с аутизъм по-често страдат от отравяния с тежки метали. Изследванията на космите и други изследвания, които определят този проблем, често пъти показват, че децата, страдащи от аутизъм, имат по-високо съдържание на антимоний, алуминий, арсеник, олово и кадмий. Това може да е свързано с биохимичните нарушения при сярата, за които споменахме преди малко, които не дават на тежките метали да излязат от организма. Доставянето на серни аминокиселини понякога решава този проблем.
	Пациентите с аутизъм са склонни и към витаминен и минерален дефицит, частична липса на цинк, селен, витамин B{sub}6{/sub} и магнезий. За щастие лесно могат да се направят съответните изследвания и да се коригират проблемите.
	Понякога аутизмът е резултат на субклиничен хипотироидизъм, проблем, който не се установява от клиничните изследвания, а от телесна температура. Ако ниската телесна температура е придружена от студени крака и студени ръце, суха кожа и проблеми с паметта и концентрацията, в основата на заболяването може да е субклиничният хипотироидизъм.


>>>	Лечение
>>>>

	Конвенционалната медицина подхожда към аутизма като към психиатрично заболяване и според това лекува пациентите с програми за модификация на поведението и лекарства. Въпреки че аутизмът не се изразява като психологично неразположение, с помощта на хранителна терапия може да се постигне значително подобрение на цялата мозъчна и психична дейност. Лекарите-еколози, които изучават връзката между пациентите и околната среда, виждат положителни промени, когато се спазват хранителните режими. Докато точните препоръки трябва да се дадат от лекар професионалист, ние можем да предложим някои основни насочващи препоръки.


>>>>	Хранене

	Аутистичните деца трябва да се хранят с разнообразна храна, несъдържаща добавки и консерванти. Хранителен режим, състоящ се от екологично чиста храна, осигурява чисти от пестициди хранителни продукти. Това е важно за всички, но е от специално значение за децата, които имат затруднения с елиминирането на токсините.
	Освен това децата, болни от аутизъм, често пъти имат ниско съдържание на витамин B{sub}6{/sub} и магнезий, двете хранителни вещества, които предизвикват бързо подобрение. Някои изследвания показват, че 30-40% от аутистичните деца реагират при добавяне на витамин B{sub}6{/sub}.
	Билката гинко билоба е полезна за всички, нуждаещи се от стимулиране на мозъчната дейност, тъй като подобрява кръвообращението в мозъка. Ефектът от лечението с гинко се засилва с добавянето на коензим Q10, ензима, довеждащ повече кислород до всяка част на тялото, най-вече мозъка. Подобен ефект оказва и диметил глицинът, една свободно продаваема витаминоподобна субстанция, която се поставя под езика. Пчелният прашец може да бъде чудесен за целта, ако детето не е алергично към пчелното ужилване. Той е изключително богат на витамините B, които са незаменими за здравето на мозъка. Витамин E със селений помага на кръвообращението, така действат и холинът и инозитолът. Нещо повече, витамин C е ефикасният унищожител на свободните радикали, изгражда имунната система и подобрява кръвообращението. Учените предполагат, че аминокиселината L-глутамин е полезна за всички страдащи от мозъчни и емоционални проблеми. Децата, болни от аутизъм, могат да се повлияят положително от ензимите, съдържащи се в папаята и ананаса, ако са налице храносмилателни проблеми, свързани с трудното разграждане на протеина. Аутизмът, причинен от субклиничен хипотироидизъм, може да се лекува с природно тироидно лекарство, наречено Armour Thyroid, което може да се получи срещу рецепта, докато чесънът, екстрактът от цитрусови плодове, каприловата киселина могат да потиснат растежа на гъбичките. При последния проблем от полза могат да бъдат нетоксичните фунгицидни препарати, като нистатин или дифлукан.
	Повечето деца с аутизъм получават подобрение при лечение с мултивитамини, незаменими мастни киселини, намиращи се в маслото от ленено семе или рибеното масло. Важно е да се помни, че децата имат нужда от по-малки дози хранителни добавки от възрастните. Точното количество зависи от възрастта и теглото на детето. Дозата на витамините и хранителните добавки, трябва да се определи и да се следи от лекар, но ние можем да ви предложим някои основни граници за дневни дози:
	Витамин B{sub}6{/sub} — 50–200 мг, въпреки че някои лекари предписват повече.
	Магнезий — 200–300 мг.
	Цинков пиколинат — 20–40 мг.
	Селен — 100–200 мкг.
	Калций — 200–500 мг.
	Витамин E — 200–800 IU.


>>>	Какво да се избягва

	Колкото е възможно трябва да се избягват екологичните замърсители и синтетичните добавки в храната и консервантите. Храните, съдържащи мая и плесен, трябва също да се избягват от аутистите, защото прорастването на дрождите в стомаха може да влоши състоянието. Децата с аутизъм не трябва да се хранят с храни, предизвикващи мозъчни алергии. Често пъти се наблюдава чувствителност към глутена, намиращ се в зърнените храни, и към казеина, основната белтъчна съставка на млякото и млечните продукти. Другите предизвикващи често алергии храни са: царевицата, соевите продукти, яйцата, доматите, говеждото месо и ядките. Храните, предизвикващи алергични реакции, могат да се определят с изследване за хранителна алергия.


>>>	Преглед на леченията

	Екологично чистите храни са от особено значение за децата, болни от аутизъм, следователно химическите вещества, добавени към храната, няма да преустановят нежеланите мозъчни реакции.
	Хранителните субстанции, които могат да подобрят състоянието, включват витамин B{sub}6{/sub}, магнезий, билката гинко билоба, коензим Q10, диметил глицин, пчелен прашец и аминокиселината L-глутаминова киселина.
	_Вижте също:_ Алергии.


>>	Синдром на придобитата имунна недостатъчност (СПИН)
>>>

	Съществуват разногласия относно причината за СПИН — как да се лекува и дали заболяването е лечимо или не. Общоприетата гледна точка е, че причината е HIV, вирусът, предизвикващ имунодефицит у хората. Въпреки че това е един от факторите, вярата, че само HIV вирусът е отговорен за всеобщото разрушение, с което се характеризира СПИН, е прекалено голямо опростяване. Въпреки дългогодишните научни изследвания няма твърди доказателства, че HIV-вирусът е единственият причинител. По-скоро той може да бъде разглеждан като съпътстващ фактор към други фактори, необходими като предпоставка за заболяването.
	СПИН официално се поставя като диагноза от Центъра за борба с болестта при наличие на HIV с изразяването му в едно или повече от заболяванията, събрани в списък с около петдесет заболявания. Така например туберкулозата с присъствие на HIV е СПИН, без вируса си е пак туберкулоза. Други заболявания от списъка са саркома на Капоши, прогресивна многофокална левкоенцефалопатия, цитомегаловирус, пневмония и кандидоза.
	Досадни въпроси се въртят постоянно около концепцията, че HIV=СПИН. Един от тях е например защо някои хора със СПИН-симптоми са HIV отрицателни? И ако СПИН се предава чрез телените течности, защо не се предава на цялото население и защо не е достигнал размерите на епидемия? Истината е, че много изследвания извън рамката HIV=СПИН показват, че вероятно СПИН може да се прояви само след като имунната система е извадена от строя. Това може да се получи при продължителна употреба на наркотици, независимо дали са приемани по венозен път или перорално, предписани или не, от хепатит или недохранване. Извънредно голямата сексуална активност също отслабва имунната система и заболяванията, предавани по полов път, преди организмът да бъде изложен на HIV, може да доведат до отслабване на имунната система. Множеството инфекции натоварват допълнително имунната система. Дрождите, плесените и гъбичките и букет от вируси могат да допринесат за това състояние. За съжаление най-често използваната за лечението на инфекции антибиотична терапия потиска допълнително имунната система.


>>>	Симптоми

	Началните симптоми могат да включват силна умора, нощни изпотявания, температура, треска, подуване на лимфните възли, подуване на далака, загуба на апетит, загуба на тегло, силна диария и депресия. С напредването на болестта имунната система отслабва, организмът става възприемчив към други инфекции. Често пъти това са една форма на пневмония (Pneumocistis carini) и рак (Kaposi’s syndrom). Други форми на рак, свързани със СПИН, са лимфомата от не Ходжкинсов тип и синдромът на Буркит. Друг симптом е подуването на обвивката на гръбначния стълб (менингит) и на главния мозък (енцефалит).


>>>	Лечение
>>>>

	Доскоро HIV и СПИН се считаха за равнозначни на смъртна присъда. Конвенционалното лечение е свързано със силни лекарства, които дават надежда за забавяне на развитието. Проблемът е, че подобни лекарства добавят токсини към вече изтощената имунна система. Учените днес са обнадеждени, че новата лекарствена комбинация може да държи под контрол болестта и този подход изглежда помага на някои пациенти. В момента обаче никой не знае какъв ще бъде ефектът от продължителната употреба на тези лекарства.
	Единственото, което знаем, е, че при пациентите, борили се дълго време с болестта, оцеляването не е било свързано напълно с фармацевтичните продукти. Те са подобрили храната и начина си на живот, за да получат максимално здравословен ефект. Освен това те имат положително мислене относно бъдещето си.
	Под ръководството на холистични терапевти пациентите със СПИН трябва да изградят множество здравословни навици, които стимулират имунната система до нормалната й активност. В различно време и при различни индивидуални потребности могат да бъдат необходими различни лекарства. Описаните тук терапии са имуностимулиращи, антибактериални, антивирусни, антимикробни и нетоксични или минимално токсични.


>>>>	Хранителен режим

	Всеки има нужда от добър хранителен режим, но когато човек има сериозно отслабване на имунната система, висококачественото хранене е незаменимо. Това означа консумиране на екологично чиста вегетарианска или полувегетарианска храна и филтрирана вода.
	Въглехидратните комплекси трябва да са в основата на диетата. За разлика от простите захари тези храни са близо до естествената им форма, когато се приемат от организма и действат подсилващо на имунната система. Съществува богат избор от зърнени храни, включително кафяв ориз, житни зърна, ечемик, просо, овес, щир и булгур.
	Вегетарианските храни са богати на няколко вида антиоксиданти, включително бетакаротин, витамин C, витамин E и селен, които действат заедно срещу свободните радикали. От шест до осем чаши различни зеленчуци трябва да се приемат ежедневно. Добър източник на витамин C е къдравото зеле, зеленото зеле и броколито. Тиквата, бадемите и морковите са богати на бетакаротин, докато житните зародиши и ядките са добър източник на витамин E. Понеже тези храни са богати на целулозата, те стимулират имунните клетки в чревната лигавица и почистват дебелото черво от токсини. Целулозата помага и за предотвратяване на чревните инфекции.
	Суровата храна е добър източник на ензими, но не трябва да се консумира при диария. Бъдете сигурни, че зеленчуците са чисти, преди да ги ядете. Добър начин да се мият е с препарат за храни — въглероден прекис от аптеката.
	Лесно смилаемите протеини са нещо, което си заслужава да се потърси. Помислете за зеленчукови протеини и кълнове. Ферментиралите хранителни продукти, като темпе или мизо, също са лесни за храносмилане. Ежедневно може да се приема порция супа от мизо.
	За да се поддържа нивото на калориите, яжте авокадо, ядки, бадеми и слънчогледови семена.
	Малките количества мазнини са от голямо значение, но трябва да се получават от висококачествени източници. Към салатите може да се добавя по една лъжица нерафинирано олио. Също така са полезни и маслото от ленено семе и мазната риба. Помнете, че е необходимо мазнините да се държат в хладилник, за да не гранясат.
	Източните гъби, като шиитаки и майтаки, подсилват имунната система. Гъбите шиитаки съдържат лентинан, субстанция, стимулираща интерферона в тялото, и помагат в борбата с вирусите. От тези гъби могат да се приготвят супи и чайове, които да се приемат ежедневно.
	Друга ценна храна е чесънът. Той съдържа алицин, силен антибактериален и антивирусен агент. Когато се сготви, чесънът губи алицина си, така че употребявайте го в сурово състояние или капсулиран. Чесънът съдържа също така протеини, витамин A и C, тиамин, калций, калий, мед и селен. Отбележете, че от чесъна може да се приготви сок, както и от другите зеленчуци.
	Морските зеленчуци, които включват дулсе, комбу, нори и уакаме, съдържат микроелементи, които вече не се съдържат в храните, отглеждани в почвата. Изследванията показват, че дулсе разрушава тежките метали и отстранява радиацията от тялото.
	Важна част от здравословното хранене са соковете. Прясно приготвените сокове доставят на организма в концентриран вид хранителни вещества и голямо количество ензими, помагащи на тялото да смила храната и да довежда хранителните вещества до клетките. Соковете също така съдържат изобилие от антиоксиданти.
	Малко количество сок от зелени зеленчуци може да се смеси със сок от моркови, цвекло, чесън или ябълка. Зелените зеленчуци трябва да се приемат на ротационен принцип. Можете да редувате зеле, къдраво зеле, броколи, синап, зелено зеле и глухарче, спанак, воден кресон, магданоз и троскот. Всичките тези растения са богати на хлорофил, който е антибактериален и освен това е добър енергиен източник. Хората, страдащи от проблеми с храносмилането, трябва да започнат соколечението внимателно, като разреждат една чаша зеленчуков сок с чаша вода. Постепенно могат да достигнат 4–6 чаши сок дневно. Холистичен терапевт може да проведе съобразно с индивидуалните особености на пациента соколечение или друг вид здравословна диета.
	Изследователят на СПИН Марк Конли предлага следната рецепта за възстановяване на имунната система, за стимулиране на черния дроб и лимфната система, за доставяне на хранителни вещества и повишаване на енергията. Измийте един цял лимон, нарежете го на четири части и го смелете, прибавете една чаша вода и една супена лъжица студено пресован чист зехтин. Напитката може да се подслади с няколко лъжици портокалов сок. Размесете и прецедете. Този сок, приеман веднъж на ден, съобщава Конли, може да увеличи броя на Т-клетките, да намали количеството на вирусите в организма и да подобри лимфния поток.


>>>>	Витамини

	Болните от СПИН се нуждаят от големи дози хранителни вещества, които изграждат имунната система, приемани перорално или по венозен път. Особено важни са антиоксидантите, които осигуряват защитата от свободните радикали. Витамин C, бетакаротинът, витамин E и селенът, четирите главни хранителни вещества от групата на антиоксидантите, които действат най-добре заедно, почистват организма и подобряват устойчивостта му към инфекции.

#	Витамин C
	Пациентите, болни от СПИН, се нуждаят от значителни количества витамин C, между 10 и 200 г на ден, перорално или по венозен път, за да се изгради имунитет и да се предотвратят вторичните инфекции. Тези дози изискват венозно приложение. Допълнително витамин C може да се приема перорално. Ester C полиаскорбат е най-лесно усвояемата форма на витамин C и се препоръчва на хора, страдащи от хронични заболявания. За поразените от Капоши е полезно локалното приложение на паста с витамин C.
	Витамин C стимулира активността на белите кръвни клетки, кара клетките да заобикалят вирусите и ги поставя във вакуоли, така че супероксид дисмутаза и другите вещества в тялото да изпълнят вакуолите и да унищожат вирусите.
	Изследванията установяват възможността на витамин C да инхибира репликацията на HIV-вируса и други патогенни микроорганизми, обикновено намиращи се в организма на HIV позитивни пациенти, включително и вируса на саркома на Рус, на Ипщайн-Бар и цитомегаловируса. Това се проявява по няколко начина. Витамин C намалява вирусното размножаване, увеличава клетките на имунната система, наречени моноцити, които унищожават вирусите, и стимулира интерферона, естествено антивирусно и антибактериално вещество, произвеждано от имунната система.
	Силата на доставения по венозен път витамин C се повишава впоследствие с добавката на антибиотика и имуностимулиращи билки от рода на чесън, вечнозелен дъб, червен карамфил, ливадна детелина, ехинацея, хидрастис, лобелия, джинджифил, клиновиче и корени на сладник.

#	Витамин B{sub}6{/sub}
	Този витамин се препоръчва в дози от по 100 мг на ден. Той е от значение за изграждането на червените кръвни телца и активира естествените клетки-убийци. Недостигът на витамин B{sub}6{/sub} се свързва с потискането на активността на естествените клетки-убийци.

#	Бетакаротин
	Изследванията показват, че бетакаротинът увеличава броя на Т-клетките и от своя страна предпазва от инфекции. В организма бетакаротинът се превръща във витамин A, а в големи количества е и по-безвреден от него.

#	Биофлавоноиди
	Те подобряват абсорбцията на витамин C и обикновено се намират заедно в природата.

#	Маслена киселина
	Това вещество подпомага възстановяването на клетката и е особено ефикасно при лекуването на лимфоми и левкемия.

#	Екстракт от семена на цитрусови плодове
	Екстрактът от портокали, грейпфрути и лимони има силни антимикробни свойства. Той представлява широкоспектърен нетоксичен антибиотик с антигъбични, антибактериални и антивирусни свойства. Екстрактът от семена на цитрусови плодове може да унищожи широка гама от инфекции, включително и причинените от ешерихия коли, чревни едноклетъчни микроорганизми (протозои), гъбички и вируси.
	Освен това те могат да унищожат над 30 типа дрожди, включително кандида албиканс. Същевременно екстрактът от цитрусови семена не взаимодейства със здравословните бактерии, които са необходими за възстановяването на баланса в организма.
	Последната полза от тези екстракти, продаващи се в твърда и течна форма, е, че няколко капки, добавени към водата, могат да се използват за унищожаването на бактериите при измиването на плодовете и зеленчуците.

#	Хлорен двуокис
	Хлорният двуокис е антивирусен, антибактериален, антигъбичен и антипаразитен реагент. Трябва да бъдат направени допълнителни изследвания, но в епруветката това вещество обезоръжава HIV-вируса, така както и цитомегаловируса, херпеса и други инфекциозни микроорганизми. В действителност всеки патогенен микроорганизъм, който се движи от една точка до друга, попада под действието му. Хлорният двуокис може да се приема венозно, перорално или локално като гел.

#	Яйчени липиди (AL-721)
	AL-721 е съединение от две активни фосфолипидни молекули, намиращи се в яйчения жълтък. Те се включват в допълнителна терапия за обезвреждането на HIV и останалите вируси. Веществото е разработено за първи път от група учени от израелския научен институт „Вайцман“ под ръководството на Майер Шинитски. Те намират това съединение за ефикасно при лечението на загуба на паметта и отслабване на имунната система и за облекчаване на последиците от пристрастяването към алкохол и наркотици.
	AL-721 предпазва човешките клетки от инфектиране с HIV. Предполага се, че действа като премахва холестерола, съдържащ се в обвивката на вируса, и по този начин го обезврежда. Яйчните липиди нямат нито един от токсичните проблеми на лекарствата от рода на AZT.

#	Незаменими мастни киселини
	Незаменимите мастни киселини съдържат GLA, която се превръща в организма в простагландин E1. Това стимулира дейността на Т-лимфоцитите и има директно потискащо действие върху репликацията на HIV-вируса.

#	Глутадион пероксидаза
	Този защитен антиоксидант се произвежда от тялото по естествен път и се намира в недостатъчно количество при пациентите, болни от СПИН. Приет по венозен път, глутадионът предпазва от увреждане органите и кръвните клетки, особено когато се използва съвместно със селен, витамин C и витамин E. Понякога вместо него се дава N-ацетил цистеин, който се превръща в глутадион в организма.

#	Чревна флора
	Лактобацилус ацидофилус, лактобацилус булгарикус и бидидус бактериите са здравословни бактерии, които много хора губят след приемането на антибиотици. Тази микрофлора засилва защитните сили на организма, като създава повече лимфоцити.

#	Хрущял от акула
	Според научните изследвания хрущялът от акула може да бъде полезен при лечението на СПИН, рак, артрит и други дегенеративни заболявания. Може да е особено ефикасен при задържането на саркома на Капоши.
	При използването на хрущял от акула е залегнала идеята, че скелетът на акулата съдържа огромно количество антиангиогенезисни фактори. Ангиогенезисът представлява образуването на локална капилярна мрежа, която поддържа тумора. Когато се спре това образуване на капиляри, няма мрежа от кръвоносни съдове, която да храни тумора. Туморът престава да расте и да се разсейва. Той дори може да се свие и да изчезне.

#	Витамин B{sub}6{/sub}
	Той е важен, защото стимулира белите кръвни телца в костния мозък и стимулира имуноглобулините и протеините, създадени от белите клетки, които обезвреждат вирусите, бактериите, паразитите и антигените при хранителните алергии. Имуноглобулините заграждат тези субстанции, което помага на тялото да се освободи от тях.


>>>>	Билки

	Според традиционната китайска медицина теренът е по-важен от спората, която атакува. Здравият човек лесно устоява на болестотворните микроорганизми, докато слабият е податлив почти на всички. Според тази философия някои растения са били използвани като фундаментална част от китайската медицина за засилване на имунната система. Днес традиционната западна медицина започва да се интересува от билките, поглеждайки към това, което могат да предложат източните, индианските и други видове.
	Досега билковата терапия се е базирала на емпирични доказателства, но съвременното предизвикателство на СПИН и другите заболявания на модерния човек предизвикаха научен интерес в тази област. Учените се питат дали билките могат да помогнат при преодоляване на смъртоносните заболявания и ако могат — то как?
	Изследванията потвърждават научно стойността на лечебните растения, използвани самостоятелно и като част от комплексна терапия. Например кръстосано изследване показва, че пациентите, страдащи от СПИН, на които са давани китайски билки и AZT, се подобряват значително в сравнение с пациенти, на които вместо билки е било давано плацебо. Други изследвания сочат ремисия при рак, когато се приема само клиновиче.
	Д-р Р. С. Чан, професор по медицинска микробиология и имунология в калифорнийския университет, е направил списък на китайските билки според специфичното им действие върху имунната система. Етнобиологът д-р Джеймс Дюк е направил същото, търсейки билки по целия свят. Някои от билките, които непрекъснато се появяват в подобни списъци са клиновиче, жен-шен и др. Билките, които увеличават броя на Т-лимфицитите, според Чан са:

	Panax ginseng
	Ganoderma lucidum
	Coriolus versicolor
	Lentinus edodes
	Phaseolus vulgaris
	Atracylodes macrocephala
	Coix lachlyma-jobi
	Polygonatum sibiricum
	Asparagus cochinchinensis
	Ligustrum lucidum
	Epimedium grandiflorum

	Списъкът на Дюк за билки, предизвикващи фагоцитоза:
T>
	| Aconitum | Cynanchum | Matricaria
	| Adina | Datura | Mentha
	| Allium | Discorea | Morus
	| Althaea | Dyera | Myroxylum
	| Angelica | Echinacea | Oldenlandia
	| Aralia | Eleuthero | Panax
	| Aristolochia | Epimedium | Persea
	| Astragalus | Eucommia | Petiveria
	| Atractylodes | Eupatorium | Phytolacca
	| Aucoumea | Forsythia | Pistacia
	| Boswellia | Ganoderma | Platicodon
	| Byrsonima | Glycine | Polyporus
	| Canarium | Glycyrrhiza | Psoralea
	| Cephaelis | Hedyotis | Rehmannia
	| Chrysanthemum | Houttuynia | Scutellaria
	| Clastanthus | Indigofera | Stephania
	| Codonopsis | Lentinus | Styrax
	| Commiphora | Ligusticum | Tussilago
	| Coptis | Lonicera | Uncaria
	| Curculigo | Manilkara | Vinca
T$
	Повечето растения, които изглеждат ефикасни, принадлежат към тази категория билки, известна като адаптогени. Те действат, като помагат за създаването на хомеостатичния или биологичния баланс. Така например, ако кръвното налягане е прекалено високо, адаптогените го понижават, а ако е прекалено ниско, го повишават. Адаптогените помагат за нормализиране на системата, независимо от патологията.
	Изследванията показват, че адаптогенните растения са особено ефикасни при стимулирането на дейността на имунната система на организма. Например е доказано, че те увеличават броя на Т-4 клетките, продукцията на интерферон, активността на макрофагите и действието на клетките-убийци. Често пъти адаптогените се комбинират за по-мощен синергичен ефект. Пример за това е клиновичето, комбинацията е по-ефикасна от която и да е от двете билки поотделно.
	Следните билки могат да бъдат полезни при лечението на СПИН:

#	Клиновиче
	Ципестите корени на клиновичето са се използвали от векове в Китай за медицински нужди и действително, съвременните учени показват, че билката притежава имунно-подсилващи свойства. От изключително значение е способността й да предизвиква нормална имунна реакция при пациенти, болни от СПИН, да възстанови нормалния брой на Т-клетките и да предизвика антивирусно действие.
	Клиновичето повишава продукцията на интерферон, както и на фагоцитозата, позволявайки на тялото да унищожи повече патогенни микроорганизми. Билката също така намалява растежа на туморните клетки и засилва потиснатата от лекарствата имунна реакция, което я прави добра допълнителна терапия.
	Когато се комбинира с legustrum sp., клиновичето е още по-силно и е особено полезно за повишаването на активността на клетките на далака. Тези две билки се продават в комбинация като екстракт или под формата на капсули. Също така могат да бъдат купени като цели растения в китайските квартали, след което се смилат и се заливат с малко вода за няколко часа. Китайците приготвят по този начин билките и ги консумират ежедневно.

#	Жен-шен
	И сибирският, и китайският жен-шен стимулират имунната система, като увеличават броя и активността на естествените клетки-убийци. Тези билки предотвратяват интоксикацията на черния дроб и са антиканцерогенни. Най-добре е жен-шенът да се приема във вид на екстракт или чай.

#	Горчив пъпеш
	Този зеленчук е известен в Китай, Индонезия и Филипините от векове насам. Напоследък при лабораторни изследвания е доказал ефикасността си срещу активността на HIV вируса. Болни от СПИН, които използват сока на растението, докладват за съществено подобрение на състоянието си. Намалява нощните изпотявания, помага за възстановяване на теглото и спира вирусното размножаване.

#	Гъсенична гъба
	Този китайски тоник се е използвал още в древността от хора, възстановяващи се от тежки заболявания. Положителният му ефект включва засилване на бъбреците, прочистване на дробовете и засилване на костния мозък — съществена част от имунната система. Гъсеничната гъба също така потиска бактериалните и гъбичните инфекции. Днес се използва в комбинация с други билки за лечението на тумори, анемия, астма, а напоследък и на СПИН.

#	Корени от оша и лептотания
	Тези растения поизлизат от американския запад и представляват съставна част от коренната американска медицина. Въпреки че трябва да бъдат продължени научните изследвания за техните полезни за имунната система свойства, емпиричните доказателства, получени при вирусните заболявания, твърдо предлагат тяхната употреба при лечението на вирусни заболявания.
	Други растителни лекарства, които не са характеризирани като адаптогени, също трябва да се имат предвид при лечението на СПИН. Тъй като няма магическа пръчка, действаща срещу синдрома, комбинирането на няколко от тези неспецифични лекове може да има положителен ефект.

#	Алое вера
	Въпреки че алоето се състои от 99% вода, то е хранителна субстанция, съдържаща над 200 активни съставки. Алое вера съдържа 17 аминокиселини, както и елементите калций, мед, желязо, фосфор, калий и цинк. То доставя живи ензими и незаменими мастни киселини, необходими за доброто здраве. Освен това съдържа субстанции, които стимулират фагоцитозата, процес, при който белите кръвни клетки унищожават чуждите микроорганизми.
	Не всички препарати с алое вера са с еднакво качество. Топлинната преработка унищожава жизненоважните вещества. За максимален ефект използвайте тези препарати, които съдържат студено преработен цял лист алое.

#	DIONAEA MUSCIPULA (Мухоловка)
	Dionaea muscipula, доказала ефикасността си при рак, СПИН и други хронични заболявания. Според изследванията при употребата на тази билка много тумори биха намалели или преминали в ремисия, ако имунната система не беше поразена от радиацията и химиотерапията.
	Dionaea muscipula изгражда имунните съставки на кръвта. Увеличава броя на B-клетките, T-клетките, лимфоцитите, гранулоцитите, моноцитите, фагоцитите и други твърди компоненти на имунната система. Допълнително възбужда неактивните кръвни елементи да започнат отново да функционират. Така имунната система може да се мобилизира срещу болестотворните микроорганизми. Те започват да атакуват и разрушават раковите клетки, така както Dionaea muscipula поглъща и смила насекомите.
	Законите в Съединените щати не позволяват разпространяването на билката, но продуктът може да бъде изпратен по пощата директно на потребителя, който може да го занесе на лекаря. При тежките случаи на СПИН пациентите могат да се нуждаят от двучасови или тричасови преливания по венозен път пет дни в седмицата в продължение на три или четири месеца. Когато състоянието на пациента се подобри, лечението може да продължи с мускулни инжекции три пъти седмично за около две години. Dionaea muscipula може да се достави от производителя:
	Edgar Fisher, manager, Dionaea muscipula-Forschung-GmBH, Postfach 8, Lobensteiner Strasse 3, D-8646 Nordhalben, Germany

#	Ехинацея
	Ехинацеята стимулира образуването и активността на клетките на имунната система. Също така повишава нивото на интерферона и интерлевкен-2. Билката се продава обикновено като тинктура и най-добрите препарати предизвикват усещане за изтръпване на езика.
	Изследванията показват бърз положителен ефект. Ехинацеята стимулира имунната система до високи нива на активност, но за да действа по този начин продължително, ще насити прекалено много организма. По тази причина е най-добре екстрактът да се приема четири дни и след това да се почива също толкова дни, преди да се започне отново.

#	Котешки нокти
	Тази билка, растяща в джунглата, е полезна при лечението на много заболявания и може да бъде извънредно полезна за стимулирането на дейността на имунната система.

#	Корени от сладник
	Сладникът е силно дезинтоксикиращо средство. Изследванията го сочат като инхибитор на размножаването на HIV-вируса, без да вреди на нормалните клетки.

#	Дърво на живота (PHILANTHIUS)
	Традиционно се използва в източната медицина и е ново за Съединените щати, където днес се изследва за антивирусна и анти-HIV активност.

#	Жълт кантарион
	Това е обикновен плевел, който сега се изследва от специалистите по СПИН, защото изглежда, че помага на Т-клетките при предпазването от инфекции, като прави клетките трудно достъпни за вируса на СПИН.

>>>>	Хомеопатия

	Хомеопатията действа на емоционално, ментално и физическо ниво. Лечението на цялостната личност е изключително важно за СПИН и за другите болести, считани за нелечими от алопатичната медицина, тъй като често пъти емоционалното състояние се превръща в мишена на шока от поставената диагноза, което влошава физическото състояние на пациента.
	Според класическия хомеопат Кевин Коринс от Ню Йорк лекарство за всеки отделен пациент трябва да се избира на базата на неговите индивидуални особености. Както симптомите се променят и отслабват с времето, така се променя и лекарството. Когато използвате хомеопатични лекарства, съветва Коринс, избягвайте ментата, парфюмите и кафето. Тези лекарства трябва да се приемат 20 дни и преди хранене.

#	Игнация
	Предписва се, когато пациентът е мълчалив, мрачен и с променливи настроения.

#	Гелсемиум
	Симптомите включват неслушане и апатия. Пациентът има усещане за самотност и иска да бъде сред хора. Заболяването е свързано с апатията. Лошите новини се придружават с диария.

#	ARSENICUM ALBUM
	При страх от смъртта. Човекът се намира в неспокойно, граничещо с паника състояние. Има периодично треска.

#	Тхуйа
	Този човек има силно сексуално влечение и е страдал от предавани по полов път заболявания от рода на течения, гонорея, генитални брадавици и херпеси. Налице е бързо изпразване и изтощение. Пациентът има фикс-идеи. Често пъти се наблюдава чувство за слабост и усещането, че човек е по-слаб и безпомощен, отколкото може да се предположи от физическото му състояние.

#	Меркуриус
	Човекът е боледувал от сифилис. Треската и нощните изпотявания се появяват без подобрение. Каквото и да е време влошава състоянието на болния, който никога не се чувства удобно. Има тенденция към подуване на жлезите, разранено гърло и уста, и млечница. Умствено човекът е параноик, особено в напреднал стадий.

#	ARSENICUM IODATUM
	Симптомите, при които се предписва това лекарство, са подобни на тези на Arsenicum album, с изключение на това, че човек се чувства горещ и му е по-добре на хладно. Също така се наблюдава тенденция към подуване на жлезите и периодично висока температура.

#	Йодадум
	Това лекарство се предписва при внезапно изтощение и подуване на жлезите. Освен загубата на тегло се наблюдава огромен апетит. Характерно за състоянието е неспокойствието.

#	Фосфорна киселина
	Пациентът е изключително изтощен, чувства се апатичен и е готов да „сдаде багажа“. Налице е тъга по отношение на бъдещето без страх и неспокойствие относно смъртта. Мисълта може да е разкъсана.

#	Модорхинум
	Острите заболявания се проявяват като течения, като инфекции на пикочния мехур и простатити. Налице е неспокойствие, човек не спи по цели нощи.

#	Сифилинум
	Пациентът страда от силна болка и страх, че няма да се излекува. Трябва да опита в началото с арсеникум и да открие, че в действителност не му помага. Прекален страх от микроби.

#	Пирогениум
	Това е лекарство за септични трески. Цялото тяло боли и се наблюдава огромно напрежение от температурата. Пирогениумът се свърза също така с неприятни миризми, като лош дъх. Има охлузвания, които не заздравяват, и пациентът изпада в септично състояние.

#	Баптизия
	Симптомите са подобни на тези, свързани с пирогенума, но са по-леки.

#	Карцинонима
	Това може да помогне при наличие на саркома на Капоши.


>>>>	Озонова терапия

	Това е най-важната терапия за пациентите със СПИН или HIV. По време на лечението се въвеждат малки количества медицински озон в кръвта, за да убият вредните микроорганизми. Терапията активира имунната система да увеличи броя на Т-4 клетките и е показала промяна в състоянието на HIV-вирусите при някои пациенти от позитивно към негативно.
	Това преобръщане не е малко. Натаниъл Олтман, автор на „Лечебната кислородна терапия“, обяснява: „Когато бях в Куба, интервюирах една химичка, занимаваща се с изследвания по тази тема. Според нея, ако човек, заразен с HIV, получи озон, преди вирусът да е достигнал лимфната и костната система, той може да бъде унищожен и болестта да бъде спряна още в началото.“
	Озоновата терапия може да преустанови непрекъснатата диария, да предотврати развитието на нови допълнителни инфекции и да подобри кръвообращението, което позволява на повече живителен кислород да достигне до тъканите. Често пъти се комбинира с витамин C, за да се понася по-добре от пациентите. При правилно приложение на терапията тя няма странични въздействия. Различни лечебни озонови програми са развивани за лечението на пациентите със СПИН. Един лекар, пожелал да остане анонимен (практикува в щат, където употребата на озон се преследва от закона), препоръчва 12 сеанса за дванадесет последователни дни. Той твърди, че настъпва невероятно подобрение при пациентите. „Всички хора, които съм подложил на тази терапия — а това са над 170 души — са подобрили състоянието си за няколко дни“, съобщава той. Този лекар силно вярва, че за СПИН озонът е най-доброто лечение, защото отстранява инфекциите.


>>>>	Лечение с воден разтвор на пеницилин

	Според д-р Майкъл Кюлбер положителен ефект, като част от общата програма за лечение на СПИН, имат мегадозите от воден разтвор на пеницилин. Кюлбер лекува пациенти със СПИН в своята клиника в Мексико, използвайки електричен подход при лечението. Той съобщава, че пациенти с напреднал стадий на СПИН с криптококов менингит, токсоплазмоза и напреднал стадий на PCP реагират благоприятно на комбинация от воден разтвор на пеницилин, витамин C и хлорен двуокис за няколко дни. Това дава възможност на Кюлбер да твърди, че СПИН отчасти може да е стадий на невросифилис, който може да се овладее със старите непатентовани лекарства. Д-р Кюлбер може да се намери на тел. 1-800-227-4458.


>>>>	Други подходи

	„Налтрексон“ е лекарство, което може трикратно да унищожи клетъчната активност. Това евтино лекарство се използва от девет години и досега няма доказателства за странични ефекти. Друго обещаващо и не скъпо лечение е DNCB — локален реагент, който задейства естествените клетки-убийци.
	Напълно различен е подходът при лечението с живи клетки. Той се използва от половин век в Европа и чак сега се въвежда в Съединените щати поради забележителната му способност да възстановява клетките. В пациента се инжектират клетки от животински фетус. Организмът приема ембрионовия материал и го абсорбира чрез макрофагите. Живият материал развива рецептори, които направляват имунната система да пренесе пресния материал до съответната тъкан. Например далак до далак, сърце към сърце, тимус към тимус.
	В крайния стадий на СПИН лечението с живи клетки не може да се приложи, защото може да стимулира туморите и другите патогени в пациента. Но за пациенти в ранен стадий с леки симптоми тази терапия може да увеличи шансовете им за оцеляване, още повече когато е придружена с дезинтоксикация.
	Друг напълно различен подход е уриновата терапия. Може и да звучи странно, но не ново: Пиенето на урина датира от 4000 години, споменава се в индийските аюрведически писмени паметници. Днес привържениците на тази практика твърдят, че уриновата терапия е успешна при лечение на СПИН и рак и че няма странични ефекти.


>>>>	Терапия на д-р Ревичи

	Д-р Иманюъл Ревичи от Ню Йорк лекува пациенти в напреднал стадий на пневмоцистик карини пневмония, саркома на Капоши, масивна млечница и съпътстващи инфекции. Пациентите съобщават, че неговото нетоксично лечение дава успешен резултат, оценен субективно и обективно. Лабораторните изследвания показват увеличение на броя на Т-клетките и пациентите се чувстват значително по-добре, както обясняват самите те:

#	Мери
	Бях серопозитивна от дълго време, вероятно по-дълго, отколкото си мисля. За първи път го открих при изследвания преди шест години… Приемах метадон. Не развих изобщо симптомите на СПИН, но медиите твърдяха все повече и повече, че HIV причинява СПИН, което ме караше да се страхувам, че ще умра. Бях в силна депресия.
	Т-клетките ми намаляваха и лекарят ми предписа AZT, но аз се страхувах да го пия. След това започнах да посещавам д-р Ревичи и продължих да се лекувам при него две години. Няма влошаване на болестта и се чувствам чудесно.

#	Уолъс
	Страдам от хемофилия и приемам кръвни продукти. Доколкото разбирам, така съм бил заразен. През август 1988 г., ми беше поставена диагноза HIV серопозитивен. Броят на Т-клетките ми беше 400. След като ги изследвах отново, бяха около 300. Чувствах се добре, с изключение на мравучкането, вид миопатия.
	Започнах да посещавам д-р Ревичи и продължавам до днес. Той ми предписа лекарства. Лечението е нетоксично, така че не съм изпитал странични въздействия. След три-четири седмици започнах да се чувствам по-добре и досега се чувствам прекрасно. Имам доверие в лечението, което съм предприел, защото и кръвните ми клетки се увеличават. В действителност броят им се е удвоил. Това ми дава огромна психична стабилност. Наистина се чувствам добре и нямам никакви проблеми.
	Посещавам и друг лекар заради хемофилията, който се опита да ме убеди да приема лечението с AZT и беше против това, с което се захванах. Той беше много изненадан, когато му показах резултата от изследването на Т-клетките ми, но колкото и да е странно, не ме разпитва много.

#	Джим
	Посещавам д-р Ревичи от осем месеца. Изглежда той овладя моите Т-клетки. За последните осем месеца те не са променили стойностите си. Общо се чувствам страхотно. Активен съм и мога да спортувам и работя. Не се изморявам и се чувствам прекрасно.

#	Рене
	Аз съм на 32 години, мъж, от Лафайет, Луизиана. Заразен съм с HIV. Постъпих в болница с токсоплазмоза, заболяване, което поразява серопозитивните. Чух за д-р Ревичи. Когато се обърнах към него, Т-клетките ми бяха 12. Сега са 44. Д-р Ревичи каза, че ще ме излекува от токсиплазмозата и изпълни обещанието си. Сега работи върху HIV-инфекцията.
	Чувствам, че д-р Ревичи извънредно много ми помогна да подобря състоянието си. Имам много енергия и откакто го посещавам, не съм заболявал от никаква болест.


#	Жанет
	Преди две години ми беше поставена диагноза HIV, с който се заразих от съпруга ми, пристрастен към наркотици. Отидох при доктор Ревичи, защото не се чувствах добре и Т-клетките ми бяха 200. Д-р Ревичи ми каза, че имам късмет. Откакто го посещавам, той ми предписва различни лекарства. Сега Т-клетките ми достигнаха астрономическото число 763 и не бих могла да се чувствам по-добре. Спортувам много. Приемам витамини и имам висок дух. Д-р Ревичи промени много живота ми. Всеки, който иска да живее, трябва да се срещне с него.


>>>	Какво да се избягва

	Стойте далеч от всичко, което отслабва имунната система, включително лекарствата, стреса, маргарина и захарта. Изследванията показват, че след като бъде консумирана, захарта потиска активността на антителата за няколко часа. Това означава, че консумацията на захар редовно излага на риск здравето на имунната система. По-точно — изследванията показват, че захарта парализира фагоцитозната активност на имунните клетки. Така тези клетки не са в състояние да обграждат и унищожават бактериите и вирусите. Голямото количество захар се свързва с млечницата. Забележете, че захарта се прикрива в много храни под формата на захароза, фруктоза, малтоза, царевичен сироп и декстроза. Всичките тези форми са вредни за здравето. Не трябва да се употребява кофеин, алкохол и цигари. Ако в храната има животински протеини, то те трябва да се приемат от време на време. Те са носители на антибиотици и стероиди, които отслабват имунната система.
	Млечните продукти и по-специално прясното мляко може да действат възпалително и трябва да се избягват от хора със слаба имунна система.


>>>	Преглед на леченията

	Важно е да помните, че има хора, живели дълго време със СПИН, и съществуват редица холистични подходи, които могат да се прилагат с помощта на лекар-професионалист.
	Пациентите със СПИН трябва да са особено внимателни с храната си. Трябва да избират здравословни, даващи живот храни, като се концентрират на въглехидратните комплекси.
	Билките, подсилващи имунната система, съществуват в цял свят. Със специално значение за СПИН са клиновичето, комбинирано с legustrum sp., жен-шенът и горчивият пъпеш. Ехинацеята, котешките нокти и други билки също са полезни.
	Хомеопатичните лекарства за СПИН могат да бъдат предписани според симптомите.
	Обикновено се изискват големи дози от витамини, предписани венозно или перорално. Антиоксидантите са изключително важни.
	Озоновата терапия е една от най-добрите терапии за лекуването и превъзмогването на СПИН, когато се използва заедно с други терапии.
	Терапията с живи клетки е подход за възстановяване на клетките. Тя широко се използва в Европа, а сега се въвежда и в САЩ.
	Други терапии включват лечение с хлорен двуокис, хрущял от акула и воден разтвор на пеницилин.
	Д-р Иманюъл Ревичи постига добри резултати с нетоксична програма за лечение на СПИН.


>>	Болки в шията и гърба
>>>

	Нашите праисторически предци са преминали от четирикрака стойка към изправена двукрака, което е велико постижение. За съжаление към този напредък е прикачена и неговата цена: оттогава датират болките в шията и гърба на човека. Изследванията показват, че дори древните цивилизации, като египтяните, са страдали от тези болки. Всъщност те разделят формите на гръбначната мануална терапия, използвайки ръцете си и други части на тялото като инструменти. Днес около 80% от хората страдат от болки в гърба и шията през определени периоди от живота си. Докато болката в шията не е така често срещана като болката в гърба, двете заедно са виновни за милионите долари загубена заплата, без да споменаваме за човешкото нещастие.
	Гръбначните неразположения са изключителен проблем за индустриализираните нации в света, където хората са загубили допира с природните начини на ходене и използване на телата си и поради това са по-податливи на пренапрежение и травми. Болките в гърба стават хронично страдание при повече от половината хора, които са ги получили. В Съединените щати понастоящем те са над един милион. Едно изследване разкрива, че годишно около 19 милиона пациенти посещават лекар с това оплакване.
	Кой е типичният пациент с болки в гърба? Повечето хора с гръбначни неразположения са на тридесет години или над тридесетте. Хората с наднормено тегло и най-вече с натрупвания в областта на корема са по-предразположени от слабите хора към болки в гърба поради по-голямото притискане и опън в тази област. Ако има разлика в дължината на краката на един човек, ако единият крак е с 1, 2 или 3 см по-къс от другия, често пъти има дисбаланс или неправилна механична функция при разпределянето на теглото, което води до болки в гърба. Други причини за гръбначната болка могат да бъдат изкривявания на гръбначния стълб, както и лошият тонус на мускулатурата в областта на корема и долната част на гърба. И накрая, основната характеристика, свързана с началото на болката в гърба, е наличието на внезапен стрес, причинен от неспокойство, притеснение, умора и депресия.
	Често пъти работното място е неприятелски настроено. Над половината травми на гърба са причинени от вдигане на офис оборудване или работни предмети. Вибрацията на заводското оборудване води до травми на гръбначния стълб, докато шофирането може да влоши болката в долната част на гърба. Работниците в заводите, ангажирани с продължително навеждане, извиване, тежък физически труд и повтарящи се движения, са първи кандидати за болки в гърба. Служителите и работниците, които стоят дълго време прави на работното си място, са изложени на още една причина за поява на болки в гърба. За тях стресът от неудобното работно положение може да доведе и до физическа болка.
	Травмите на гърба могат да се отразят финансово и физиологично на работниците, които отсъстват за дълъг период от работното си място заради гръбначните болки и често пъти губят работата си. Нещо повече, изследванията показват, че работниците, които не са били в състояние да се явят на работа повече от три месеца поради заболяване, страдат от емоционален стрес повече от тези, при които причината за отсъствието е била някакво друго извънредно обстоятелство. Някои работодатели, които поради заболяванията на работниците си са започнали да губят милиони долари и работни часове, са въвели „Обучение за професионална хигиена на работното място“, където обучават работниците си правилно да се навеждат, да повдигат тежести и да стоят изправени.


>>>	Симптоми

	Степента на интензивност на болките в гърба и шията може да варира от леко усещане до нетърпимо страдание, изискващо незабавна лекарска намеса. Изгарящо или притягащо усещане, изтръпване на ръцете, гърба или краката, придружени с болки в гърба, изискват посещение при лекар-терапевт. Засилването на болката в гърба или шията или липсата на подобрение на състоянието ви, независимо от самолечението, също е показател, че се нуждаете от професионален съвет. Появата на температура със или без главоболие е друг такъв показател, какъвто е и пълното обездвижване.


>>>
>>>>	Защо е необходимо да се потърси лечение

	При прилагането на правилна терапия или на комбинация от терапии може да се постигне значително облекчение на болката в гърба. Тъй като съществуват многобройни ефикасни начини за лечение на гърба, то няма еднозначно лечение, което да може да се приложи при всеки един пациент. Може да се каже обаче, че анализирането на начина на живот на пациента, къде и как е бил лекуван обикновено показва защо е възникнал проблемът.
	Много често хората, и най-вече мъжете, игнорират проблема с гърба си, докато болките не станат много силни, и чак тогава се обръщат за лекарска помощ. Това не е пример за подражание. Ако пациентът се справи с проблема в началото му, силната болка вероятно няма да се появи. И доколкото са били провеждани изследвания, то те показват, че хората с болки в гърба са в състояние сами да облекчават заболяването си в течение на няколко месеца. Тези изследвания пренебрегват факта, че хората, които, изглежда, са се излекували, след време получават още по-тежки рецидиви на болестта. Още повече хората, получили облекчение от физически упражнения, които по-късно прекъсват лечебната си физическа програма, също могат да получат рецидив. Важно е също така да се знае, че липсата на симптоми не означава задължително, че заболяването не се нуждае от лечение. Накратко, доказателствата показват, че хората, следващи лекарските препоръки се поправят по-бързо и страдат от по-малко рецидиви.


>>>>	Професионална помощ

	На много хора може да се даде консултация, когато страдат от болки в гърба, но малко лекари могат да предложат подходящо лечение. Повечето хора, търсещи професионална помощ, започват лечението си с конвенционален лекар, например с ортопед, но впоследствие се обръщат към алтернативната медицина, след като са получили незадоволителни резултати. Това обикновено се дължи на пропуска на конвенционалната медицина да включи спортните упражнения като алтернативна терапия или стреса като възможна причина за болката.
	_Лекарите ортопеди_, които са специалисти по травми, свързани с мускулите, ставите, сухожилията и връзките, често пъти са неопитни с консервативните методи на лечение и понякога изпитват прекалено голямо желание да упражнят ненужно хирургическа намеса. Проблемът е, че операцията има ограничен положителен ефект и е напълно ненужна за много от пациентите с болки в гърба. Когато се сблъска с болка, причинена от фактор, който не може да се установи с рентгенови лъчи, ортопедът обикновено съветва пациента да се обърне към друг специалист. Ако отидете при лекар-ортопед поради болка в гърба, препоръчително е да се обърнете към такъв, който не е защитник на операцията или на продължителната лекарствена терапия.
	_Интернистите и общите терапевти_ обикновено са по-гъвкави от ортопедите в методите си да лекуват пациенти с болки в гърба. Те имат по-голямо желание да проучват начина на живот на пациентите си и спортните им навици и да започнат широка гама от лечения, които не включват предписване на лекарства. Интернистите обикновено имат тясна връзка с пациентите си и истински са заинтересовани от разрешаването на проблемите им. Също така интернистът или общият терапевт е по-склонен от ортопеда да се обърне към алтернативен лекар, като иглотерапевт.
	_Неврохирургът_ например се опира на хирургичната операция и на лекарствата, за да облекчи болката в гърба, но хирургичната намеса трябва да се предприеме само когато са изчерпани всички други възможности. Ако неврохирургът предложи операцията като лечение на болката в гърба, добре би било да се вземат предвид и други мнения, от други неврохирурзи или от лекари-специалисти в други области. Когато се вземе решение в полза на хирургичната операция вместо подлагането на алтернативни методи за облекчаване на болката, то трябва да се отчете рисковият фактор при операцията и трудната рехабилитация. _Невролозите_ също трябва да се изслушват с известно внимание заради зависимостта от предписваните от тях антидепресанти и други лекарства, причиняващи странични ефекти.
	_Рехабилитаторите_, които са се специализирали в областта на алтернативната медицина, са се посветили да помагат на пациентите си и да открият причината за болката. Те обикновено изследват всички аспекти на живота на своите пациенти, докато открият източника на болката, отговарят на нуждите на пациентите си и не се опират основно на лекарствената терапия. Те разработват индивидуални програми за лечение на пациентите си, които включват разнообразни техники, като хидротерапия, лед, спортни упражнения, топлинна терапия и дори мануална терапия. За съжаление в Съединените щати има по-малко от 2000 рехабилитатори.
	_Иглотерапевтите_ могат да бъдат полезни за облекчаване на болката, прилагайки абсолютно безопасна техника. Тъй като акупунктурата не е част от конвенционалната западна медицина, много американци нямат желание да се обърнат към нея, но тези, които са се подлагали на тази терапия, са останали впечатлени от резултатите й.
	_Ревматолозите_ са специалисти по лечение на болката, причинена от артрит. Болката в гърба на гинекологична основа понякога може да се излекува от _акушер_ или _гинеколог_, но техният опит що се отнася до болката изобщо, е доста ограничен. _Специалистите по спортна медицина_ са постигнали кратковременен успех при спортистите, страдащи от хронична болка, но техният метод не се препоръчва за дълготрайно облекчение.
	_Мануалните терапевти_ се радват на голям успех при лечението на болката в гърба и постепенно се превърнаха в източник на първа не медицинска помощ в тази област. Мануалните терапевти лекуват около 60 милиона пациенти годишно, което се равнява на три пъти повече от пациентите на конвенционалните терапевти. Тяхната терапия се състои от разнообразни манипулационни рефлексни техники, от слаби и бавни до силни и дълбоки манипулации в зависимост от индивидуалните нужди. Доказателствата сочат, че леката манипулация на гръбнака води до освобождаване на ендорфини, които представляват опиат, произведен от тялото, който му помага да се справи с болката, включително с гръбначната болка, причинена от дископатия. Мануалните терапевти също така си служат често с хранителни добавки като част от лечението, защото хранителните навици на пациентите са директно свързани със силата и със способността им да се възстановяват. Според клиничните доказателства недохранените пациенти не реагират ефективно на манипулациите.
	От мануалните терапевти се очаква да изучат начина на живот на пациентите си, тъй като това разкрива причината за болките. Те обикновено съставят комплекс от физически упражнения, която е от съществено значение за поддържането на дълготраен успокояващ ефект. От друга страна, те гледат на лекарствената терапия като на абсолютно ненужна при лечението на болки в долната част на гърба, считайки, че тя дори е опасна.
	_Физиотерапевтите_ са полезни при лечението на различни проблеми в гърба, но те могат да лекуват само след като пациентите им получат направление от лицензиран конвенционален лекар. Освен опита и образованието техният лечебен арсенал включва мускулна електростимулация, ултразвук, трансмембранна електрическа нервна стимулация. Физиотерапевтите са квалифицирани да помагат на пациенти, които страдат от слаби или стегнати мускули, и могат да оценят правилно стойката или позата при спане. Понякога те предлагат услуги по домовете за пациенти със сериозни болки.
	Немедицински метод за успокояване на болките в гърба са йога-упражненията за засилване и стягане на мускулатурата, връзките и сухожилията, особено важни за дългосрочната рехабилитация. Начинаещите трябва да бъдат предупредени освен за ползата от йога и за факта, че започването на йога, когато болката е налице, може да усложни впоследствие проблема с гърба. Хората, интересуващи се от йога, трябва да се обърнат към квалифициран инструктор. Личният допир в този случай е много по-добър от инструкциите по видеото.
	Въпреки че _масажистите_, обучени на шведски масаж, могат да предложат моментално отпускане и удоволствие, те обикновено не са обучени да предлагат съвети са самолечение и не предоставят дългосрочна рехабилитационна програма. _Шиатсу_, японската масажна техника на XX век, е нещо като акупунктура без игли, и може да се използва при лечение на слаби болки в гърба, но е прекалено сложна, за да се използва като самолечение. Сравнително спорна е техниката, наречена _ролфинг_, която включва пръсти, стави на пръстите и лакти за по-дълбоко въздействие върху мускулите, облекчавайки ги от стягането, прилепването и неправилното им функциониране. _Техниката „Александър“_, създадена през ХІХ век от актьора Фредерик Матиас Александър, се базира на философията, че болката е резултат от неправилно използване на тялото. Това може да е причинено от физически елементи, като неправилно стоене или движение, или от емоционални фактори, като стреса. Техниката „Александър“ може да е полезно лечение за рехабилитация, но като начало се препоръчва от опитен лекар-професионалист.


>>>>	Самолечение

	Когато страдате от болки в гърба, можете да използвате ледени кубчета за 24 или 48 часа, като ги поставите за 20 минути върху болното място, увити за по-голямо удобство в хавлиена кърпа. Топлината не трябва да се използва през този начален период, защото ще раздразни възпалението, но може да се използва след първите 48 часа от началото на болката. Понякога може да променяте лечението си, редувайки четири минути горещ компрес с една минута студен.
	След като се възстановите, не започвайте веднага физически упражнения. Много пъти хората започват пълен комплекс двигателни упражнения веднага и продължават с тях, въпреки че чувстват завръщането на болката. Ако почувствате болка, докато изпълнявате физическите упражнения, това означава, че не сте готови още за тях и трябва да практикувате по-лесни упражнения, които не причиняват болка.
	Във всички случаи помнете, че упражненията могат да бъдат правилна основа за самолечението. Ако тренирате тялото си постоянно, ще бъдете в състояние да се възстановите по-бързо от травмите и възможността от рецидив би била по-малка. След като вашият лекар одобри упражненията, важно е да се включите към такава спортна програма, която да отговаря на нуждите ви. Упражненията, които влошават състоянието ви, трябва незабавно да се преустановят. И загряващите, и успокояващите упражнения трябва да са съставна част от вашия спортен режим. Интензивните упражнения веднага след сън не се препоръчват, защото тогава на тялото липсват хранителни вещества и мускулите не са подготвени за интензивно движение. Вашият режим трябва да се състои от внимателно определен баланс от леки упражнения, като каране на колело или плуване, и по-трудни упражнения. Ако вдигате каквито и да е тежести, трябва да се избягва навеждането напред — обичайната причина за възникване на проблемите с гърба.
	Преди да започнете редовните си упражнения, задължително е да се разгреете леко и бавно, за да предотвратите неправилните движения. Мускулите трябва да бъдат разгрети, преди да се включат в активна дейност, и правилната редовна разгрявка ще им даде възможност да реагират на нарастващите потребности на тялото. Някои хора, за да се разгреят, имат нужда от по-дълго време, но обикновено всяко упражнение трябва да е с продължителност от 15 до 20 секунди.
	При разгряването на мускулните връзки и сухожилията, концентрирайте се върху движенията, които извършва вашето тяло, и внимавайте, за да усетите каквато и да е болка. Също така трябва да знаете, че когато разтягате мускулите на бедрата, не трябва да пренапрягате тялото. Ако при разтягането преминете точката на ставното съпротивление, то ще е причина за дискомфорт по-късно. Разтягането може да е много полезно, но само ако разпознавате сигналите, които идват от вашето тяло. Усещането на болка, умора или притискане трябва веднага да ви накара да спрете движенията. Някои известни упражнения за разтягане включват извивания на торса, повдигания, котешки разтягания, лакътни опори, повдигания на таза, извивки на таза, клякания, задни махове на краката и упражнения за ръцете и коленете.
	Правилното разтягане може да има голяма полза за тялото. Преди всичко може да се подобри обхватът на движение, понеже се освобождават мускулите и се повишава подвижността. След като придобиете опит в разтягането, болката, свързана с движението на тялото, ще намалее в резултат от ускореното кръвообращение в мускулатурата. Мускулите ще изпомпват допълнителна кръв, което ще подобри пулса, кръвното налягане и цялостната съпротивителна сила. Разтягането води и до дезинтоксикация на тялото, понеже повишава венозния поток.
	След като сте се разгрели веднъж, полезните упражнения включват бързо ходене с размахване на ръцете и дълбоко дишане, скачане на въже, плуване и каране на колело. Всичките тези упражнения помагат за подобряване на кръвообращението, което е важно за процеса на оздравяване. Понеже силната коремна област е важна за увеличаването на съпротивителната сила на гърба, повдигането на тялото от опора на ръцете или на коленете засилва мускулите от горната част на тялото и коремната област. Хората с предишни гръбначни страдания трябва да започнат с три до пет повторения на всяко упражнение и да достигнат постепенно до десет. Но ако изпита болка по време на изпълнението, то трябва веднага да се прекъсне. Не претоварвайте тялото си и не се колебайте да потърсите професионален съвет.
	Според мануалния терапевт д-р Алън Пресмън спортната активност може да бъде разделена на три категории за пациенти с болки в областта на гърба и шията. Първата група, слабо рискова спортна активност, включва водна аеробика, бални танци, колоездене, езда, фигурно пързаляне, баскетбол, ски, американски футбол, плуване и йога. Средно рискови спортове са бадминтон, джогинг, ветроходство, скуош, тенис, волейбол, борба и др. Някои средно рискови спортове, отбелязва Пресмън, могат да се считат за високо рискови за хората, податливи изключително на травми на гърба и шията. Високо рисковата категория включва аеробика, балет, футбол, гимнастика, гребане, скокове във вода, вдигане на тежести и сърфинг. Спортовете от тази последна група трябва да се избягват от хората с проблеми в гърба или шията, или да се тренират под строго наблюдение. Аеробиката или джаз-аеробиката са много популярни и могат да бъдат приятни, но често пъти включват навеждане, извиване и резки движения, които могат да влошат травмирания вече гръбнак. Така че ако искате да преминете към тази напреднала форма на упражнения, трябва да сте убедени, че сте в подходяща спортна форма.
	И последното предупреждение, свързано със спортния ви режим: почивката, както и движението са съставна част от него. За да получи максимална полза от разтягането и упражненията, тялото изисква почивка и релаксация след гимнастиката, за да даде време на мускулите да се възстановят и нараснат.


>>>>	Предотвратяване на вторична травма

	За да се избегне травмирането на гърба, хората, които спортуват активно, трябва да спазват някои основни правила. Първо, не се претоварвайте, защото това принуждава тялото ви да реагира, както ако е в състояние на стрес. Този стрес може да се окаже прекалено силен и в резултат ще се получи травма. Определението „претоварване“ естествено е различно за различните хора. Тези, които са в добра спортна форма, са в състояние да издържат на активно спортуване. Хората, прекарали заболявания на гърба, трябва да се предпазват от участие в някои спортове, тъй като тази активност може да провокира вторична травма. Избягвайте умората, която ще попречи на възможността ви да изпълнявате правилно упражненията.
	Здравословното хранене е важен фактор за предотвратяване на вторичната травма. То дава възможност на тялото да се възстанови бързо от болките в областта на гърба или шията. Здравословната храна с необходимото количество калории ще предотврати инфекциите и загубата ма мускулна маса. Забележете, че хората, подложени на тежки тренировки, понякога се нуждаят от над 200% увеличение на приеманите калории. Правилната диета се състои от поне 50–60% комплексни въглехидрати, като плодове и зеленчуци, картофи, макарони и ориз, и изисква много малко или почти никакви прости въглехидрати като захар. Тези, които страдат от травми, ще се нуждаят от увеличаване с приблизително 18–20% на протеините в храната.
	Информирайте се за състоянието на хранителните вещества в организма ви. Трябва да се избягва недостигът на желязо, цинк и други антиоксиданти, защото недостатъчното количество от тези вещества може да потисне способността на тялото да се лекува, да причини травми в съединителната тъкан и да продължи периода на възпаление. Добре е да приемате по 25000 IU витамин A и 30 мг цинк на ден, за да подпомогнете възстановяването на тъканите. Обикновено се препоръчва 50 мг от витамин B-комплекс на ден и минимум 1000–2000 мг витамин C. Когато приемате витамин C, не забравяйте да го разделите на порции, така че да не приемате повече от 1 г наведнъж. Калцият и магнезият в съотношение 1:1 и 10–50 мг манган на ден са допълнителни хранителни вещества, които могат да подпомогнат оздравителния процес.
	Вторичните травми обикновено се появяват в резултат от неспособността на човек да изпълни правилно дадено упражнение. Много хора обичат да гледат телевизия, когато изпълняват упражненията, което ги разсейва и не им дава възможност да се концентрират върху движенията на тялото. По време на оздравителния процес е задължително да се предпазвате от упражнения, които са причинявали в миналото травми или могат да влошат сегашното ви състояние. Дайте достатъчно време на тялото си да се пренастрои към спортния режим. Важно е също така да облечете подходящо облекло за тренировките. Маратонки, които не са ви по мярка, могат да ви навредят повече, отколкото да ви наранят краката, могат да причинят множество травми на различни части от тялото, най-вече на ставите. Прекалено тесните дрехи пречат на движенията и освен това не дават възможност на потта да се изпарява.


>>>>	Избягване на болката в областта на гърба и шията

	За препоръчване е да предотвратим появата на травми на гърба и шията, отколкото да ги лекуваме. Първо се запознайте с правилната техника за повдигане. Въпреки че самото повдигане на тежести изглежда съвсем просто, когато е изпълнено неправилно, може да причини учудващо голям брой травми. Правилният метод включва подгъване на коленете и използване на квадрицепса и мускулите на подколянното сухожилие на краката, за да се поддържа тежестта на предмета. При това долната част на гърба е стегната.
	Второ, за да се намали до минимум рискът от проблеми с шията и гърба, вижте дали можете да намалите стреса в ежедневието си. Ако това не е възможно, опитайте се да намерите форма на разтоварване, така че да не изпитвате физически влиянието му. Корекцията на стойката също е жизненоважна за предотвратяване на болките в гърба и шията. Опитайте се да избегнете отпускането и изгърбването. Хората, които подозират, че имат този проблем, трябва да направят оценка на стойката си при опитен лекар, например при мануален терапевт. И понеже повечето от травмите на гърба са причинени от проблеми със стъпалата или глезените, хората, занимаващи се със спортна дейност, като бягане или ходене, трябва да обуват подходящи обувки. Също така добре е жените да избягват постоянното носене на обувки с високи токчета.
	В гимнастическия салон или вкъщи спортувайте със свободни дрехи. Когато ходите със спортен сак, не го претоварвайте и редувайте раменете, за да предотвратите дисбаланса на тежестта. Прекалената тежест предизвиква опъване в долната част на гърба, като по този начин може да причини болка или страдание, така че поддържането на спортната форма е добра профилактика за гърба.
	Ако седите или шофирате за дълъг период от време, подпирайте гърба си с цилиндрична възглавница или друго подпиращо средство. Избягвайте да седите на неудобни столове или прекалено меки мебели и се убедете, че портмонето ви не причинява дисбаланс на позата ви. Важно е често да променяте центъра на тежестта си, защото продължителното седене на едно място може да доведе до травма. И най-накрая избягвайте да кръстосвате краката си за дълъг период от време, вместо да заемете изправена поза с крака, опрени на пода.
	Хората, които са имали проблеми с гърба в миналото, не могат да седят повече от половин час, без да се раздвижат.
	Когато искате да се изправите от седящо положение, може да изпълните следната процедура, която ще ви предпази от появата на силна болка. Първо, преместете се внимателно към края на стола, като поставите единия крак пред другия. Използвайте четириглавия мускул и подколянното сухожилие на краката си, за да се повдигнете, не се навеждайте напред, а поддържайте вертикално центъра на тежестта си, когато ставате.
	Шофирането може лесно да влоши състоянието на травмирания вече гръбнак. По тази причина, ако чувствате болка в гърба, стойте далеч от автомобила. Ако се налага да шофирате, приближете седалката възможно най-близо до волана, за да позволите на коленете да се повдигат над таза. След като шофирате тридесет минути, трябва да отбиете встрани, за да раздвижите тялото си. В минутите на почивка пътниците, страдащи от болки в гърба, трябва да лягат на задната седалка, да свият коленете си и да отпуснат тялото си.
	Когато избират матрак, страдащите от болки в гърба трябва да избягват много твърдите, както и прекалено меките матраци и водните легла. Матракът със средна твърдост отговаря най-добре на нуждите ви. Сутрин трябва да придвижвате тялото си до края на леглото, да се преместите на една страна, да спуснете коленете си надолу и да поставите внимателно стъпалата си на пода, внимателно да седнете и накрая да се изправите, като използвате гореописаната техника. Не се навеждайте в кръста, когато се изправяте, тъй като това движение е съдбоносно за травмирания гръб.


>>>	Преглед на леченията

	Хората, които следват препоръките на лекаря, се възстановяват по-бързо от болките в гърба и имат по-малко рецидиви.
	Хирургичната операция трябва да се използва само ако всички други начини за лекуване на болката са се оказали безуспешни.
	Освен конвенционалните лекари значителна полза в лечението на страдащите от болки в областта на шията могат да окажат и иглотерапевтите и мануалните терапевти.
	Техниката „Александър“ може да бъде полезна при рехабилитацията след травма.
	Оказването на първа помощ веднага след травмирането може да предотврати възпалението и да намали болката.
	За да се предотврати повторното травмиране, спортистите не бива да забравят да починат, да не се пренапрягат и да изпълняват упражненията правилно.
	Хранете с качествена храна ускорява оздравителния процес.


>>	Рак на гърдата
>>>

	Докато през 1950 г. само една на всеки двадесет жени е страдала от рак на гърдата, то днес картината е една на всеки осем. Въпреки че конвенционалната медицина препоръчва ранната диагностика с помощта на периодични изследвания на гърдите и мамографии, по-малко внимание беше отделено на възможните причини за заболяването и неговата профилактика. И все пак тези две области са най-обещаващи.


>>>	Причини

	Наследствеността поставя пациента в най-голяма опасност от заболяването. Но и толкова много други фактори вземат също участие! Медицинският опит показва, че продължителното приемане на женски полов хормон — естроген при преждевременното спиране на менструацията или при късна менопауза повишава риска от заболяване от рак на гърдата. Нещо повече, жените, които нямат деца или не са кърмили, са изложени на по-голям риск от развитие на болестта. Имайте предвид, че женският полов хормон прогестерон има профилактично действие. Естрогенът и прогестеронът обикновено се намират в равновесие. Когато нивото на естрогена се повиши или нивото на прогестерона се намали, се създава дисбаланс, познат като естрогенно доминиране. Повишените нива на естрогена се свързват с приемането на големи количества алкохол, наднормено тегло и консумация на много мазни храни. Хората, хранещи се с много месо, са по-податливи на рак на гърдата, дължащ се на естрогенстимулиращи хормони, често използвани за подобряване на плътността на месото.
	Храните, богати на мазнини, оказват и други неблагоприятни въздействия върху тялото. Едно от тях е, че при консумация на големи количества мазни храни мембраните на клетките се увреждат. След това клетките или умират, или се заменят от други клетки, или могат да се опитат да се възстановят след увреждането им от мазнините. При опита си да се възстановят повредените клетки могат да се трансформират в ракови.
	Черният дроб, който е отговорен за елиминирането на естрогена и на други рискови вещества, често пъти е претоварен от изобилието на токсините, навлизащи всеки ден в човешкия организъм. Проблемът с разграждането на естрогена от черния дроб може допълнително да бъде утежнен от наличието на прекалено големи количества захар или алкохол.
	Присъствието на чужди химични вещества в тялото, познати като ксеноестрогени, също може да допринесе за проблема. Докато ксеноестрогените, получени от растителни храни, може да имат положителен ефект върху тялото, а други техни форми, получени от синтетични материали като бензин, пестициди или пластмаса са доказани канцерогени.
	Друга възможна причина за образуването на рак на гърдата е неправилната функция на лимфната система, която е отговорна за оттичането на токсичните вещества от тъканите. Лимфната система е незаменима за имунната система на тялото и помага за отстраняването на ксеноестрогените, които акумулират мастна тъкан в гърдите. Потокът лимфна течност, който пренася токсините и отпадните продукти извън клетките, не е аналог на кръвта, тъй като може да бъде прекъснат от мускулно съкращение и външна намеса. Важно е да се отбележи, че прекалено стегнатият сутиен може да причини спиране на лимфния поток и това да доведе до натрупване на вредни материали в гърдите и евентуално до образуване на рак. Изследванията показват, че носенето на сутиен повече от 12 часа дневно се свързва с нарастването на случаите на рак на гърдата. Затова е препоръчително то да се ограничи, доколкото това е възможно, и да се предпазваме от сутиени, които биха могли да прекъснат потока на отпадните продукти от гърдите.
	Излагането на голямо количество радиация, като рентгеновите лъчи, може да се окаже фактор, причиняващ рак на гърдата. Преди години на лекарите не беше известна вредата от радиацията, защото страничните й въздействия може да се проявят и след десетилетия. Затова и количеството радиация, получавана от пациента, не е било повод за безпокойство. Прилагали са се много лечебни процедури, като флуороскопските изследвания, които излагат пациентите на интензивна радиация няколко пъти в годината. Интензивното подлагане на вредните лъчения може да доведе до повреждане на хромозомите и евентуално до различни форми на рак. Д-р Джон Гофман от Калифорнийския университет, който изследва зависимостта между рентгеновите лъчи и рака на гърдата, е преценил, че 90% от всички случаи на рак на гърдата са причинени от прекомерно излагане на рентгенови лъчи. Вярно е, че през последните няколко десетилетия радиологичните съоръжения бяха принудени да намалят драстично дозите си на лъчение, но още има какво да се желае. Д-р Гофман смята, че трябва да се окаже натиск върху медицинското общество за допълнително намаляване на дозите. Той препоръчва хората сами да се предпазват от потенциалната вреда на рентгеновото лъчение и да настояват, когато правят рентгенови снимки, да им се предписват по-малки дози лъчение.
	Изследванията показват, че допълнителна абсорбция на електромагнитна радиация, излъчвана от обикновените домакински уреди, като телевизори, цифрови часовници, микровълнови печки, възпрепятства произвеждането на мелатонин в епифизата по време на съня, което води до развитие на рак на гърдата при мъжете и жените. В тази област са проведени много изследвания. Едно от тях разкрива пряка зависимост между рака и употребата на електрически одеяла.
	Някои изследвания показват, че мастектомията по време на първата фаза от менструалния цикъл може да увеличи възможността от поява на рак на гърдата. През този период организма произвежда само естроген и когато се извърши мастектомия по това време, този хормон може да стимулира развитието на малкото останали ракови клетки. От друга страна, операцията, направена след първата половина на менструалния цикъл, може да е по-сполучлива. Рискът се намалява наполовина поради присъствието на прогестерон, който затруднява диференциацията на клетките.
	Други фактори, водещи до рак на гърдата, са употребата на алкохол и тютюн. Никотинът е втората по разпространеност причина за образуване на рак на гърдата (след повишаване на естрогенните нива, дължащи се на хранителни вещества или на други фактори от околната среда). Консумирането само на две или три алкохолни напитки в седмицата повишава значително риска от рак.


>>>	Симптоми

	Ранните симптоми на рак на гърдата включват уплътняване на гърдата, възли и трапчинки по кожата. По-късно може да се появят болка, рани, течение от зърната и подуване на лимфните жлези под мишницата.
	След проявяване на който и да е от тези симптоми трябва веднага да потърсите лекарска помощ. След като диагнозата рак на гърдата бъде потвърдена, трябва да се запознаете с някои неща. Първо, продължителността на живота зависи от това дали ракът се е разпрострял към близките лимфни възли, от големината на поразената площ в гърдата, от това колко бързо нараства туморът и накрая дали има метастази в другите части на тялото. През началния строго локализиран стадий на рак на гърдата, известен като стадий 0, петгодишната продължителност на живота е с вероятност 90%. Ако ракът се е разпространил към лимфните възли над ключицата или към други жизненоважни органи, тази вероятност спада до 10%. Затова се подчертава необходимостта от ранна диагностика.


>>>	Лечения
>>>>

	Конвенционалната медицина често пъти предписва мастектомия, лъчева терапия и химиотерапия за лечението на рака на гърдата, подход, който може да бъде представен с „късай и хвърляй“ стратегията. Този подход може да бъде подложен на преоценка с последното схващане в медицината, че ракът на гърдата са всъщност три различни болести с неясно установени граници, а не една, както се предполагаше. С други думи, само една категория рак може да отговаря на представата за скоротечна и бързо разпростираща се болест. Съществуват и други две категории на бавноразвиващ се рак, който вероятно никога не би се разпрострял до опасни за живота размери. С това идва мисълта, че не е необходимо да се предписва химиотерапия на всички пациенти с рак на гърдата. Като се отчете вредното въздействие на химиотерапията, закъснението на това разбиране е най-меко казано досадно.
	Най-важният фактор, който не би могъл да бъде игнориран, за да се разбере причината за рака е начинът на живот. Отбележете, че жените в Съединените щати страдат от най-висока заболеваемост от рак на гърдата в света, докато жените в Япония са с най-ниска. Затова трябва да подчертаем, че в някои случаи ракът на гърдата може да бъде избегнат, ако направим необходимата промяна и приемем някои неща от азиатската култура. Проучванията показват, че консумирането на пречистващи билки, понижаването на стреса, избягването на алкохола и тютюнопушенето, засилването на строгостта на закона относно замърсяването и ниските стойности на опасната радиация, са фактори, които работят в полза на азиатските жени.


>>>>	Хранителен режим и витамини

	Една от най-важните стъпки при профилактиката на рака на гърдата е да избягваме храни, богати на животински мазнини, и да увеличим консумацията на плодове, зеленчуци и зърнени храни. Изобилието на целулоза във вегетарианската храна помага на дебелото черво да се освободи от излишния естроген, докато ниското съдържание на целулоза и високото съдържание на желязо в говеждото месо и преработената храна може да повреди клетките и да стимулира разсейването на рака. Още повече, че някои храни, като соята и соевите продукти, изглежда притежават медицински свойства поради съдържанието си на изофлавоноиди и фитоестрогени или растителни естрогени. Тези вещества всъщност обуздават активността на излишния естроген в тъканите на тялото. Фитоестрогените също могат да бъдат намерени в други плодове и зеленчуци наред с полезните количества неразтворима целулоза, бетакоротин и селен. Лененото семе и някои видове риба, включващи сьомга, бира тон, сардина, скумрия и херинга, съдържат мастни киселини омега-3, които са антиканцерогенни. Консумацията на броколи, карфиол, брюкселско зеле и други зеленчуци от семейството на кръстоцветните също се препоръчва за борба с рака. Ежедневното добавяне на ацидофилус и две супени лъжици житна целулоза към храната може да стимулира активността на дебелото черво при елиминирането на естрогени. Съответното количество житна целулоза може да се получи, като се приемат две супени лъжици сурово жито на ден. Накрая, доказано е, че гъбите рейши, шиитаки и майтаки могат да послужат като мощно средство за борба с раковите клетки.
	Добавянето на витамин D може да предпази организма от рак на гърдата, особено ако страдате от недостиг на фосфор. Но дневната доза не трябва да превишава 400 IU без лекарски надзор. Предотвратяването на рака на гърдата може също така да е свързано с консумацията на калций и фосфор в определено съотношение. Оптималното съотношение е 1,5:1, но повечето хора приемат много повече фосфор заради наличието на месо в храната им. Въпреки че млечните продукти съдържат калций, фосфорното съдържание може да изведе калция от тъканите в кръвта, където евентуално да се отложи по стените на артериите и ставите.
	Увреждането на тъканите на гърдите може да се избегне с приемането на антиоксиданти. Много лекари препоръчват следните важни хранителни вещества, за да се избегне развитието на рак: между 10000 и 25000 единици бетакаротин, 100 мг коензим Q10, елемента германий, диметилглицин, две капсули чесън три пъти дневно, 400 IU витамин E и над 10000 мг витамин C, разделен на няколко дози през деня. Други лекари подчертават, че тялото се нуждае от определено количество калций, магнезий, селен, хром, алфалиноленова киселина и молибден, всяко от което може да бъде добавено в организма, ако съществува дефицит. Поречът, маслото от касисово семе съдържат антираково вещество гама-линоленова киселина. За да се избегне вредата от окислението на клетките и правилното функциониране на протеина SOD в организма, трябва да се избегне дефицитът на цинк, мед и манган. Лекарите със специализация в храненето могат да ви помогнат да решите кои храни са от най-голямо значение за вас.


>>>>	Билки

	Много билки имат защитно действие при рак на гърдата. Мухоловката е доста популярна билка в Европа. От другата страна на Атлантика коренните жители на Америка използват билково лекарство, наречено „Ессиак“, за предпазване от рак и лечение на вече появило се раково заболяване. Котешките нокти е билка, използвана от перуанските индианци, и представлява друго противораково лекарство. За лечение на рак често се използва и китайската комбинация от билки за храносмилане Ксио Яо Уан, която се приема и за подобряване на кръвообращението, изграждане на кръвни елементи и лечение на фиброми. Клиновичето помага за профилактиката и лечението на рак на гърдата, като стимулира имунната система и е особено полезно за хора, подложени на химиотерапия, нуждаещи се от възстановяване. Една супена лъжица дневно от билката се прибавя в чиста вода и се приема веднъж или два пъти дневно. Други билки за предпазване от рак на гърдата са ехинацея, pau d’arco, лаврово дърво, ливадна детелина и репей, които подобряват имунната система и пречистват кръвта. Изследванията показват, че и екстрактът от имел може да бъде използван за стимулиране на имунната система.


>>>>	Дезинтоксикация

	Дезинтоксикацията на организма може да предотврати рака на гърдата. Например аеробиката подпомага оттичането на лимфата и предизвиква изпотяване, което представлява естествен начин тялото да се прочисти от отпадъчните продукти. Спортуването, според изследванията, е свързано е намаляването на риска от рак на гърдата. Отделянето на опасните отпадни продукти от лимфната система може да се бъде допълнено е мануално лимфно оттичане, което включва лек масаж, който стимулира лимфните възли и им помага за правилното отделяне на отпадните продукти. Както отбелязахме по-рано, блокирането на лимфния поток в гърдите, което се получава след операция, позволява на потенциално опасните вещества да се съберат в гърдата, а това може да доведе до рак.


>>>>	Имуностимулираща терапия

	Възстановяването на имунната система може да даде възможност на пациента успешно да се пребори с рака, без да са необходими токсичните химични лечения. Имуностимулиращата терапия прилага това леко лечение и задоволява индивидуалните нужди на всеки организъм, като изследва компонентите на кръвта на всеки пациент, коригира факторите, които могат да доведат до рак. Този метод на лечение е създаден през 1950 г. от д-р Лорънс Бъртън и неговите сътрудници. Ефикасно е бил използван при многобройни пациенти, болни от рак на гърдата, и се прилага извън Съединените щати в Изследователски център по имунология във Фрийпортс (Бахамски острови) от наследника на д-р Бъртън — д-р Джон Клемент.


>>>>	Психоневроимунология

	Психоневроимунологията е нов клон от науката. Изучава интеграцията между мисли, емоции и физически реакции на клетъчно ниво. Когато един човек се чувства потиснат за дълъг период от време, това състояние на ума рефлектира върху способността на тялото да се бори с болестите и да се лекува. От друга страна, положителните емоции могат да помогнат и да поддържат физическото здраве.
	Според д-р Карл Симонтън, директор на Центъра за рак в Калифорния, жените, на които е поставена диагноза рак на гърдата, трябва да се борят, за да превъзмогнат стереотипите, свързани с рака. Жени в това състояние са с впечатлението, че болестта им лесно може да разруши здравето им и че телата им ще бъдат жертва на сурово лечение. Ако човек има това пораженческо мислене, тогава и тялото му ще получи тези сигнал и ще има съответното поведение. Важно е за пациента да оцени мислите си за заболяването, лечението и шансовете си за възстановяване и да има доверие.
	Медитацията е един от начините за подобряване на физическото и психичното здраве и намалява възможността от заболяване от рак на гърдата. Изследванията докладват този факт и дават обяснение, че жените, които медитират, имат повече мелатонин в кръвта от другите. Това е причината, поради която епифизната жлеза, която отделя мелатонин, е чувствителна към психологичния процес и на свой ред е важно, защото мелатонинът, както е известно, инхибира естрогена, а ракът на гърдата е свързан с по-високите нива на естроген в кръвта.


>>>	Какво да се избягва

	Съществуват множество предпазни мерки, които можем да спазваме, за да се предпазим от рак. Преди всичко пълна лудост е да злоупотребяваме с тютюна и алкохола, след като медицината доказва директната им връзка с различните форми на рак, включително и с рака на гърдата. Знаем, че естрогенът е рисков фактор, следователно трябва да се избягват мазните храни, които повишават нивото на този хормон. Също така отчетете факта, че мазните храни произвеждат свободни радикали, които увреждат здравите клетки и евентуално ги превръщат в ракови. Бъдете изключително внимателни, когато употребявате консервирани месни продукти, маргарин и други наситени мазнини. Пазете се от прекомерната консумация на горещи и пикантни храни, мазни храни, храна с високо съдържание на захар и стимуланти, като кафе, чай наркотици. Друг начин за профилактика е избягването на излишното въздействие на рентгеновите лъчи и другите форми на радиация. Опитайте се да ограничите носенето на сутиен до 12 часа дневно и не използвайте стягащи сутиени, които могат да попречат на лимфния поток. И накрая, проверете качеството на водата, която пиете, понеже много от водоизточниците се нуждаят от филтриране на флуора и хлора.


>>>	Преглед на леченията

	Доказана е корелацията между храните с високо съдържание на мазнини и рака на гърдата. И обратното, сред населението, което се храни с повече плодове и зеленчуци и бобови храни с превес на соевите продукти, това заболяване рядко се среща.
	Допълнителна защита от рак на гърдата може да се получи с витамин C, витамин D, определена пропорция на калций и фосфор и антиоксидантните вещества.
	Билките оказват допълнителна защита от рак на гърдата. Особено полезни са мухоловката, билковата комбинация Ессиак, котешките нокти, клиновичето и pau d’Arco.
	Аеробиката и лекият масаж на лимфите освобождава от тялото отложените отпадни продукти, които биха довели до рак.
	На някои хора успешно действа имуностимулиращата терапия, нетоксичен щадящ метод на лечение.
	Новата област в медицината — психоневроимунотерапията — подчертава влиянието на положителните емоции и медитацията като източници на здраве.


>>	Реакции към протезите в бюста
>>>

	Безопасни ли са тези протези? Отговорът е, че всичко, поставено в тялото, има възможността да го отрови. Силиконът не съответства на тъканите в човешкото тяло и може да причини всичко: от леки възпаления, умора и депресия до силна болка. Подобни реакции към силикона се проявяват като ненормална имунна реакция в кръвните проби. И така, гърдите, които са били меки и отпуснати, се превръщат в твърди буци и тези, които са били меки и отпуснати, се превръщат в гротескно обезформени. Дори тъй наречените безвредни солни протези съдържат в себе си силиконови сакчета. Парчета от силикон се смесват с тъканта дори когато капсулите са непокътнати.
	Жените обикновено отбягват идеята да отстраняват протезите в гърдите си от страх, че бюстът им ще изглежда по-зле отпреди. Хирурзите им казват, че гърдите им са прекалено стегнати за пластична хирургия. Наистина, досега повечето операции предизвикват деформация на гърдите.


>>>	Лечение
>>>>

	Очевидно профилактиката е да не се подлагате въобще на пластична операция с имплантация. Но в обществото, което оценява жените според техния външен вид, актрисите, моделите и дори средностатистическата млада жена често пъти са притиснати да се подложат на операция, особено когато не са им известни потенциалните опасности.


>>>>	Операция за запазване на бюста

	За щастие се появиха нови процедури за отстраняване на протезите в гърдите, без това да вреди на външния вид на жената. Д-р Вики Хъфнейджъл е пионер в хирургическата техника, използваща аргон за отстраняване на протези, без това да причинява обезформяне на гърдите. Аргоновият лъч затопля областта и е в състояние да премине през тъканта, без това да изгори тялото. Техниката възстановява здравословното нарастване на тъканта. Хъфнейджъл съобщава за големи успехи и отделя много време за обучението на лекари по този метод.
	Ако имате протези, най-добре е да ги отстраните. Обърнете се към лекар с добра професионална репутация. Поговорете с предишните му пациенти. И независимо дали сте се решили да отстраните протезите от бюста си или не, съобщавайте за проблемите с протезите на здравните служби. Това ще помогне в бъдеще време на други жени.


>>>	Преглед на леченията

	След всичко, което ни е познато днес за опасността от протезите, най-доброто, което можем да направим, е да избегнем употребата им.
	Новата техника в хирургията използва аргоново лъчение, за да отстрани протезите в гърдите, без да причинява деформация.


>>	Рак
>>>

	Ракът се отнася към групата на заболяванията, при които клетките се отклоняват от обикновения контрол, регулиращ техния растеж и възпроизвеждане. Те започват да се размножават по-бързо от нормалното, завземат и унищожават други клетки. Раковите клетки могат да се разсейват по цялото тяло с помощта на кръвния или лимфния поток.
	Най-често срещаната форма на рак е карциномът. Това е тумор, който произхожда от кожата, епителната тъкан, обвиваща тялото, или грануларната тъкан, като тази в гърдите или простатата. Друг тип рак е саркомата, която уврежда съединителната и опорната тъкан, като кости, мускули, хрущял и мастна тъкан. Меланомите са вид рак на кожата. Лимфомите поразяват лимфната система, а левкемията е рак на кръвотворните органи.


>>>	Причини
>>>>

	Ракът се свързва с натрупването на токсини в организма. Факторите на околната среда, като замърсяване, водата и храната, играят основна роля, така както и микроскопичните патогенни гъби, бактерии, вируси и токсични химикали в организма ни, в това число и тежките метали. Генетичното предразположение и имунологичната слабост, както и някои психологични фактори също се смята, че предизвикват рак.


>>>>	Факторите, свързани с начина на живот

	Повече от половината форми на рак са свързани с начина на живот, а някои ги оценяват на 70%. На първо място сред тези фактори е храната ни. При 60% от жените и 40% от мъжете раковото заболяване се свързва с хранителен недостиг в резултат на съвременното отглеждане на животните и методите на хранителната индустрия.
	Преди 1940 г. по-голямата част от храната беше екологично чиста. След широкото разпространение на пестицидите, изкуствените торове, антибиотиците и монокултурите лицето на земеделието беше променено завинаги, а заедно с това и здравето на потребителя. Тези промени бяха допълнени и от увеличеното производство на консервирани храни с увеличен срок на годност. Днес химически отглеждани храни с променени хранителни свойства и лекарствата са нещо нормално. Те съдържат същите токсини, както и консервираното месо, кофеинизираните чай и кафе, безалкохолните напитки, алкохолните напитки, тютюнът, месото, бялата захар, бялото брашно и маргаринът.
	Съвременното хранене способства за хроничната токсичност и забавя дейността на отделителните органи: червата, бъбреците, черния дроб, белите дробове и кожата. Отровите биха могли да се натрупват около по-слабите органи и да създават предпоставки за развитието на рак. Неправилното хранене вреди на организма по три начина: чрез изчерпването на хранителните вещества, вредата от свободните радикали и промяната в киселинността на средата.
	Изчерпването на хранителните вещества може да бъде в резултат на голям недостиг на определени хранителни вещества за дълъг период от време. Може да се направи аналогия между доставянето на хранителни вещества в организма и язовира. В идеалния случай язовирът трябва да е пълен и да е в състояние леко да се оттича. Когато нивото е по-ниско, хората все още могат да ловят риба и да се возят в лодка. Но от определена точка нивото става прекалено ниско за тази цел. Същото важи и за човешкия организъм. Той може да бъде изпразван до известна степен, без това да причинява някакви симптоми, но когато веднъж достигне определено ниво на изчерпване, започва развитието на болестен процес.
	В ежедневната американска храна липсват някои хранителни вещества, които да поддържат пълен резервоара. Здравословната храна е богата на калий и бедна на натрий, но консервираните храни например променят това съотношение. Хората се нуждаят от 600–700 мг натрий на ден, в полуфабрикатите съдържанието му е над 5000 мг. Също така липсват някои незаменими аминокиселини, като омега-3 и гама-линоленова киселина GLA, намиращи се в дълбоководната риба, и ненаситени мазнини, като маслото от ленено семе. Вместо това хората приемат в излишък арахидонова киселина заради прекалено голямото количество животински протеини. Тази комбинация от фактори създава условия за развитие на рак.
	Съвременните методи в селското стопанство допринасят за ефективността на агробизнеса, но изчерпиха много от незаменимите микроелементи в нашата почва. Липсата на селен, цинк, хром и магнезий в храната на днешния ден рефлектира в увеличаването на случаите на рак. Без тези хранителни вещества свободните радикали се разхождат свободно в организма ни и неправилното размножение на клетките може да доведе до рак.


>>>>	Генетично предразположение

	Наследствеността играе макар и ограничена, но важна роля в определянето на това кой ще заболее от рак. Учените доказаха, че едни хора са предразположени към заболяването повече от други заради ракообразуващите гени, познати като онкогени.
	Трябва да се подчертае, че генетичното предразположение към заболяването съвсем не означава, че е задължително човек да се разболее от рак. Запознаването с факторите, предразполагащи към рак, може да доведе до вземането на такива решения, свързани с начина на живот, които да доведат до намаляване на риска. Докато правилата за добро здраве са универсално приложими, хората, предразположени към рак, трябва да са достатъчно мъдри да се откажат от пушенето, да се хранят с пълноценна храна, да се научат конструктивно да се справят с гнева.


>>>>	Психологична връзка

	Специалистите по изучаването на взаимовръзката психика-тяло, област, позната като психоневроимунология, откриват, че депресията, безнадеждността, липсата на близост с родителите и неприспособимостта към живота са свързани с нарастването на риска от ракови заболявания. Някои учени говорят за наличието на личности от тип C. Те описват този предразположен към рак тип хора, като живеещи живота, който някой им налага, а не който биха искали сами да живеят. Емоциите са потиснати и гневът е скрит навътре. Разбира се, това е едно обобщение и не може да се използва като фаталистично обяснение на рака.


>>>	Симптоми

	Американското раково общество твърди, че хората, които са започнали отрано лечение на болестта, имат по-добър шанс за оцеляване. Създаденият от тях списък на седемте ранни предупреждаващи сигнала при възрастните включват промени в изпразването на чревния тракт или пикочния мехур, ненормално кръвотечение или друга секреция, удебеления или възли в гърдите или по други места, очевидна промяна в брадавиците или бенките, досадна кашлица или сухота, възпалено гърло, което не се лекува, лошо храносмилане и трудно преглъщане. При децата са показателни рязката промяна в навиците на чревния тракт и пикочния мехур, гадене и повръщане без видима причина, кръвотечение, което не може да се преустанови, подувания, възли или натрупване на маса от тъкан където и да е в тялото, неочаквани залитания, общо влошаване на здравословното състояние или непрекъснат безпричинен плач.


>>>	Лечение

>>>>	Конвенционален подход — химиотерапия

	На пациент с поставена диагноза „рак“ обикновено му се казва, че единствената му надежда за оцеляване е химиотерапията. Изплашен и объркан, той се доверява напълно на лекарската преценка и се подлага на скъпата терапия, която предизвиква странични въздействия, по-лоши и от самия рак. Надеждата е, че целта оправдава средствата — туморът ще се свие и изчезне и няма да се появи никога повече. Това, което пациентите не разбират в повечето случаи е, че надеждата им не е основана на научни резултати, подкрепящи ефикасността на този вид лечение.
	Само при много малко пациенти съществуват данни за ефикасността на химиотерапията. Тя е продължила живота на деца и юноши с редки форми на рак, като детската левкемия и по-късния стадий на болестта на Ходжкинс. Известен положителен ефект се наблюдава и при някои често срещани форми на рак, като рак на яйчниците при жените и на тестисите при мъжете и при Дюк C — форма на рак на дебелото черво, която се разпростира към близките мускули и лимфни възли. При някои случаи на рак на белите дробове животът може да бъде продължен от няколко седмици до няколко месеца. Но освен при тези няколко примера няма други доказателства, че химиотерапията увеличава продължителността на живота.
	Използването на химиотерапия далеч надвишава доказаната й ефикасност. От 2 до 5% от пациентите се повлияват положително от химиотерапията, но на това лечение се подлагат около 50%. Логично възниква въпросът — ако химиотерапията е с толкова ниска степен на ефикасност, защо тогава се използва така често? Д-р Ралф Мост, автор на книгата „Въпроси на химиотерапията“, обяснява това с факта, че повечето от хората смесват намаляването на размера на тумора с изчезването на самата болест. Тази асоциация изглежда логична, но няма доказателства в нейна подкрепа.
	Химиотерапията се създава през годините на Втората световна война и е била използвана в ранните стадии на болестта, без да се обръща внимание на факта дали състоянието на пациента се подобрява, или не. Това продължава и в наши дни, когато ограничен брой изследвания съобщават за успех при намаляване на тумора. Но тъй като свиването му не означава увеличаване на продължителността на живота, тези изследвания за безсмислени. Няколкото учени, които съобщават за ефикасността на химиотерапията, споменават за липса на каквато и да е връзка между свиването на тумора и продължителността на живота на пациента, валидно при всички форми на рак освен споменатите по-горе. Или казано с други думи, химиотерапията не може да се счита за доказано лечение.
	Най-интересното е, че другите терапии са критикувани, че не представят доказателства за ефикасността си според научните стандарти. Защо тогава конвенционалните терапии са освободени от тези строги изисквания, на които се очаква да отговарят алтернативните лечения? Изглежда, че отговорът е икономически. Докато цената на природните лечения обикновено е номинална, стойността на химиотерапията може да достигне шестцифрено число. Трансплантацията на костен мозък например, която се комбинира с високи дози химиотерапия и радиация, струва приблизително 150000 долара. Лекарствените компании със сигурност имат полза от химиотерапията, независимо то това дали тя помага на пациентите или не. От гледна точна на бизнеса химиотерапията носи приходи и колкото повече хора я ползват, толкова по-добре.
	За обикновените хора е трудно да приемат голата истина и най-вече като се знае колко много хора страдат от рак. Този факт най-трудно се възприема в първия момент от поставянето на диагнозата поради силното желание на пациента да вярва, че лекарят представлява заслужаваща доверието му медицинска общност, чиито мотиви са чисти и благородни. Но това, в което искаме да вярваме, и това, което е истина, са две различни неща. Ние трябва да разбираме реалната същност на нещата, за да можем най-добре да помогнем на себе си и на тези, които обичаме.


>>>>	Алтернативни подходи за профилактика и лечение

	За повече от петдесет години бяха хвърлени милиони долари за научното изследване на рака. Досега не са постигнати съответстващи на инвестицията резултати. Днес един от всеки трима заболява от болестта и до края на 2000 година се очаква тя да поразява един от всеки двама.
	За да се предотврати тази тенденция, е необходимо абсолютно ново разбиране за провеждането на научните изследвания и лечението. Вместо ракът да продължава да бъде разглеждан като самостоятелно заболяване, за което е необходимо едно-единствено лечение, той трябва да бъде представен като комплексен феномен, в чието възникване и развитие са въвлечени множество фактори. Д-р Майкъл Уилямс, онколог от Американския център за лечение на рака, обяснява, че научният модел за изследване на А срещу Б няма да доведе до същността на проблема. Той по-скоро трябва да бъде фокусиран върху околната среда, храненето и разбирането на взаимовръзката разум — тяло.
	Неизвестни на широката общественост са и някои леки терапии извън традиционния медицински подход, които имат дълъг списък от излекувани пациенти. Според ортодоксалната дефиниция на лечение това са пет години. Много пациенти, обявени от традиционната медицина за безнадеждно болни, са живи и в добро здраве 10, 15, 20 години след поставянето на диагнозата. Терапиите на д-р Ревичи, д-р Герсън, д-р Бързинки и д-р Бъртън и показанията на излекуваните са описани в раздела „Лечение на рак“. Ние търсим начин да подсилим имунната система за предпазване от рак и лечение.


>>>>	Диета

	Консумирането на пълноценни екологично чисти храни и пиенето на много вода ни осигурява чисти хранителни вещества и поддържа кръвта ни чиста, така че да не може да се развие раково заболяване. Ако ракът обаче вече е налице, тези храни дават на тялото най-добрата подкрепа за преодоляването на заболяването и за предотвратяване на вторичната му поява. Антиракови свойства притежават следните храни:
	_Алкални храни._ Консумацията на алкални храни балансира киселинността на кръвта, която на свой ред инхибира деленето на раковите клетки. Алкалните храни поддържат кръвта в идеалните граници 7,2–7,4, което е важно за предпазването от рак.
	В идеалния случай храната трябва да се състои от 80% алкални храни — това са плодове и зеленчуци, както и ядки, семена, зърнени и бобови храни. Сред препоръчваните алкалообразуващи храни са и ягодовите, ябълките, кайсиите, авокадото, бананите, дюлята, стафидите, фурмите, смокините, гроздето, грейпфрутът, кивито, лимоните, мангото, пъпешът, зарзалите, маслините, портокалите, папаята, прасковите, крушите, сливите, ананасът, стафидите, малините, ягодите, мандарините и дините. Лимоните обратно на това, което можете да си помислите, и пъпешите са най-алкалообразуващите храни. Добре е рано сутрин да се закуси с пъпеш и да се изчакат 20–30 минути преди поемането на друга храна.
	Сред препоръчваните зеленчуци са артишокът, аспержите, филизите, цвеклото, броколито, брюкселското зеле, зелето, карфиолът, целината, зеленото зеле, царевицата, тиквичките, патладжанът, цикорията, джинджифилът, хрянът, къдравото зеле, келпът, водораслите, зеленият синап, бамята, лукът, магданозът, картофите, тиквата, репичките, спанакът, американската тиква, доматите, водният кресон и ямсът.
	Голям е изборът на различните зърнени храни, семената и ядките. Алкалообразуващите бобови включват зелен фасул, грах, соеви продукти. Полезни са зърнените храни, като ориз, щир, ечемик и овес. Най-силно алкалообразуващи са бадемите, орехите, кокосовите орехи. Семената на алфалфата, репичките и сусама са прекрасни за целта, особено ако са покълнали.
	_Кръстоцветни зеленчуци._ Зеленчуците от семейство кръстоцветни — зелено зеле, зелен синап, къдраво зеле, броколи, зеле, карфиол, брюкселско зеле. Те съдържат съединения, наречени индоли, които действат като дезинтоксикиращи агенти. Приема се, че индолите премахват ракообразуващите вещества от тялото.
	_Целулоза._ Тя самата не е храна, но е важен компонент от състава на зърнените храни, плодовете и зеленчуците. Представлява структурата на тези растения и ние се нуждаем от способността й да улеснява извеждането на храната от организма. За съжаление при преработката на храните целулозата обикновено се губи. Типичната американска храна включва приемането на около пет грама целулоза всеки ден, което съвсем не е достатъчно за предпазване от рак. Изследванията показват, че 30 г целулоза на ден значително намаляват риска от рак на дебелото черво. Добри източници на целулоза са плодовете, зеленчуците и пълноценните зърнени храни. Увеличаването на количеството целулоза в дневния хранителен режим може да предизвика образуване на газове и коремни неразположения, но по-късно този проблем обикновено изчезва.
	_Зехтин._ Зехтинът се състои от мононенаситени мастни киселини. Изследванията показват, че те имат защитни свойства срещу рак на гърдата, и по-специално в периода на постменопаузата при жената. Зехтинът трябва да се използва умерено и да се приема суров за максимален полезен ефект. Една супена лъжица екстра качество студенопресован зехтин е чудесна добавка към салатата ви.
	_Масло от ленено семе._ Една или две лъжици масло от ленено семе на ден могат да действат защитно против рак.
	_Масла от нощна свещ, пореч и касис._ Те произвеждат гама-линоленова киселина и мастните киселини омега-6, важни за защитата от рак.
	_Зелени храни._ Пшеницата, ечемикът, алфалфата, хлорелата, спирулината са богати на хлорофил, който пречиства кръвта и играе важна роля за дезинтоксикацията и подмладяването на организма. Той е и силен антимутагенен фактор.
	_Соеви храни._ Соята, млякото от соя, тофу мизо и темпе съдържат фитоестрогени, които помагат за предотвратяването на много форми на рак. Японките, които се хранят със соя ежедневно, най-рядко страдат от рак на гърдата.
	_Сокове._ Прясно изцедените сокове доставят ценни ензими и антиоксидантни вещества, които са лесно смилаеми. Един от най-силните сокове за дезинтоксикация на черния дроб е сокът от боровинки. Сокът от зеле предпазва от рак на стомаха и дебелото черво. Сокът от моркови е ценен заради съдържанието си на бетакаротин и витамин A, но трябва да се разрежда с вода, защото е богат на захари и може да повлияе на кръвната захар. Прибавянето на една лъжица витамин C го превръща в истински профилактичен тоник.
	_Зелен чай._ Китайците, които рядко страдат от рак, ежедневно пият тази напитка вместо кафе. Зеленият чай унищожава действието на радиацията, поддържа в равновесие pH на кръвта и е богат на антиоксиданти. Полифенолактехините, съдържащи се в зеления чай, действат по-силно от витамин E в защита от свободните радикали.
	_Гъби._ Някои гъби имат невероятни лечебни свойства. Гъбата майтаки убива раковите клетки, като повишава активността на Т-клетките. Научните изследвания съобщават за нейното ефикасно въздействие в борбата с рака на гърдата, на белите дробове и на простатата и свеждането до минимум на страничните въздействия от химиотерапията. Гъбите шиитаки и рейши също имат антиракови свойства и се използват от източните народи за удължаване на живота. Изследвания с животни, проведени в Япония, показват, че при животните, хранени с екстракти от гъбите майтаки, шиитаки и рейши, се наблюдава изчезване на туморите.
	Гъбите еноки са дълги и тънки гъби и виреят в една област в Япония, където случаите на рак са много редки.
	_Макробиотични храни._ Привържениците на макробиотичното хранене твърдят, че болните от рак пациенти, които следват този подходи, водят по-дълъг и качествен живот. В няколко случая пациенти, считани за неизлечимо болни, са се излекували напълно. Успехът навярно се дължи на голямото количество антиоксиданти и на ниското съдържание на мазнини. В действителност общото количество мазнини в макробиотичните храни е около 10–12%, с 30% по-малко от средната американска диета. Най-добър резултат при храненето с макробиотични храни се наблюдават при рака на ендокринната система — рака на гърдата, простатата, матката и яйчниците. Това е така, защото при тези форми на рак много мастни клетки произвеждат или синтезират естрогенни или андрогенни хормони, предизвикващи болестта, а намаляването на приетата с храната мазнина води до намаляване на хормоналната продукция.
	_Водорасли._ Китайската медицина признава стойността на водораслите при лечението на рак, тъй като те смекчават втвърдените тумори.


>>>>	Антиоксидантни добавки

	Свойствата на антиоксидантите като бетакаротин, витамините A, C и E, селен, глутатион, супероксид дисмутаза, коензим Q10 и гроздовите семки са много ценни за профилактиката и лечението. Антиоксидантите атакуват свободните радикали преди те да са причинили невъзвратими поражения. Много клинични изследвания потвърждават защитния им ефект, а други проучвания сочат, че антиоксидантите способстват за по-лекото понасяне на химиотерапията и лъчелечението.
	_Витамин C._ Той е основно подхранващо вещество за имунната система. За борбата с рака се изискват големи количества от него — орално или венозно. Орално, витамин C трябва да се приема до границата на поносимост на червата, т.е. почти причиняващ разстройство. (Повечето хора могат да понесат до 12 г дневно, разпределени на няколко дози.) Но за по-добър резултат е необходимо венозно вкарване. Изследванията показват, че този метод има най-добър лечебен ефект, понеже може да бъде понесено по-голямо количество от витамина. Често на пациенти се вкарват 50–100 г венозно, което е чудесен старт на лечението. Тази манипулация потиска болката и гаденето, правейки често ненужни болкоуспокоителните. Високите дози на венозно вкарани витамини C и A се свързват с дълготрайно подобрение на редица ракови заболявания, дори с метастази.
	_Витамин A._ Ограничава инфекции и тумори. Забележителна е способността му да почиства белите дробове от тютюневи и други замърсявания. В течен вид витамин A се получава от рибено масло и е лесен за усвояване. Получава се и от неживотински източници като троскот, моркови и др. Тъй като витамин A се разтваря в мазнини и не се изхвърля от организма, свръхголеми дози могат да бъдат опасни. Но все пак, за да се достигне опасната граница, са нужни огромни дози от 100000 IU дневно за три години. Препоръчват се 4000–7000 единици дневно от витамин A, сумарно от общата храна и добавките. Но ако се взема бетакаротин паралелно, се препоръчва по-малко витамин A.
	_Бетакаротин._ Черният дроб преобразува бетакаротина във витамин A ако е нужно, правейки го един сигурен източник, особено за бременни жени, тъй като не причинява никакви проблеми за плода. (Хора с чернодробни проблеми може да са неспособни да превръщат бетакаротина във витамин A.) Като допълнение, бетакаротинът стимулира помощните Т-клетки, които предпазват организма от развитието на рака. И наистина, изследванията са показали, че тази субстанция предпазва от рак на белите дробове и дебелото черво. 50000 IU дневно могат да предпазят пушачите от рак. За общи нужди, 20000–30000 IU бетакаротин са изключително полезни.
	_Флавоноиди._ Ярките цветове на пресните плодове и зеленчуци обикновено са показателни за наличието на флавоноиди — растителни химични съединения, които са ефикасни унищожители на свободните радикали. Цитрин, хесперидин, кверцетин и рутин са имената на някои от тези субстанции, опълчващи се срещу болестите.
	_Витамин E._ Подобно на витамин C, предпазва от рак и от пораженията на свободните радикали, активирайки клетките на имунната система срещу тумори и инфекции. Според клиничните изследвания, 400–1200 IU дневно могат да понесат пациенти с рак на гърдата или матката. Витамин E е още по-ефикасен в комбинация с 200 мкг селен.
	_Селен._ Този елемент, макар и в незначителни количества, влияе на клетъчната обмяна и здравината на клетъчната мембрана. Може да играе роля в профилактиката и лечението на рака.
	_Глутатион пероксидаза._ Намира се във всяка клетка на нашето тяло, където играе важна роля в защитата на системите ни. Изследванията показват, че ниско ниво на глутатиона увеличава риска от рак, СПИН и синдром на хроничната умора. L-глутатион и N-ацетил-цистеин (NAC или прекурсор на глутатиона) трябва да се взимат за стимулиране на глутатионовото производство.
	_Супероксид дисмутаза и каталаза._ Подобно на глутатиона, тези антиоксиданти са в предната линия на защитата от пораженията на свободните радикали и са особено важни за сърцето, мозъка, белите дробове, бъбреците и черния дроб.
	_Коензим Q10._ Той действа в комбинация с другите ензими в тялото, оптимизирайки енергията. Специално Q10 подобрява използването на кислорода, стимулира имунната система и служи като антиоксидант. Според изследванията, едновременната му употреба с химиотерапевтичния агент Adriamycin предпазва сърцето от увреждане.
	_Екстракт от гроздови семки._ Гроздовите семки съдържат пикногенол — мощен антиоксидант за борба с болестите. Пикногенолът, заедно с подмладяващите си свойства, забавя израждането на клетките.


>>>>	Допълнителни вещества

	_DHEA._ Въпреки че DHEA се произвежда естествено в нашето тяло, с напредването на възрастта ние синтезираме все по-малко количества от този хормон. Това намаляване е свързано с голям брой дегенеративни процеси, включително и рак. Доказано е, че приемането на DHEA лекува много болести.
	_Мелатонин._ Епифизната жлеза, намираща се в мозъка, произвежда този хормон, който е важен не само за регулирането на сънния процес, но действа и имуностимулиращо. Както при DHEA, нивото на мелатонина намалява с възрастта, затова повишаването му е наложително. Мелатонинът повишава активността на Т-клетките и подпомага нашите естествени клетки-убийци в борбата им с туморите. Добавките, изглежда, удължават живота и подобряват качеството му при пациенти с неподлежащ на операция тумор в мозъка и метастази в стомаха, дебелото черво и рак на гърдата, така както и в напреднал стадий на ендокринни тумори.
	_Ензими._ Ензимите, които са катализатори на всички жизнени процеси, се намират в изобилие в суровите плодове и зеленчуци. Изследванията показват, че те успокояват възпаленията и могат да имат директно въздействие върху лечението на рак на меките тъкани.
	Ензимите повишават действието на антителата срещу циркулиращите имунни комплекси, които в противен случай могат да се превърнат в ракови. Антителата приличат на разперена метла. Антигените се прикрепят към краищата на тази метла, което позволява на макрофагите да ги погълнат, разградят и изхвърлят от организма.
	Видовете ензими, нужни на пациентите, болни от рак, включват трипсин, тиротрипсин, панкреатинин, бромелайн (от ананаса), папаин от папаята, амилаза и липаза. Биофлавоноидите, ако се комбинират с тези ензими, могат да допринесат и допълнителна полза.
	_Фолиева киселина._ Този витамин е изключително полезен за пациенти — пушачи, прекарали рак на гърдата, и дисплазия на шийката на матката. При пушачите тя премахва страничните въздействия на никотина върху белите дробове.
	_N-ацетил-цистеин._ N-ацетил-цистеинът (NAC) намалява вредата от свободните радикали в организма и подпомага метаболизма на карценогените. Този имуностимулатор предпазва от кръвотечение от пикочния мехур, предизвикано от лекарствата за рак.
	_Хрущял от акула._ Когато туморът започне да се образува, той създава собствени кръвоносни съдове. Хрущялът от акула съдържа антиангиогенен фактор-протеин, инхибиращ тези нови кръвоносни съдове. В резултат на това малките тъканни натрупвания не се уголемяват и имунната система се справя по-лесно с тях.
	_Масло от черен дроб на акула._ Маслото от черен дроб на акула съдържа алкилглицероли — вещества с антитуморен ефект. Изследванията показват, че когато те се дават на жени с рак на матката преди лечението с радий или рентгенови лъчи, се намалява вредното въздействие на тези терапии.
	_Тимус гландуларис._ Веществото от тимусната жлеза на животните стимулира човешката тимусна жлеза да произвежда Т-лимфоцити, които са важни за здравословното функциониране на имунната система.
	_Цинк._ Цинкът участва в много от функциите на имунната система. Той поддържа Т– и B-клетките в борбата им с инфекциите и произвежда антитела, действа здравословно и намалява инфекциите.
	_Хром._ Този елемент действа в организма като хормон и по този начин регулира нивата на кръвната захар. Когато се нормализират кръвната захар и дейността на имунната система, се подобрява и резистентността към рак. Това е причината, поради която добавката на хром може да се окаже полезна при профилактиката на лечението на болестта.
	_Генистеин._ Наред с дадистеина генистеинът представлява фитоестроген от бобовите растения. Той е антиоксидант, анти– „лош“ естроген и притежава антитуморни свойства.


>>>>	Билки

	Билките могат да помогнат на имунната система по три начина — да стимулират защитните реакции, да потискат прекалено силните имунни реакции и да стимулират специфичните функции за кратък период от време. Следните билки има множество полезни качества и са на практика незаменими заради антираковите им свойства.
	_Алое вера._ Алое вера действа антисептично, антимикробно и противовъзпалително. Доставя на организма аминокиселини и минерални вещества, като калций, мед, желязо, фосфор, калий и цинк. Алоето съдържа естествени ензими, като амилаза, млечна дехидрогеназа и липаза, а също и така необходимите за отлично здраве незаменими мастни киселини. Неговата роля при лечението на туморите, както показват проучванията, се дължи на способността му да стимулира фагоцитозната активност.
	_Клиновиче._ Ново за западния свят, клиновичето е тачено китайско лекарство. Според източната медицина отпреди 4000 години то има способността да засилва съпротивителните сили на организма. Съвременните научни проучвания доказват тези твърдения, като показват, че клетките, поразени от рак и радиация, се стимулират до нормалната си функция именно от тази билка. Клиновичето се счита за жизнена енергия, или чи-тоник, който подсилва жизнеността и увеличава белите кръвни клетки и фагоцитозната им активност. Безвредно е да се приема ежедневно, което го прави идеален профилактичен тоник.
	_Гинко билоба._ Тази антиоксидантна билка се използва отдавна от китайците. Тя противодейства на едно вещество в тялото, наречено активиращ фактор на кръвните плочки (PAF). PAF действа стимулиращо на растежа на туморите. Възпрепятствайки го, гинкото се бори с рака.
	_Ехинацея._ Когато се взима за кратък период от време, ехинацеята стимулира имунната система, като повишава произвеждането и мобилизацията на белите кръвни клетки. Тя стимулира и клетките от лимфната система, както и важни съединения на имунната система, като интерферона, и фактора за туморна некроза.
	_Чесън._ Приемането на чесън има много предимства, едно от тях е антираковото му действие. Чесънът помага на имунната система по-добре да разпознава рака и възпрепятства развитието на тумора в началната му фаза. Нещо повече, той стимулира имунната система в борбата й с образуването на нови туморни клетки. Американският национален институт за борба с рака признава връзката между чесън, лук и други растения и по-ниската заболеваемост от рак на стомаха.
	_Джинджифил._ Джинджифилът облекчава гаденето, предизвикано от химиотерапията. Може да се приема с чая под формата на малко парченце от 1–2 см, а може и да се прибави към 120 мл сок.
	_Куркума._ Член на семейството на джинджифила, съставна част на подправката къри, куркумата, или по-точно активното й вещество куркуминът, е силен антиоксидант, който действа срещу рака на кожата.
	_Жен-шен._ Изследванията свързват употребата на жен-шен с по-ниската заболеваемост от всички форми на рак. Той съдържа вещества, наречени сапонини, които стимулират макрофагите и активността на клетките-естествени убийци.
	_Ленциан._ Този екстракт от гъбата шийтаки действа като имунен модулатор и помага за намаляването на страничните въздействия от химиотерапията. Научните списания съобщават, че ленцианът въздейства върху рака на дебелото черво, стомаха и гърдата.
	_Ливадна детелина._ Ливадната детелина проверява за повредите, нанесени от свободните радикали, и предпазва ДНК, която от своя страна, помага за предотвратяването на мутациите.
	_Ессиак._ Приеман под формата на чай, ессиакът представлява билкова комбинация, използвана от много години насам за борба с рака. Сред имуностимулиращите билки, влизащи в състава й, са репеят, индийският невен, козият киселец и брястът.
	_Хокси-билкова комбинация._ Лимфомата и ракът на кожата се повлияват положително от тази билкова комбинация, която съдържа ливадна детелина, кора от слабителна зърника, кора от кисел трън, корени от лечебен ясен наред с калиев йодид.


	Други антиракови билки, които заслужават внимание, са африканският лют пипер, черната боровинка, очеболецът, лечебното зарасличе, корените от глухарче, хидрастисът, pau d’arco и миризливият шмак. Хидрастисът трябва да се приема за кратък период от време и не се препоръчва при бременност.


>>>>	Озон

	За разлика от атмосферния озон медицинският озон е чист и концентриран и притежава уникални свойства, полезни за здравето. За съжаление медицинската употреба на тази нетоксична молекула е разрешена само в някои щати. В Европа и Куба лечението с озон е разрешено отдавна.
	Озонът се използва и като профилактично средство, и за лечение на доста болести, включително и рак. Като вещество, инхибиращо растежа на туморите, озонът стимулира продукцията на бели кръвни телца и увеличава продукцията на алфаинтерферон, интерлевкен-2 и фактора за туморна некроза. Открито е, че той повишава и действието на различните антитуморни лекарства.
	Според лекаря натуропатолог д-р Стенли Бейерли пациентите, болни от рак на простатата, реагират доста добре на озоновата терапия, в случай че ракът не е капсулиран (т.е. не е правена биопсия). Друга форма на рак, където Бейерли е наблюдавал голямо подобрение при използването на озон, е ракът на сливиците, на гърлото, на яйчниците, на дебелото черво, на гърдата.
	Един от начините за доставяне на медицински озон е автохемотерапията, при която част от кръвта на пациента се смесва извън тялото с доза озон/кислород и след това отново се въвежда в кръвообращението. Други използвани методи са ректалната инсуфлация и пиенето на озонова вода.


>>>>	Други лечения

	_Индивидуализиращи ваксини._ Когато част от раковите клетки на пациента се комбинират лабораторно с част от белите му кръвни клетки, е възможно експериментално да се създаде персонална ваксина, която да стимулира имунната система на пациента и да унищожи рака. При прилагането на този нов подход в Европа се е наблюдавал драматичен резултат. Границите на неговата приложимост още на се определени.
	_Токсини на Коли._ Това е друг, по-стар ваксинен подход към рака. Д-р Уилиям Коли, практикувал медицина в началото на това столетие, е открил, че някои видове инактивирани бактерии могат да бъдат давани на пациентите, за да стимулират имунната им система срещу рака. Това е така, защото при първата борба на организма с омаломощените бактерии той си изгражда защитни сили и е в състояние да се бори с рака впоследствие. Изследванията показват, че това откритие е от голямо значение въпреки малкия недостатък, който изразява в повишаване на температурата непосредствено след приемане на ваксината. Тя, както обясняват привържениците на Колиновата ваксина, е сигнал, че ваксината наистина действа и не бива да се понижава.
	_714X._ За направата на това вещество се използва богатият на азот и органични соли камфор. То се дава, за да направи имунната система по-ефективна в борбата срещу раковите клетки. Резултатите от лечението със 714Х, което обикновено се състои от серия инжекции в лимфните възли на слабините, включват намаляване на тумора, увеличаване на теглото, отслабване на болките и удължаване на живота. Хората, подложили се на това лечение, се предупреждават да не приемат витамин E или B{sub}12{/sub} едновременно със 714X, тъй като те повлияват върху ефекта от лечението.
	_Интерферон._ Този естествен протеин, или лимфокин, се произвежда в организма ни в отговор на чужди за тях вещества.
	_Панкреатични ензими._ Те са от вида на протеолитичните или протеин-разграждащите ензими, които са полезни при протеиновото разграждане на обвивката на раковите клетки. Това е важна стъпка, преди раковите клетки да бъдат унищожени от имунната система на организма. Освен това панкреатичните ензими могат да стимулират антираковите фактори в кръвта, т.нар. клетки-убийци, Т-клетките и фактора на туморната некроза.
	_Хидразин сулфат._ Това експериментално лечение показва обнадеждаващи резултати, защото помага на раково болни пациенти да преодолеят загубата на тегло. Изглежда, че подобрява апетита и самочувствието и може да помогне за свиването на туморите.
	_Юкрен._ Растението змийско мляко взаимодейства с тиофосфорната киселина и създава юкрен — вещество, използвано от така наречените крайни раково болни пациенти за блокиране на туморния растеж и за стимулиране на имунната система.
	_Индозин._ Индозинът е нестероидно лекарство, което действа забавящо върху растежа на туморите.
	_Месоядни растения._ Едно лечение на рак на кожата със смес от мухоловка, спирт и филтрирана вода. Този препарат се прилага локално и стимулира Т-клетките.
	_Искадор._ Получава се от имела и се прилага под формата на инжекции. Засега не е одобрен за употреба в Съединените щати, но е показал положителни резултати при лечението на рак на гърдата, на шийката на матката, на пикочния мехур, на бронхите, на яйчниците и на кожата.
	_Ларч арабиногалактан._ Това е вещество, получено от западна лиственица. Използва се под формата на пудра, наречена Ларикс или Apa-6, стимулира активността на имунните клетки и повишава енергийните нива на пациента.


>>>>	Психологически фактори

	Както беше отбелязано по-горе, съществува теория, според която хората, склонни да потискат гнева си, са по-предразположени към рак от останалите. Да се научим да освобождаваме емоциите си по конструктивен начин е важно за всеки един от нас. Тези, които го правят трудно, трябва да обърнат внимание на този момент. Част от включеното тук се отнася до личните потребности, като противоположност на начина на живот според очакванията на другите.
	Лечението от рак на духовно ниво паралелно със стандартните препоръки може да бъде важно допълнение към физическото лечение. Д-р Карл Симонтън, директор на центъра за рак „Симонтън“ в Калифорния и съавтор на книгите „Отново в добро здраве“ и „Лечебно пътешествие“, пише главно за това. Помагайки на болния да определи вътрешните си ориентири, фактически се стимулират оздравителните му механизми.


>>>	Какво да се избягва

	За съжаление нашите храна, вода и околна среда са замърсени с хиляди канцерогенни вещества, с които е невъзможно да се избегне контактът на всеки един от нас. Докато дойде време здравето на населението да стане държавна политика, най-доброто, което можем да направим, е сами да се запознаем с нещата, които биха съдействали за положителната промяна в тази насока. Ето някои храни, лекарства и химически вещества, свързани със зачестяването на заболяванията от рак:

#	Месо
	Месото трябва да се избягва и това важи главно за това на животни, отглеждани във ферми — заводи, тъй като им се дават големи количества хормони. Естрогенните съединения се инжектират рутинно в животните, отглеждани с търговска цел, за да се угояват по-бързо. Веднъж приети от организма, тези хормони се складират в половата тъкан, независимо дали е яйчник, тестис или простатата, където стимулират организма да произвежда собствените си хормони. Ако все пак ви се иска да хапнете месо, малки количества от животни, отглеждани по естествен път, е по-безопасната алтернатива. Освен това с отстраняването на мазнината от месото може да се отстранят и част от естрогените.

#	Млечни продукти
	Млечните продукти съдържат голямо количество естроген. Една от причините японките да не боледуват толкова често от рак на гърдата, колкото американките вероятно се дължи на факта, че млякото не присъства често на японската маса. Млечните продукти също съдържат хлорния замърсител диоксин. Последните съобщения от агенцията за опазване на околната среда гласят, че обичайните приемани дози диоксин могат да причинят не само рак, но и да предизвикат проблеми във вътреутробното развитие на фетуса, имунни и репродуктивни проблеми. Отрицателни реакции могат да се появят и при много ниски концентрации. Минимални количества, намерени в храната, също могат да окажат влияние. Между 4 и 12% от акумулирането на диоксин през целия живот се получава от кърменето през първата година от живота. Най-големите източници на диоксин са млякото, животинската мазнина, рибата и яйцата. През последните няколко години забраната на хербицидите PCP и 245T и на други високотоксични съединения допринесе за намаляване на диоксина в околната среда и човешкия организъм.

#	Антибиотици
	Антибиотиците не само се предписват в големи дози от лекарите, но и ги приемаме ежедневно с храната си. Те влияят върху имунната система, намалявайки броя на белите кръвни клетки, необходими за борба с болестите.

#	Пестициди
	През 1960 писателката учен Рашел Карсън разтревожи света с изследването си върху свойството на пестицидите да унищожават живота. За съжаление никой не обърна внимание на предупрежденията й и сега плащаме скъпо за това.
	Последните изследвания свързват употребата на пестициди с увеличаването на детската заболеваемост от рак, особено от карцином на меките тъкани, рак, произхождащ от костта и съединителната тъкан. Обикновените пестицидни съставки хлордан, хептахлор, диацинон и хлорпироф също са свързани с лимфомата, мозъчните тумори и лимфомата от неходжкинсов тип.
	Други изследвания свързват трикратно увеличение на случаите на заболяване от левкемия с пръскането с пестициди. Активната съставка дихлор специално е свързана с левкемията при възрастните мъже и бебетата, родени от майки, изложени на субстанцията през последните три месеца от бременността.

#	Тютюн
	Всеки знае, че пушенето е първата причина за най-често срещаната форма на рак — рака на белия дроб. Все повече са хората, разтревожени от опасността от вторичното пушене. Изследванията показват, че 17% от заболяването се проявяват при хора, изложени на вторично тютюнопушене — възрастта им варира от 30 до 50-годишни. Ракът на шийката на матката се свързва също с вдишвания вторично цигарен дим. Дъвченето на тютюн не е добра алтернатива на тютюнопушенето и може да доведе до рак на устата.

#	Алкохол
	Докато приемането на две или три алкохолни напитки в седмицата се счита за умерено в някои кръгове, същото количество се свързва с четирикратното нарастване на рака на гърдата. (За една напитка се считат 200 мл бира, 120 мл вино или 50 мл уиски.)

#	Радиация
	Рентгеновите лъчи трябва да се приемат само когато са абсолютно необходими, тъй като дори и ниските дози могат да предизвикат рак. Освен това радиацията от свръхизлагане на слънчеви лъчи може да причини рак на кожата. Вярва се, че озоновата дупка увеличава честотата на заболяванията от меланом и затова слънчевите екрани, слънчевите очила и шапките са мъдро предпазно средство.

#	Електромагнитна радиация EMR
	Според изследванията хората, живеещи в близост до жици с високо напрежение, са по-склонни да развият левкемия и рак на гърдата. Отговорна за това е емисията на електромагнитна радиация от тези жици за дълъг период от време. Сред електротехниците левкемията се среща най-често.
	В дома EMR идва от различни електромагнитни уреди — микровълнови печки, електрически одеяла и цифрови часовници. Затова тези уреди трябва да се изключват от мрежата преди сън, особено ако се намират срещу леглото, дори и да са през стена.

#	Промискуизитет
	Жените, които започват сексуален живот преди 16 години, и по-специално с необрязани партньори, по-често от обикновено заболяват от рак на шийката на матката. Ракът на матката е еквивалентно състояние при неподбиращи партньорките си необрязани мъже.

#	Хормоналнозаместваща терапия
	Това е една добила популярност терапия, предписвана на жените в периода на менопауза. Препоръчва се като начин за намаляване на опасността от остеопороза и сърдечно-съдови заболявания. Това, което специалистите пропускат да изтъкнат, е връзката между хормонално заместващата терапия и нарастващия риск от рак на гърдата и матката.

#	Перорални контрацептиви
	Хапчетата за контрол върху раждаемостта изчерпват витамините и минералните вещества в организма и се свързват с увеличаването на случаите на рак на гърдата. Ако се използват орални контрацептиви, необходимо е да се приемат допълнителни количества витамини и минерали.

#	Денатурирани храни
	Трябва да се избягват захарта, солта, консервираните, пушените, мазните храни, хидрогенираните масла, хранителните добавки, туршиите, осолените храни и кофеинът. Храненето с богати на белтъци и холестерол храни също се свърза с раковите заболявания.


>>>	Преглед на леченията

	Ракът е комплексен феномен, изискващ възможно по-скоро да бъде обърнато внимание на околната среда, храненето и на взаимоотношението между тяло и дух, отколкото да се търси един-единствен начин за лечение.
	Хранене, състоящо се от вегетарианска екологично чиста храна и голямо количество чиста вода. То доставя ценни хранителни вещества и поддържа чиста кръвта, двата важни фактора за профилактиката и лечението на рака.
	Противораковата диета съдържа алкални храни, кръстоцветни зеленчуци, целулоза, ленено масло, зехтин, зелени храни, зелен чай, пресни сокове, водорасли и соеви продукти.
	Антиоксидантните добавки предпазват клетките от превръщането им в ракови и повишават поносимостта на пациента към химиотерапия и радиация. Витамин C и витамин A са изключително важни, тъй като се свързват с продължителността на живота на раковите пациенти.
	Много билки стимулират имунен отговор на раковите клетки. Специално клиновичето е много подходящо за тази цел и спокойно може да се приема ежедневно.
	Озоновата терапия инхибира растежа на туморите, стимулира произвеждането на бели кръвни клетки и увеличава произвеждането на естествени раковозащитни агенти.
	Творческите изображения като допълнение на стандартните препоръки могат да бъдат полезно приложение към физическото лечение.
	_Вижте също:_ Рак на гърдата, Цервикална дисплазия, Заболявания на простатата, Рак на кожата, Лечения и споделен от пациентите опит.


>>	Кандидоза
>>>

	Кандидозата е заболяване, причинено от прекален голямото размножаване на гъбичката кандида албиканс в организма. Тя може да вирее върху кожата, лигавицата на устата, половите пътища и стомашно-чревния тракт и следователно може да порази всеки орган. Важно е да отбележим, че присъствието на кандида до определено ниво в организма е полезно като естествена част от човешкия организъм, подпомагаща равновесието на функциите му. Но когато има силно увеличение на количеството гъбички, това може да секретира извънредно много токсини в организма, което отслабва имунната система.
	Случило се веднъж, започва един непрекъснат цикъл. Колкото по-дълго присъстват гъбичките в организма, толкова по-слаба и по-толерантна към тях става имунната система. Това дава възможност на колониите от кандида да продължат да се размножават, освобождавайки все повече токсини, и да влияе зле върху имунната система. Резултатът (както е описан от д-р Марджъри Сиебер от Ню Йорк) е различни заболявания с различно ниво на тежест и дискомфорт, изпитвани от 60 милиона американци всяка година. Кандидозата се появява и при мъжете, и при жените, въпреки че по-предразположени към нея са жените поради по-сложната им анатомична структура.


>>>	Причини

	Най-честата причина за размножаването на гъбичките са антибиотиците. Докато се борят с болестотворните бактерии, те унищожават и много от полезните бактерии в организма. Д-р Сиебер смята, че гъбичките, имайки биохимична структура, различна от тази на бактериите, не могат да бъдат повлияни от антибиотиците. Затова, когато тези лекарства унищожават бактериите, те не влияят на гъбичките и на тях им остава повече пространство и храна в организма, за да се развиват. Това е важен момент, понеже кандида може да се изрази в различни заболявания, а за облекчаването на симптомите им често пъти се използват антибиотици. Антибиотиците дават възможност на кандидата да се развива и на други места в организма и да причинява различни заболявания.
	Съществуват известни физиологически състояния, които улесняват размножаването на кандидата. Бременността и менопаузата създават подходяща среда, в която нивата на естрогена се отклоняват значително от нормата и причиняват още по-силна инфекция. Жените са по-предразположени към кандидозни инфекции в края на месечния си цикъл. Диабетът също води до повишен риск от кандидоза. Други фактори, които отслабват имунната система и създават перфектна среда за размножаването на гъбичките, са стресът, съдържащата големи количества захар храна и консервираните храни. Оралните контрацептиви могат да стимулират растежа на гъбичките и в бъдеще.


>>>	Симптоми

	Тъй като кандидата може да причини множество заболявания на организма, възможна е цяла гама от симптоми, обхващащи организма като цяло и някои специфични области. Това е вялост и умора, раздразнителност, неспокойство, страх, депресия, разсеяност, загуба на паметта, главоболие, болки в мускулите и ставите, чувствителност към химикали, лошо кръвообращение, изразяващо се в студени ръце и крака, инфекции в отделителната система, сърбеж в правото черво, бял налеп по езика и гърлото (млечница), аритмия и неравномерен пулс.
	Симптомите, които се появяват в храносмилателната система, включват газообразуване, оригване, периодичен запек или диария, лошо храносмилане и чревни спазми.
	В дихателните пътища проблемите, причинени от кандида, варират от хронична хрема и кашлица до разранено гърло, настинка и астма.
	Кожата също може да бъде поразена от екзема, сърбеж, обриви, акне и гъбни инфекции.
	Различни гинекологични симптоми също могат да се дължат на кандида. Най-често срещаща се е вагиналната гъбична инфекция, характеризираща се със сърбеж, зачервяване, възпаление и сиреноподобно бяло течение.


>>>	Лечение
>>>>

	Сравнително лесно е облекчаването на локалните симптоми. Съществуват много мерки, които може да се предприемат, включително и приемането на естествени лекарства. Лечението на локалните инфекции обаче не решава проблема из основи. Заболяванията, свързани с гъбичките, трябва да се лекуват, така че да не се появяват никога повече.
	Засега няма изследване, което да може да определи с точност дали даденото заболяване е свързано с гъбичките, или не. Обаче някои изследвания се смятат за полезни индикатори. Изследването на изпражненията например показва дали пациентът има гъбички, тъй като е известно, че червата са прекрасна среда за развитието и растежа им. Изследването на кожата също може да даде предположение за алергия, свързано с кандида. Що се отнася до вагиналните инфекции, също изследване на вагиналното течение ще ни помогне да се убедим в присъствието на гъбична инфекция.
	Обаче, след като тези изследвания не са напълно точни и си поставят за цел локалните инфекции, то могат да бъдат изпробвани естествените церове, които са нежни към организма, за да се провери дали те ще облекчат някои от симптомите.


>>>>	Диета

	Подходът на човека към храната е изключително важен, тъй като той може да потисне или да увеличи проблемите, свързани с гъбичките. Няколко седмици може да се спазва ограничаваща диета. В действителност тя може да се спазва неограничен период от време и някои храни отново могат да се включат в нея или може да се спазва поетапно, за да се определи специфичният ефект от храната. Ако симптомите се появят отново след връщането на някоя от храните, то тя трябва да се избягва.
	Основното нещо, което трябва да знаете, когато спазвате антикандидозна диета, е, че трябва да изключите захарта от храната си. Идеята е да се предпазим от непрекъснатото размножаване на гъбичките и да подсилим имунната си система. След като захарта е основният хранителен източник на кандида и не допринася полза за имунната система, то тя трябва да се отстрани. Не си забранявайте само гранулираната захар, а се пазете от мед, царевичен и кленов сироп, плодове, малтоза, изкуствени подсладители, царевична скорбяла, сода и лактоза (млечна захар, намираща се в млечните продукти).
	Второ кратко правило: следвайте диета, в която не участват дрожди или други видове гъбички, за да се предпазите от болестите, индуцирани от тях. Елиминирайте ферментиралите храни или тези, които съдържат дрожди и плесени, като хляб, кифли, кекс, бисквити и други рафинирани въглехидрати, плодове, включително и плодови сокове и сушени плодове, сирене, оцет, туршии и пушени храни, алкохол, гъби, доматен сок (освен ако не е приготвен от пресни домати), ядки и хранителни продукти, съдържащи мононатриев глутамат и хидролизиран зеленчуков протеин.
	Хранете се с естествени, здравословни храни. Те включват пълнозърнести храни (кафяв ориз, просо, щир и ечемик), пресни зеленчуци, тофу, мизо, кисело мляко, постни меса, прясна риба и яйца от домашни кокошки. Растежът на гъбичките може да бъде предотвратен с употребата на малки количества чист зехтин екстра качество.


>>>>	Хранителни добавки

	Естествените хранителни добавки също се използват при болестите, предизвикани от гъбички. Могат да бъдат приемани специални микроорганизми под формата на прах или кисело мляко без захар, които да възстановят полезната микрофлора на организма и гъбичките да бъдат потиснати по естествен начин.
	Противогъбичните вещества могат да се използват, за да се отстрани от тялото излишъкът от кандида. Те включват свободно продавани хранителни добавки, като екстракт от семената на цитрусови плодове, чесън, каприлова киселина и берберин. Лекарствата с рецепта като „Нистатин“ също могат да бъдат от полза.
	Хомеопатичните екстракти от кандида, давани под формата на инжекции, помагат за обръщането на потисната имунна система срещу самата кандида.
	В случай на вагинална гъбична инфекция често пъти са ефикасни чесновите глобули.
	За да се подобри цялостното състояние на организма, се препоръчва балансирано хранене с добавка на витамини и минерали. Това ще помогне за увеличаване на имунното действие и за овладяване на продължителните инфекции, свързани с кандида. Те не трябва да съдържат дрожди, а да бъдат естествени препарати, в чийто състав да влизат цинк, магнезий, витамин A и витамин B{sub}6{/sub}, фолиева киселина, желязо, незаменими мастни киселини и микроелементи. Може да се провери дали няма да се окажат ефикасни следните специфични хранителни добавки:

#	Незаменими мастни киселини
	3000 мг масло от нощна свещ, пореч или семена от касис, приемани три пъти на ден, или една супена лъжица масло от ленено семе (маслото от ленено семе не трябва да се използва за готвене и трябва да се съхранява в хладилник).

#	Витамин C
	За борба с инфекциите се препоръчват 3000–15000 мг на ден, разделени на три дози.

#	Витамин B-комплекс
	Използва се за облекчаване на стреса, препоръчва се от 50–100 мг, приемани с всяко хранене.

#	Хлорофил
	Той може да бъде полезен за прочистването на червата и филтрирането на кръвта. Препоръчват се шест чаши зеленчуков сок.


>>>>	Билки

	Билките също са инструмент за борба с кандидата, и то най-вече с тези в храносмилателната система. Ето някои, които могат да ви бъдат полезни:

#	Чесън
	Една от билките фаворити, чесънът е изключителен при предпазването от инфекции. Може да се приема суров, леко обработен или във формата на капсули.

#	Тинктура от черен орех
	Прибавя се към водата. Препоръчва се доза от 30 капки три пъти на ден.

#	PAU D’ARCO
	Това е една билка с комбинирани имуностимулиращи и противогъбични свойства. Според автора на медицинска литература Кенет Джонс (от него е книгата „Pau d’arco: имунна сила от джунглата“) съществуват два възможни начина за въздействие на билките при кандидоза. Единият е чрез стимулация на клетките на имунната система, познати като макрофаги, за унищожаване на кандида албиканс. Другият се състои в директното антибиотично въздействие върху стафилококус ауреус, която действа едновременно с кандида албиканс. Ежедневно могат да се приемат от три до четири чаши чай Pau d’arco.

#	Орегонско грозде и германска лайка
	Тези билки, приготвени под формата на чай, са полезни за имунната система. Алоето, розмаринът, джинджифилът, алфалфата, ливадната детелина, хидрастисът, обикновеният кисел трън и копърът също притежават този ефект.

#	Хармония на храносмилането
	Това е горчива източна билкова комбинация, която систематично действа като антигъбичен агент.

#	Хербастатин
	Отстранява гъбички, получени от слуз.

#	Юдаван
	Китайският лек „Юдаван“ помага за отстраняване на вагиналните течения.

#	Ку шен
	Тази източна билка се използва за вагинални промивки.


>>>>	Хомеопатия

	Понеже хомеопатичните препарати се избират според наблюдаваните симптоми, тяхната задача е не само да потискат определени симптоми, но и да повишават съпротивителните сили на самия организъм. Тези препарати могат да активират възстановителните процеси при пациенти с кандида.
	Пулзатила може да се предпише при плътно, кремообразно, жълто или зелено вагинално течение. Жената се чувства нещастна и очаква да бъде утешена.
	Силика трябва да се използва при сърбеж на вулвата или вагината, които са чувствителни при допир със слабо или пресечено течение.
	Креосотум е за тежки симптоми. Със силно течение, дълбоки изгаряния и подуване на устните. Течението може да е жълто или воднисто.
	Хепера сулф се използва при симптоми като при силика, но когато са хронични. Има сърбеж на вагината, особено след полов акт, и миризма, подобна на старо сирене. И двата препарата — силиката и хепера сулф, могат да бъдат използвани за лечение на разранявания или кисти, и по-специално на Баятолинова киста.


>>>>	Терапия на дебелото черво

	Според терапевта Това Финмен-Намен от Ню Йорк терапията помага за почистване на вътрешностите и за успокояване на възпаленото дебело черво. Впоследствие може да се комбинира с псилиум, който да се приема през устата. Това овлажнява изпражненията в дебелото черво периодично, което е необходимо, за да се държи кандидата под контрол.

#	Масло от чаено дърво
	Маслото от чаен храст е противогъбичен и противовирусен агент и може да се използва за лечение на вагинални гъбични инфекции. Една супена лъжица от него се смесва с половин литър вода и се използва като душ. Помага при гъбични инфекции. Това може да бъде последвано от поставянето на таблетки или капсули ацидофилус във вагината за възстановяване на нормалната вагинална флора.


>>>>	Ежедневни навици

	Създаването на добри хигиенни навици е много важно за предпазване от гъбични инфекции. Общият стрес трябва да бъде сведен до минимум, тъй като той може да доведе до увреждане на имунната система. Други страни от начина на живот, които въздействат положително или отрицателно върху вагиналните инфекции, са: достъп на въздух до гениталиите, като се облича памучно бельо и се избягва носенето на колан или стегнато бельо, предотвратяване достъпа на анални бактерии към вагината, като се изтрива отпред назад и се избягва ползването на спрей „дамска хигиена“ и на пудра, която предизвиква възпаление. Трябва да се знае, че дамският душ не е необходим, когато вагината е здрава и естествено чиста.


>>>	Преглед на леченията

	Храната може да потиска или да провокира размножаването на гъбичките. Съществуват три начина за повлияване на проблемите, свързани гъбичките, чрез храненето: изключване на захарта, елиминиране на ферментиралите продукти, съдържащи дрожди или плесени, и приемане само на естествена здравословна храна.
	Хранителните добавки могат да се „заемат“ с болестите, предизвикани от гъбички, или да помогнат за поддържането на балансирано хранене. Препоръчват се следните препарати от подходящи микроорганизми, противогъбични вещества, мултивитамини и минерали и хлорофил.
	Билки, които помагат за изхвърлянето на гъбичките от организма: чесън, тинктура от черен орех, Pau d’arco, алое вера, розмарин, джинджифил, алфалфа, ливадна детелина, хидрастис, обикновен кисел трън, копър, препаратите хармония на храносмилането, хербастатин, юдаван и ку шен.
	Хомеопатичните лекарства, които могат да активизират имунния отговор и при болните от кандидоза, са: пулзатила, силика, креосотум и хепера сулф. Понякога се употребява и хомеопатичният екстракт от кандида.
	Терапията на дебелото черво също може да помогне да се държи кандидата под контрол.
	Маслото от чаен храст може да се използва за отстраняване на вагинални гъбични инфекции. Ефикасни са също и вагиналните глобули от чесън.
	Придобиването на здравословни навици предпазва от гъбични инфекции. Това са: свеждане до минимум на стреса, носене на дрехи, позволяващи достъпа на въздух до гениталиите, добра телесна хигиена, избягване на продукти, които предизвикват дразнене.


>>	Синдром на карпалния тунел
>>>

	Синдром на карпалния тунел (карпален тунел — пространството между костите на китката и съединителната тъкан над сухожилията на мускулите, които сгъват пръстите).
	Синдромът на карпалния тунел е повтаряща се травма и е едно от най-често срещания тип заболявания в Съединените щати, свързани с естеството на работа. С увеличаването на работата с компютри ние все повече и повече се сблъскваме с това заболяване. Затова е важно да разберем как бихме могли да го предотвратим.
	Корените на синдрома се намират в налягането върху средния нерв, намиращ се в нервния канал, обвиващ нервите и сухожилията на китката. Той възниква обикновено след дългогодишна работа, включваща постоянно натоварване на ръцете (при машинопис), или може да се появи внезапно след подуване на китките. Заболяването може да е и следствие от артрит или в някои случаи от задържане на течности в организма на бременни.
	Синдромът се характеризира с болки в китките и ръцете и специално в случаите, когато палецът се притиска към дланта. Усеща се пареща болка, изтръпване или болка, пълзяща към лакътя и рамото. Тя може да е непрекъсната или да се появява през определени периоди от време и се изпитва най-често през нощта. При тежките случаи мускулите на ръката престават да функционират и могат да залинеят.


>>>	Лечение

	Конвенционалната терапия на синдрома на карпалния тунел се състои от лекарствена терапия и хирургична операция. Но биха могли да бъдат опитани и други медицински подходи. Един от тях е акупресурата — едно самолечение, което има предимство да бъде безвредно и лесно за усвояване. Изненадващо е, че повечето от акупресурните точки се намират не върху самата китка, а върху лакътя.
	Опитайте следното. Поставете показалеца на пет сантиметра под лакътната сгъвка. Притиснете за 10–15 секунди. При наличието на заболяване това място ще е чувствително в началото и спокойно в края на терапията.
	Реконструктивната терапия е друг успешен подход към пациентите с това заболяване. Тя се прилага от лекарите остеопати, които са се специализирали в областта на скелетно-мускулните заболявания. Тази терапия включва инжектиране на солен разтвор в мускулно-лигаментната група, за да стимулира образуването на нови кръвоносни съдове. С тяхното образуване в лигаментите могат да бъдат доставени хранителни вещества, витамини и растежни фактори, които стимулират възстановяването на тъканите.


>>>	Профилактика

	Най-добрият начин да се преборим със синдрома и другите повтарящи се травми е изобщо да не заболяваме от тях. Сюзан Фултън е журналистка от Ню Йорк, която страда от травми, свързани с работата й на компютър, и е създала един профилактичен комплекс. Тя очертава четири физически фактора, водещи до развитие на заболяването: повтарящи се движения, ограничени движения, статична поза, излишно усилие. Имайки предвид, че няма двама души, които да реагират еднакво за едно и също време, тя е определила етапите, които хората трябва да следват, за да превъзмогнат тези фактори.
	Първо, почивайте си от повтарящите се движения и променяйте задачите си. Например телефонните разговори могат да са идеална предпоставка, за да се откъснете от компютъра. Или опитайте компютърните софтуерни програми за почивка.
	Пренаредете работното си място с идеята да сведе до минимум свиването на ставите си под остър ъгъл, действия, които пробождат и възпаляват вътрешната тъкан. Задайте си следните въпроси относно позата си над бюрото: дали ръцете ми се намират под нужния ъгъл спрямо китките ми, когато пиша на машина? Ако е така, опитайте се да повдигнете или свалите клавиатурата. Направете съответните корекции. Захващам ли телефонната слушалка между ухото и рамото си? Използвайте само слушалки за глава. Навеждам ли главата си напред, за да виждам монитора? Приближете го и го наведете. Протягам ли се за телефона, защото е много далеч, като натоварвам по този начин рамото си? Преместете телефона по-близо.
	Добре е по време на работния ден да не забравяме да се разхождаме и да се протягаме колкото е възможно повече. Фултън отбелязва, че седенето в една поза натоварва тези мускули, които ви държат на едно място. По време на този процес те стават по-твърди и по-малко пластични.
	Употребата на по-малки усилия по време на работа е идея, която може и да не ви хрумне, ако сте служител в офис. Но поне се опитайте да стискате по-леко молива. Ако работите с компютър, не стискайте мишката и не удряйте по клавиатурата. Идеята е да се извършва същата работа, но с по-малко усилия. Разучете какво ви създава напрежение в работата и как това се отразява върху вас.


>>>	Преглед на леченията

	Акупресурата, назначена като самолечение, може да облекчи синдрома на карпалния тунел.
	Реконструктивната терапия, предписана от лекар-остеопат, стимулира растежа на новите кръвоносни съдове, така че оздравяващите вещества да достигнат до нужното място.
	Избягването на повтарящите се травми започва с разбирането на опасните ергономични фактори: повтарящи се движения, ограничени движения, статично положение и излишни усилия.
	За да се предпазите от синдрома и от свързаните с него проблеми, пренаредете работното си място, сменяйте задачите си, раздвижвайте се, когато е възможно, и следете работните си навици — дали не използвате ненужна мускулна сила?


>>	Церебрална парализа
>>>

	Церебралната парализа е общ термин, с който се описват свързаните с мозъка двигателни проблеми. Травми в главния мозък, получени при раждането или малко след това, следствие от нарушение във функциите на нервно-мускулната система, която се проявява като доживотна парализа на една или повече части на тялото.


>>>	Причини

	Обикновено церебралната парализа се свързва с липсата на кислород по време на раждането, преносването или недоносването на плода. При преждевременно раждане теглото на бебето е по-малко от нормалното. По тази причина на майките, които усещат ранни контракции, трябва да бъдат предписани лекарства, които да удължат бременността им. В последните години стана ясно, че поднорменото тегло е свързано с пушенето или приемането на наркотици от бъдещата майка. Изключително висок е рискът от церебрална парализа на плода при майки, пристрастени към наркотик.


>>>	Симптоми

	Симптомите варират според тежестта си от лека парализа на крайните части от едната страна на тялото до изключителна загуба на контрол над мускулите, говора и зрението. Могат също така да се появят и проблеми със слуха и изоставяне в мозъчното развитие. Показателни за новородените могат да бъдат сигналите, като ненормално дишане, сучене и хълцане. На един късен етап от развитието на бебето растежът му се затормозява, а фините му движения са спастични. Могат да бъдат налице по-късно прохождане и приучване към пазене на чистота, така както и прекалено силни рефлекси, неправилна реч и бавни движения на лицето.


>>>	Лечение

	Успехът на лечението зависи от това кога е поставена диагнозата и от тежестта на заболяването. Колкото по-рано се установи проблемът, толкова е по-голям ефектът от лечението. Конвенционалната медицина предлага лечение, състоящо се от спортни упражнения, хирургични операции и лекарства, които отпускат мускулите и предпазват от припадък. В резултат на това лечение много от пациентите водят затворен живот до момента, в който се научат да се справят с елементарните си всекидневни нужди.
	Освен с конвенционалната медицина на пациента може да се помогне и с билки. Много билкови чайове подхранват мускулите и нервите с ценни минерали и ензими. Когато са слабо разредени, те са подходящи за бебета и деца. Някои билки действат като антиооксиданти и помагат, действайки срещу свободните радикали, които са в изобилие. Това са розмарин, гинко билоба и джинджифил. Освен че е антиоксидант джинджифилът подобрява кръвообращението на крайниците. Другите билки, на които трябва да се обърне внимание, са жълтият киселец, водният кресон и млечният магарешки трън. Важно е лекарят терапевт да е компетентен, най-вече когато лекува деца.


>>>	Какво да се избягва

	Бъдещите майки не трябва да пушат и да употребяват наркотици. Те трябва да бъдат внимателни и с приемането на пестициди, защото химикалите преминават през плацентата и уврежда мускулите и нервите на развиващото се бебе.


>>	Цервикална дисплазия*
	[* Тристепенна промяна на тъканите на шийката на матката, третата степен е рак на шийката на матката. — Б.пр.]
>>>

	Цервикалната дисплазия е ненормално нарастване на тъканта на шийката на матката. Причинява се от сексуално предавания папилома вирус HPV, същия вирус, който е отговорен за цервицити, генитални проблеми и рак на шийката на матката. Тези заболявания се определят с пап-намазка.
	Терминът цервикална дисплазия се отнася за прогресивно заболяване. Състоянието може да се променя от проблемно развитие на тъканта, от лека дисплазия, умерена дисплазия до тежка дисплазия, локализиран карцином, който преминава в рак.
	Конвенционалният медицински подход не предлага практически никакво лечение на леката дисплазия и гениталните неразположения. Обикновеният отговор е „нека да видим дали организмът няма да се справи сам“. В по-късен стадий предпочитаното конвенционално лечение използва електрическа дъга, за да изреже ненормалната тъкан. При напреднало заболяване единственият начин да се спаси живота на пациентката е пълната хистеректомия.
	Много би могло да се направи, за да се избегнат проблемите с шийката на матката. Тук профилактиката винаги е била най-добрата политика и това важи изключително за това заболяване. Жените трябва да разберат, че цервикалната дисплазия, гениталните неразположения и ракът на матката са болести, които се предават по полов път, могат да се избегнат с безопасен секс и се лекуват със здравословен начин на живот. Ако употребявате хапчета за предпазване от бременност, препоръчително е да приемате фолиева киселина и витамин C. Правете по едно изследване на пап-намазка веднъж годишно. Статистически е доказано, че колкото по-рядко се правят пап-изследвания, толкова по-голяма е възможността от заболяване от цервикална дисплазия и рак на шийката на матката.


>>>	Диагноза

	Преди лечението е необходимо да се постави пълна диагноза на заболяването. Ако изследването на пациентката показва наличие на папиларни вируси, нейният партньор също трябва да бъде прегледан за наличие на неправилно развита тъкан. Или с други думи вирусът се предава от един на друг. Една диагноза, поставена от лицензиран компетентен лекар, практикуващ алтернативна медицина, може да определи стадия на болестта и дали пациентката се нуждае само от естествено лечение, или трябва да комбинира тези терапии с конвенционални методи на лечение.


>>>	Натуропатични лечения

	Пациентките с цервикална дисплазия често пъти отлично се повлияват от натуропатични въздействия. Д-р Тори Хъдсън от Портланд, щата Орегон, отбелязва: „В резултат на изследванията, проведени от мен в колежа по натуропатична медицина върху 43 случая на всички степени на цервикална дисплазия, 38 от тях се превърнаха в нормална тъкан, 3 се излекуваха частично и 2 не се повлияха нито в положителна, нито в отрицателна насока.“ Лечението на д-р Хъдсън се състои от три етапа на лечение: на систематично ниво, на локално ниво и на ниво конструкция. По-долу е изложен общ преглед на нейната терапия.


	_Лечение на системно ниво_
	Бетакаротин
	Витамин C
	Фолиева киселина
	Имуностимулираща билкова комбинация


	_Лечение на локално ниво_
	Витамин A, вагинални глобули
	Билкови вагинални глобули


	_Лечение на ниво конструкция_
	Промяна на храната
	Употреба на презервативи
	Въздържане от цигари


	Храната, която е оптимална за имунитета, е бедна на мазнини и богата на пълнозърнести храни, зеленчуци и плодове. Да се избягват инхибиторите на имунната система, като кафе, захар, алкохол и мазнини.
	В края на тримесечното лечение е много важно да се прегледате отново при лекар и да направите още една пап-намазка, понякога може да е необходима и биопсия.


>>>	Какво да се избягва

	Цервикалната дисплазия се увеличава при ранната полова активност. Жените, започнали рано полов живот, са по-предразположени към заболяването заради физиологичното състояние на клетките на матката. Тютюнопушенето е друг фактор за заболяването. Ако пушите и сте изложени на вируса, по-вероятно е да заболеете от дисплазия и рак на шийката на матката. Никотинът се отлага в тъканта на матката. При заразяване с вируса ДНК на тази тъкан започва да се развива ненормално. Пушенето също може да причини генитални неразположения и да превърне тъканта в ракова. Липсата на фолиева киселина се свързва със заболяването от цервикална дисплазия. Пероралните контрацептиви отнемат фолиева киселина от организма.


>>>	Преглед на леченията

	Превантивните мерки включват безопасен секс, редовни изследвания за папиларни вируси, здравословен начин на живот и въздържане от тютюнопушене. Ако приемате орални контрацептиви, трябва да приемате и фолиева киселина и витамин C.
	Многостранният натуропатичен метод често лекува цервикалната дисплазия.


>>	Синдром на хроничната умора
>>>

	Всеки изпитва от време на време умора, но когато се чувстваме изморени за дълъг период от време, това означава, че страдаме от синдрома на хроничната умора. През последните години тя се превърна в често срещано заболяване, въпреки че консервативната традиционна медицина поставя под съмнение определянето му като синдром. В действителност здравните служби в Съединените щати, които са усвоили много средства за проучване и лечение на опасни инфекциозни заболявания, на практика са пренебрегнали този болезнен проблем.
	Заболяването стана известно за пръв път през 1980 г., когато от различни части на Съединените щати беше съобщавано за случаи на синдром на хроничната умора. През 1988 г. центровете за борба със заболяванията най-накрая признаха за съществуването му, формулирайки го като „синдром на хроничната умора“ за описание на постоянното състояние на изтощеност. Оттогава според преценката на конвенционалната медицина в Америка има около 2 милиона болни. Заключенията от едно изследване, проведено в Харвардския университет, са, че всеки трети от всеки хиляда души в страната страда от този синдром.
	Въпреки че не е фатална болест, синдромът на хроничната умора може да е опустошителен за тези, които живеят с него. Повечето заболели са млади, изглеждащи здрави хора. Въпреки че синдромът поразява широк спектър от хора, последните изследвания показват, че значителен процент от болните са на възраст над тридесетте, като съотношението на жените към мъжете е приблизително две към едно. Тъй като симптомите на синдрома се чувстват повече, отколкото да се виждат, болестта може да се окаже доста неблагодарна за болните, които се опитват да убедят членовете на семейството си, приятелите, работодателите и лекарите в реалното й съществуване.
	Този здравословен проблем се среща не само в Съединените щати. И други страни по света съобщават за увеличаване на броя на заболелите през последните няколко години. В Япония заболяването се нарича синдром на бавното естествено убийство, докато във Великобритания е отбелязано като миалгичен енцефаломиелит. Хроничната умора е позната в няколко други страни, включително Канада, Австралия и Холандия, където са създадени групи за помощ на заболелите.


>>>	Причини

	Изследванията свързват началото на синдрома на хроничната умора с нарушаването на функцията на имунната система, което позволява развитието на бактериални и вирусни инфекции от рода на Ипщайн-Бар, херпеси, цитомегаловируси, микоплазма или кандида. Когато действието на имунната система отслабне, организмът става податлив на съществуващи и преди, но не причиняващи проблеми микроорганизми и на свръхразмножаването им. Хроничното нарушаване на мускулната дейност, фибромиалгия, което понякога може да съпътства синдрома на хроничната умора, е болезнено мускулно-скелетно заболяване, характеризиращо се с удебеляване и стягане на мускулните фибрили.
	В болшинството от случаите синдромът на хроничната умора е резултат от дългогодишни нездравословни навици. През годините болният вероятно е страдал от обща умора, но е смятал това за нещо нормално, както живеят много от „винаги във форма“ американци. Годините на хроничен стрес и съпътстващото ги кофеиново претоварване често пъти предшестват синдрома на хроничната умора. Човек може да живее десетилетия наред, без да си почива истински, гълтайки кафе и сладкиши, пушейки прекомерно антибиотици, робувайки на вредни навици, без да мисли за цената, която ще заплати. Отслабването на имунната система до този момент може да не се прояви. Но при появата на един по-силен стрес се нарушава балансът в полза на доминиращите в момента в тялото вируси. Резултатът — хроничната умора, която сякаш се появява изневиделица, всъщност е резултат от начина на живот.
	Синдромът на хроничната умора е често срещано заболяване сред екипажите на самолети. Хората с тази професия са подложени на екстремни обстоятелства. Работното им място съдържа освен това замърсен въздух, промени в налягането, атмосферна радиация и високи нива на стрес, да не говорим за храната. Не е страшно, че те остаряват преждевременно и страдат по-често от другите от синдрома на хроничната умора.
	Някои учени свързват началото на синдрома с поставянето на първите ваксини. Вирусът на Ипщайн-Бар, който стимулира бързото клетъчно делене, в някои случаи е в тясна връзка с други вируси, участващи в процеса на производство на ваксини. Впоследствие, когато се приложат ваксините, се улеснява и настъпването на синдрома. Друга една теория гласи, че задължителните детски ваксинации могат да доведат до развитието на синдрома чрез изкуствено намаляване на необвързаните имунни клетки. Когато тези клетки са ангажирани в борбата със специфичните инфекции, то способността им да реагират на нови антигени е силно ограничена. През последните години организмът се сблъсква с милиарди подобни предизвикателства, въпреки че някои лекари задават въпроса доколко е мъдро използването на ваксинационните програми в ранното детство. Въпреки че е необходимо по-подробно проучване на хипотезата, предварителното изследване на голям брой пациенти, страдащи от синдрома, показва, че много от тях имат дефицит на тези необвързани имунни клетки.
	Няколко членове на научното общество надават глас срещу ваксинациите, изтъквайки връзката между синдрома на войната в Залива, характеризиращ се предимно с хронична умора, и ваксинационната програма на войниците по време на войната в Персийския залив, изтъквайки, че те са отговорни за отслабването на имунната система, много от военнослужещите. А също така и химичните и биологичните бойни отровни вещества — някои от тях новосъздадени, с които са се сблъсквали американските войници, както и високо токсичните замърсявания от изгарянето на нефтените кладенци.


>>>	Обща умора

	В началото, когато човек усети умората, е важно да определи причината, тъй като в повечето случаи изтощението е причинено не от вирусни инфекции. Умората, причинена от вируси, обикновено е придружена от други типични за вирусите симптоми, докато при общата умора тези симптоми липсват. Общата умора често пъти е предизвикана от извънредно силен стрес или от нарушение на съня. Безсънието, често пъти влошено от стреса, може да въздейства сериозно върху организма, нуждаещ се от определено време за почивка. Проблемите със съня, могат да бъдат доста изтощаващи за жертвите им. Затова е важно да се разрешат, преди да вземат своя данък от тялото.
	Общата умора често пъти е следствие от лошото хранене, ако то не съдържа необходимите калории. И въпреки че повечето американци консумират повече от нужното им количество калории, често пъти те нямат хранителна стойност. Изследванията разкриват, че хората, които приемат много захар и други прости въглехидрати и се хранят с голямо количество сладкиши и бял хляб, обикновено изпитват в някаква степен умора. Типичният пример е умората, която се усеща, след като се е изчерпал енергийният източник на кофеин и сладки след тежкия обяд и отново в късния следобед или ранната привечер. Слабата диета често дава началото на хипогликемия — състояние, при което се нарушават съдържанието на захар в кръвта и производството на инсулин. Хипогликемията често пъти предизвиква умора след хранене, когато свръх секрецията на инсулин въздейства върху нервната система.
	Друга причина за умората е хипотироидизмът, или недостатъчната функция на тироидната жлеза. Хипотироидизмът също така може да предизвика запек, увеличаване на теглото, суха кожа и нередовен менструален цикъл, може да причини умора в нормални граници. За съжаление лекарите често пропускат да я диагностицират и впоследствие грешно отнасят умората към други фактори, като депресия или некачествено хранене.
	За умората значително допринася кофеинът. Тъй като милиони американци са пристрастени към кофеина, свързаната с него умора е често срещан проблем. Когато човек, свикнал да приема големи количества кофеин, изведнъж намали или преустанови доставката му в организма, резултатът се изразява в умора, често придружена с главоболие. Преодоляването на зависимостта от кафето и другите кофеинови продукти е критична за поддържането на добро здраве и избягването на изтощителните пристъпи на умора.


>>>	Симптоми на синдрома на хроничната умора

	Обикновената умора идва и си отива и хората могат да живеят с нея. Но основният симптом на синдрома на хроничната умора е непосилното, безпощадното изтощение. Тежестта на хроничната умора не може да се сравнява с тази степен на изтощение, която се изпитва след тежък труд или спортно състезание. Жертвите на хроничната умора често срещат трудност при ставане от лежащо положение или може да не изпитат желание въобще да станат. За съжаление това заболяване държи в плен жертвите си с години и може да повлияе върху ежедневието и на най-активния човек. Понякога то се появява внезапно, а в други случаи — постепенно.
	Освен обезсилващата умора се наблюдава и изобилие от вторични симптоми, свързани с това заболяване. Ранните стадии на синдрома често се характеризират с остри грипоподобни симптоми, а депресията, раздразнителността, главоболието, ниската температура, острата болка в мускулите и слабостта се проявяват по-късно. Освен това хроничната умора често пъти се придружава от намаляване на познавателните способности, характеризиращи се със загуба на паметта, объркване и трудно концентриране. Понякога пациентът не може да си спомни и най-простите детайли, например името си, или причината, поради която е влязъл в стаята. Друго често срещано явление при пациентите с хронична умора е неспособността им да преодолеят физическия или емоционален стрес. Нарушението на съня също се среща при болните. Много от тях се чувстват така, сякаш жизнената им енергия се е изпарила през нощта. Често пациентът не може да заспи или сънят му е прекъсван от кошмари. Допълнителните симптоми, свързани с хроничната умора, включват изтръпване или обтягане, лошо настроение, шум в ушите, сърбежи и импотентност.


>>>	Лечение
>>>>

	Преди да започне холистично лечение, необходимо е страдащият от хронична умора да бъде прегледан от лекар, за да се определи степента на заболяването и възможните причини за настъпването му. Често пъти пациентите трябва да направят различни изследвания, установяващи хранителна алергия или наличие на нарушение във функцията на щитовидната жлеза, епифизата или надбъбречните жлези.


>>>>	Диета

	Хората, страдащи от синдрома на хроничната умора, както и от по-лека форма на умора, трябва да включат в храната си много въглехидрати, защото те се използват бавно от храносмилателната система и представляват добър последователен и стабилен източник на енергия за организма. Пълнозърнестите храни, както и зеленчуците, плодовете, ядките и семената са източници на въглехидрати.
	Освен тях жизнено необходими за болните от хронична умора са соковете и най-вече соковете от тъмни зеленчуци, като зелено зеле и глухарче, защото те снабдяват организма с широка гама от имуностимулиращи ензими. Тези зелени, богати на хлорофил сокове трябва да се приемат свободно. Шест чаши не са прекалено голямо количество. Техен ценен компонент може да бъде алоето, както и кервизът, тиквичката и лимонът. Пречистващото и стимулиращо действие на далака и лимфната система може да се повиши чрез консумирането на прясно глухарче, аспержи, зелен синап, репички и кръстоцветни зеленчуци, като броколи и карфиол. Морските зеленчуци, включващи комбу, уакаме, хиджики, араме и дулсе, действат благотворно върху костния мозък и тимусната жлеза.
	Страдащите от хронична умора трябва да включват в храната си висококачествен протеин от растителен произход. Добър пример за вегетариански източник на протеин са тофу, темпе, особено соево мляко и бобови култури. Понеже рибата е богата на мастните киселини омега-3, малките количества прясна риба имат своите предимства, но е добре да бъдете сигурни, че рибата, която консумирате, не е от замърсени водоеми и не е потапяна в хлор при приготвянето й. Ако приемате животински протеин, консумацията на този вид храна не трябва да надвишава 250 г. на ден. Също така имайте предвид, че животните, отглеждани в животновъдните ферми, са подложени на вредни хормони и пестициди и екологично чистите източници на животински протеин са за предпочитане.
	Предлагаме ви една имуностимулираща супа, създадена от китайците, която може да помогне на отслабналия организъм да възстанови енергията си. Рецептата се състои от смес от аспержи с лук, чесън, джинджифил и други екологично чисти птици, риба, тофу или темпе. Към нея могат да се добавят кафяв ориз и пресни зеленчуци. След като супата достигне до точката на кипене, трябва да се свали от огъня и да се остави да се запари. Накрая може да й се добави мизо, за да стане по-хранителна и да се увеличи ароматът й.
	Правилната грижа за имунната система може да се подпомогне и от пиенето на достатъчни количества пречистена вода. През студените месеци помага неподсладеният билков чай, чаят от ехинацея например. Топлите течности са за предпочитане.
	За хората, страдащи от умора на базата на хипогликемия, е изключително важно да подобрят храненето си, като включат в него например богати на целулоза, протеин-съдържащи въглехидратни комплекси, като овесени ядки, и да приемат хранителни закуски предобед и следобед. Въглехидратните комплекси и богатите на протеини храни (от рибен или растителен произход) могат да бъдат полезни в борбата с умората, предизвикана от злоупотребата с кофеин.


>>>>	Хранителни добавки

	Съществуват различни хранителни добавки, които могат да подпомогнат правилното функциониране на имунната система. Много от жертвите на синдрома на хроничната умора страдат от липса на магнезий, хром, цинк и други хранителни вещества. Затова мултивитаминните и мултиминералните хранителни добавки могат в действителност да бъдат от полза.
	Хората с хронична умора трябва да се опитат да консумират между 5000 и 20000 мг витамин C дневно, понеже той е съдбоносен за правилното функциониране на имунната система и тимусната жлеза. Тъй като този полезен антиоксидант се отделя лесно чрез отделителната система на организма, по-разумно е дневната доза да се разпределя на части. По-високите дози витамин C са доказали своята ефикасност при лечението на синдрома на хроничната умора. Те могат да бъдат прилагани венозно под лекарско наблюдение. Често пъти се предписват дози от 150–200 хил. мг витамин C по венозен път и освен това пациентът продължава да приема витамина перорално. Тези високи венозни дози се вкарват в организма постепенно в течение на неколкоседмично лечение, след което количествата постепенно се намаляват.
	Витамин E е друг полезен антиоксидант, който трябва да се доставя в организма по 400–800 единици дневно, докато 100 мг витамин B-комплекс трябва да се приема три пъти дневно. Витамин B{sub}3{/sub}, познат още като ниацинамид, е полезен за регулирането на кръвната захар, докато витамин B{sub}6{/sub} защитава тимусната жлеза от свободните радикали.
	Цинковият пиколинат може значително да повиши цинковото съдържание в организма, когато се приема по 35–50 мг дневно. Пиколинатът като съставна част от тази хранителна добавка помага на цинка да се транспортира до клетките. Но внимавайте да не приемате големи дози, защото 100 мг цинк на ден действат отрицателно върху имунната система.
	Добавките, съдържащи хром, като хромен пиколинат или други форми, подпомагат инсулина.
	Елементът магнезий е също важен за производството на енергия. За съжаление той често бива пренебрегнат. Магнезият се намира в триста различни ензимни системи и подпомага синтеза на АТФ — важно съединение, произведено на клетъчно ниво, и служи като енергиен източник в организма. Често пъти жените, приемащи калций, за да се борят с остеопорозата, не си правят труда да приемат и еквивалентното количество магнезий и в последствие започват да страдат от умора. За съжаление липсата на магнезий е трудно да се установи, защото стандартните изследвания на кръвта не отчитат действителните стойности на минералите в клетките.
	NADH, обикновено срещан като коензим 1, е относително ново лечение, което демонстрира способността си да лекува хроничната умора, без да оказва вредни въздействия. Коензим 1 е природно вещество, което може да се намери във всяка клетка на човешкия организъм. Той е незаменим за образуването на енергия в организма. Ежедневното му добавяне в тялото увеличава по естествен начин енергията. Аминокиселината тирозин също повишава образуването на енергия, като подпомага действието на невротрансмитерите. Тирозинът не се препоръчва на страдащите от меланом или шизофрения.
	Коензим Q10, който действа в митохондриите (нашите клетъчни енергийни депа), е енергиен стимулант и спокойно може да се допълва в количества 75–300 мг на ден, докато аминокиселината глутамат може допълнително да увеличи енергията.


>>>>	Билкови лекарства

	Въпреки че съществуват различни билкови лекарства, които са полезни в борбата с умората, лечението с билки трябва да се извършва под наблюдението на компетентен специалист, който да определи кое е най-доброто за вас. Някои билки не могат да се употребяват от всички и могат да повлияят зле на тези, които ги използват неправилно. Други са безопасни и могат да се приемат ежедневно. Билките адаптогени, които са с мек и тонизиращ ефект, влизат в тази категория и могат да бъдат полезни при лечението на умората, защото дават възможност на тялото само да произвежда повече енергия. Пример за популярни адаптогенни билки са клиновиче, жен-шен, горски нокът и сладник.
	Билката клиновиче е изследвана внимателно и може да се намери лесно. Изследванията показват, че тя стимулира ефикасно имунната система и може да се използва при лечението на широка гама болести, вариращи от настинка до рак. Вместо да атакува директно инфекциозните микроорганизми, клиновичето помага на организма да засили имунната си система.
	Кората на тополова магнолия е друг енергиен стимулант, който западните култури са заимствали от традиционната медицина на коренните жители на Америка.
	Произхождащи от китайската медицина, сибирският жен-шен и жен-шенът стабилизират енергийното ниво в организма, като повишават жизнеността през деня и имат релаксиращ ефект през нощта. Нещо повече, жен-шенът засилва имунната система, като повишава количеството и подобрява действието на клетките, борещи се с болестта. Препоръчваната доза от сибирски жен-шен е 200–300 мг на ден, докато предлаганата доза от жен-шен е малко по-ниска. Жен-шенът може да се приема като чай или като екстракт.
	Билката ехинацея може да увеличи броя на имунните клетки и да подобри действието им, когато се приема три-четири дни в седмицата. Ехинацеята е широко достъпна под формата на тинктура или чай. Висококачествените източници на билката могат да се разпознаят по склонността им да предизвикват изтръпване на езика.
	Пресните овесени ядки действат подмладяващо на нервната система и се използват за лечение на синдрома на хроничната умора. Освен това те могат да потискат симптомите, предизвикани от злоупотребата с ободрителни лекарства, цигари и кафе. Забележете обаче, че пресните овесени ядки не са пакетираните или обработените ядки, които притежават различни качества и действат различно.
	Чесънът е друго имуноподдържащо вещество, което може да се използва в борбата с предразположеността на организма към инфекциозни заболявания. Той подпомага имунната система, като повишава активността на естествените клетки-убийци, които служат за унищожаването на вирусите и туморните клетки. Ако чесънът се приема във вид на таблетки, необходими са две таблетки при всяко хранене.
	Популяризираната от китайците и японците ганодерма, известна още като гъбата рейши, е общ енергиен стимулатор, който също така притежава противоракови свойства. Тя е особено ефикасна, когато се използва съвместно с клиновиче.
	Корените от сладник повишават енергията на надбъбречните жлези, притежават силни антивирусни качества и са полезни за пречистването на кръвта и черния дроб, докато лютивият пипер се използва за премахване на мукозната течност и пречиства кръвта.
	Гъбата, която често се използва от азиатците, пория кокос, се използва за пречистване на кръвта и помага за повишаване на резистентността на организма. Лознеята и ломациумът притежават антивирусни свойства и са демонстрирали също така способността си да противодействат на хроничната умора.
	И накрая, парливата коприва и корените от обикновен репей са доказали ползата си за укрепването на имунната система.


>>>>	Хомеопатични лекарства

	Като допълнение към лечебните билки съществува широка гама от хомеопатични лекарства, които помагат при хроничната умора. Някои от тях сме описали по-долу заедно със симптомите и типовете пациенти, за които се смята, че са ефикасни.
	Анакардиум се предписва от хомеопатите при хронична умора със замъгляване на мисълта, забравяне и фикс-идеи.
	Арсеникум албум лекува изтощение, придружено от безпокойство. Болният може да се страхува от смъртта и болестта и да смята лечението за безнадеждно, да изпитва изгарящи болки в стомаха, както и сенна хрема и слаби воднисти течения. Други симптоми са загубата на тегло, задъхването и сухата, груба, лющеща се кожа. Пациентите изпитват огромна жажда и пият големи количества леденостудена вода.
	Барита карбоника се предписва на хора със забавени мозъчни функции. Объркване и затруднения при учене, хронично уголемяване на сливиците. Тези хора лесно настиват.
	Гелсениум се дава при изключителна преумора. Пациентът има желание да остане през цялото време в леглото. Клепачите натежават и образът става неясен или двоен. Може да се появи стягащо главоболие, температура без жажда.
	Кали фосфорикум се счита за ефикасен при неспокойство, страх и мъглява мисъл. Пациентът не може да си спомня имена и думи и паметта му е заета с други проблеми.
	Ликоподиум е за мъглява мисъл със слаба памет, объркани мисли, проблеми с говора, трудно намиране на правилните думи и нерешителност. Освен това се проявяват и вътрешни симптоми с досадно газообразуване, особено след хранене, подуване, прекомерен глад и желание за сладки храни.
	Муриацикум ацид е хомеопатично лекарство, създадено специално за лечение на умора с физически произход. В този случай пациентът е емоционално и психически здрав, но тялото просто не е в състояние да функционира нормално и е необходима постоянна почивка в леглото. Ако не се обърне незабавно внимание, умората може да се разпростре върху мозъчната дейност. Това хомеопатично лекарство е създадено за борба с умората, придружаваща хроничната диария, стомашно-чревните проблеми, като хроничен колит или заболяване на черния дроб и при НІV-вирус.
	Нукс вомика помага при нарушена функция на черния дроб, особено в случаите, когато тя се дължи на токсини — лекарства, химикали, месо и мазнини. Тя е полезна и за пациенти с възпалителен синдром на червата и запек, редуващ се с диария.
	Фосфорната киселина помага за лечението на умора, предизвикана от емоционални събития, като труден развод, лоша връзка или нещастен случай. В тези случаи пациентът е изолиран от останалите, лежи в леглото дълго време, отказва да се храни, избягва да разговаря и изглежда студен през цялото време. Освен това лекарството се предписва за лечение на умора вследствие на прекалена сексуална активност, както и на умора, свързана с рак, наркотици или мононуклеоза.
	Тицитим ацид обикновено се използва от хомеопатите за лечение на умора, предизвикана от умствено изразходване, състояние, което се среща често при служебна преумора. Показателите за умствената умора са невъзможността да се изпълняват най-простите дейности, общо объркване и затруднения в ежедневния живот.


>>>	Упражнения

	Ако пациентите с хронична умора започнат да изпълняват спортни упражнения, включващи аеробика, могат да постигнат забележителни резултати в повишаването на енергийното ново в организма. Редовната продължителна активност на тялото помага за функционирането на надбъбречните жлези и помага за освобождаването от стреса. В идеалния случай комплексът упражнения трябва да се изпълнява за 20–30 минути пет дни в седмицата. Намалената сила на болните от хронична умора може да се подобри чрез сравнително леки упражнения. Например ходенето във вода в басейн е полезно и постепенно укрепва до ниво на силово ходене.
	Упражненията на открито имат голямо предимство, защото дават възможност на болния да поема чист въздух. Разходките в студените зимни дни могат да бъдат доста ободряващи, но не забравяйте да се облечете топло. Тай-чи, ци гун и йога също се препоръчват заради здравословния ефект върху ендокринната и имунната система.


>>>	Почивка

	Изследванията показват, че значителен процент от пациентите, страдащи от хронична умора, са преживяли прекомерно много стрес в живота си. Продължителното излагане на интензивен стрес може да отслаби имунната система и да доведе до начало на синдром на хроничната умора. Това е причината, поради която хората, страдащи от това, могат да се повлияят положително от медитацията като начин на успокояване на мозъка и отстраняване на стреса. Двадесет минути, два пъти на ден е най-често препоръчваният график за медитация. Изпълнението на дихателни упражнения и осведомеността за правилното дишане също могат да бъдат полезни за отстраняване на напрежението. Други техники за отпускане са танците и йога. Концентрацията върху положителните страни на живота и придобиването на оптимистичен външен вид намаляват ефекта от стреса върху тялото и помагат на пациента да подобри състоянието си.


>>>	Дезинтоксикация

	Жертвите на синдрома на хроничната умора обикновено са натрупали отровни отпадъчни продукти в организма си, затова е важно да се дезинтоксикират неговите системи редовно през един или два месеца. Веднъж в месеца в течение на три месеца може да се извърши дезинтоксикация на дебелото черво, както и клизма, която се прилага веднъж седмично. Освен това зелена пшеница и други зелени сокове могат да почистят кръвта, а киселите сокове участват в отстраняването на телесните нечистотии и стимулират функцията на черния дроб и бъбреците. Процесът на дезинтоксикация включва също стимулация на лимфната система с помощта на акупунктура и масаж.


>>>	Акупресура

	Акупресурата е доказала ефикасността си при лечението на пациенти, болни от хронична умора. Акупресурните точки за увеличение на енергията са разположени предимно върху гърдите. Първата точка може да бъде намерена, като се постави ръката върху вдлъбнатината над гърдите в областта на шията. Не притискайте там, а леко плъзнете пръстите с около пет сантиметра под вдлъбнатината. След като достигнете най-ниската точка, притиснете за 10–15 минути.
	Друга акупунктурна точка се намира на два сантиметра и половина под първата. Тези две точки могат да се окажат чувствителни в началото, но след прилагането върху тях на силен натиск те могат да облекчат чувствителността и напрежението. Този определен метод на акупресурна терапия е доста полезен за лечението на умората.


>>>	Какво да се избягва
	Хроничната умора може да бъде съставена от различни фактори и първият от тях е лошите хранителни навици. Храната, която трябва да се избягва, включва кафе и други кофеинови продукти, млечни продукти, месо и рафинирани храни. Освен това и стресът може да доведе до умора, така че се препоръчва неготовото намаляване. А откакто ваксинациите се считат като вероятен фактор, причиняващ хронична умора, ви съветваме да потърсите алтернатива на ваксините и да прецените риска и ползата, преди да ги приемете.


>>>	Обобщение

	Преди да се подложат на холистично лечение, болните от синдрома на хроничната умора трябва да бъдат прегледани от лекар за специфичните особености на заболяването, като хранителна алергия, хипотироидизъм или нарушение на функцията на надбъбречните жлези.
	Храната трябва да съдържа комплекс от въглехидрати, тъй като тези храни произвеждат бавно и стабилно енергия, а ензимите от суровите зеленчуци стимулират имунната система. Протеинът от растителни източници и незамърсена риба има много предимства.
	Билките стимулират имунната система и повишават енергията.
	Мулитвитаминните комплекси с добавка на минерали трябва да се включва също, защото много от страдащите от хронична умора имат и хранителен дефицит.
	Витамин C е необходим през целия ден и на практика е полезен, когато се приема по венозен път под лекарски надзор.
	Широката гама от хомеопатични лекарства може да помогне в борбата с хроничната умора.
	Редовните спортни упражнения увеличават естествения енергиен потенциал на организма.
	Техниките за отпускане могат да намалят нивото на стрес, като по този начин действат благотворно върху имунната система.
	Дезинтоксикацията е незаменима за отстраняването на отровните вредни продукти, които забавят дейността на системите в организма и водят до хронична умора.
	Стимулацията на акупресурните точки е техника за освобождаване на енергия.


>>	Хронична болка
>>>

	Постоянната или продължителна болка е широко разпространен проблем. Според медиите единственият начин за облекчаването й са болкоуспокояващите лекарства, произведени от големи фармацевтични компании. Обаче съществуват и други алтернативи. Американците, които страдат от хронична болка, биха направили най-добре, ако престанат да се подчиняват на командите от телевизорите си. Независимо от факта, че приемането на няколко лекарства без рецепта или пък непредписани от лекар може да облекчи веднага възприемането на болката от мозъка, това не отстранява причината, която я поражда и не се подобрява общото здраве. Напротив, съществуват много природни терапии, които помагат на тялото само да се справи с хроничната болка.


>>>	Причини

	Болката е сигнал, че нещо в тялото не е наред. Тя може да е предизвикана от милиарди фактори, сред които заболявания, като ревматоиден артрит, рак или спортни и други травми, хранителни алергии, които например биха могли да предизвикат мигрена. Независимо от това, че причините за болката са много, механизмите, по които тялото я произвежда, са подобни. Когато тялото изпитва болка, нервният импулс преминава от наранената част през гръбначния мозък и достига до главния мозък. Тук мозъкът регистрира болката в съзнанието ни.
	Обикновено причината тялото да изпитва болка е възпалението. То се характеризира с подуване, зачервяване, топлина и болка. Ако се остави нелекувано, настъпва частична или цялостна загуба на функциите на поразения участък. Във възпаления участък се освобождава протеаза — ензим, помагащ за усвояването на белтъците, и се дава тласък на верижна реакция, която усложнява ситуацията. Малки частици от протеин, известни като брадикинини, също си взаимодействат с нервните рецептори, като предизвикват заповед за болка. Освен това брадикинините събират имунните клетки и разширяват кръвоносните съдове.

>>>	Лечение

>>>>	Хранене

	Един от най-ефикасните методи за борба с хроничната болка е насищането. То може да се постигне, като се пият по осем водни чаши вода на ден. За по-възрастните това е от съществено значение, тъй като последните изследвания разкриват, че дехидратацията може да играе важна роля за началото на хроничната болка, дължаща се на изсъхване на гръбначните дискове. Забележете, че когато тялото усеща жажда, вече е настъпила частична дехидратация. Затова трябва да опитаме да задоволим нуждите на организма от течности, преди да ги усетим.
	Освен водата, екологично чистата храна и зеленчуците и някои определени сокове създават киселинно-основен баланс в организма, което е от значение за премахването на болката. Излишната киселинност подпомага стимулацията на периферната нервна система и увеличава нашето възприемане на болката. С алкализирането на организма тази стимулация може да се предотврати. Още повече соковете от растителен произход представляват обилен източник на фитохимикали и антиоксидантни витамини, минерали и ензими.
	Активността на тялото също може да се окаже дълбоко въздействие върху здравето. Според д-р Емануел Ревичи, известен преподавател и изследовател по въпросите на здравето, който е посветил голяма част от живота си да раздели леченията за болката, усещането за нея може да се облекчи значително с подобряването на хранителните ни навици. Д-р Ревичи е успял да отстрани острата болка от рак на панкреаса чрез повишаване на pH-нивата в организма на пациентите си. Докато излишъкът на кисели храни може да доведе до акумулиране на рискови отпадъчни продукти в организма, последните изследвания на обичайната американска храна разкриват, че 80% от нея е киселинна, а 20% — алкална. В здравословното хранене това съотношение трябва да е точно обратното. Добър пример за алкална храна са соята, картофите, пъпешът и лимоните: тези храни помагат на тялото да отстрани вредните натрупвания. Важно е да се отбележи, че съществуват полезни форми на киселина, която може да се получи от кокосов орех, бразилски ядки, цариградски лешник, американски орех и гръцки орех. И въпреки че различните бобови храни — черен фасул, адзуки, грах, фасул, зелен фасул, син боб, червен боб, бял боб и шарен боб, показват резултати в киселинния обхват на pH-скалата, те също се смятат за здравословни киселини. Същият принцип може да се приложи спрямо овесените ядки, ориза и житото на зърна. Негативните киселини обикновено се регистрират в най-ниския обхват на pH-скалата, което означава, че те са силни киселини. В тази категория влизат червените меса. Ако основата на храната, която приемате, се базира на киселинната част от pH-скалата, вие трябва да неутрализирате организма си, като се концентрирате върху повече алкални храни.


>>>>	Хранителни добавки

	Нашият организъм може да блокира усещането за болка с помощта на ендорфини, които са естествени протеини, произведени от епифизата в мозъка. Ендорфините са ефикасна алтернатива на типичната конвенционална терапия и за щастие тяхната продукция в мозъка може да се улесни с помощта на храната.

#	DL Фенилаланин (DLPA)
	Веществото DLPA може да е част от това лечение. Тази незаменима мастна киселина е съдбоносна за защитата на ендорфините от ензимното въздействие в мозъка. Тези ензими се секретират от мозъка, за да предпазят организма от привикване към собствените си ендорфини. Със забавянето на този процес тялото ще изпитва по-малко болка. Изследванията показват, че 4 мг от DLPA, приети половин час преди вадене на зъб, могат да намалят болката с 50%. DLPA е показал ефикасността си и при лечение на хроничните болки в гърба. Важно е да помним, че този продукт не може да отстрани напълно всяка болка, обаче може да намали значително болката при много пациенти и да послужи като безвредна алтернатива на конвенционалните обезболяващи вещества. Обикновено препоръчителната доза е 500 мг три или четири пъти дневно за значително намаляване на възприемането за болка.

#	Витамини B
	Клиничните доказателства показват, че инжектирането на витамини от B-група и B{sub}12{/sub} може да смекчи силната болка, предизвикана от главоболие, артрити и стоматологична хирургия. Липсата на витамин B{sub}12{/sub} често пъти е отговорна за началото на невропатии и може да се елиминира с помощта на мускулна инжекция. Пациентът се инжектира с доза от по 1 мг в кабинета на лекуващия лекар, в резултат на което симптомите на невропатия могат да изчезнат за няколко дни. В много случаи изследванията на кръвта не доказват наличието на дефицит на витамин B{sub}12{/sub} и на пациента се обяснява, че се нуждае от мускулна инжекция. Важно е да се знае, че няма пряка връзка между количеството витамин B{sub}12{/sub} в кръвта и това в нервните клетки. Една инжекция с витамин B{sub}12{/sub} е напълно безопасна и може да има голям ефект.

#	Витамин C
	Витамин C облекчава проблемите с чувствителните венци. Последните клинични изследвания показват, че повечето пациенти с този проблем получават облекчение след приемането на витамин C в количества, поносими за храносмилателната система — граничната доза е точката преди предизвикването на диария. Дори и ако всички опити за лечение с помощта на болкоуспокояващи нестероиди и кортизон не са помогнали, терапията с витамин C може да помогне. Докато някои хора могат да понесат само 10 г дневно, други са в състояние да абсорбират 50 г. Средно приемливата доза е 20 г дневно. Много по-високи дози могат да бъдат приемани по венозен път.

#	Протеаза
	Както беше споменато, протеолитичните ензими причиняват възпаление след травма, а следователно и болка. С възпрепятстването на протеазната продукция може да се намали ефектът от възпалението. Но тъй като оздравителният процес и възпалението са свързани, не ви съветваме да елиминирате възпалението. Правейки това, може да попречите на организма да се излекува сам. Целта на протеазното добавяне е възпалението да се ограничи до ниво, което да не пречи на оздравителния процес.
	В миналото изследванията свързваха инжектирането на протеаза с алергичните реакции, но сега се препоръчват пероралните препарати заради възможността им да предизвикат оздравителен процес и да ликвидират възпалението. Ензимите се асимилират в кръвния поток, откъдето се транспортират до травмираните участъци и помагат за естествената протеаза в организма. Протеазните добавки са показали ефективността си при облекчаване на спортни травми, епистомии, екстракция на зъби и слънчеви изгаряния. Добавките, съдържащи протеаза, ускоряват оздравителния процес и намаляват силата на болката с над 50%. Ако ви е необходима една седмица, за да се възстановите от една травма, с протеазата това време ще се намали на три дни.
	За разлика от обикновените болкоуспокояващи средства, като аспирина например, протеолитичните ензими не блокират напълно болката. Това е особено положително въздействие, защото развиващото се възпаление стимулира естествените оздравителни сили на тялото. Въпреки че голяма част от медицинското общество е оценила ролята на протеазата в оздравителния процес, широката общественост все още не е информирана за потенциалните й възможности. Причината е, че нестероидните противовъзпалителни лекарства от рода на ибупрофена се намират лесно на пазара, докато поротеазните добавки тепърва се възприемат. За съжаление болкоуспокояващите лекарства играят доминантна роля на медицинския пазар. Независимо от това, че не помагат на естествените оздравителни сили на организма, те доставят пълно облекчение, докато протеазните добавки осигуряват само частично преодоляване на болката.
	Хората, интересуващи се от естествените протеазни хранителни добавки, трябва да следят някои основни препоръки. Първо, протеазните добавки се приемат на гладно, за да се избегне разграждането им от други естествени ензими. Препоръчва се да се вземат три-четири пъти дневно преди хранене и сън. Много важно е да се употребяват висококачествени продукти. Качеството на протеазата намалява с времето, като пакетите, съхранявани с години, стават напълно безполезни.
	Протеазните добавки могат да се намерят под формата на различни продукти в повечето аптеки. Един пример е бромелайнът, който се получава от ананас. Друг често употребяван източник е папаинът, получен от папая. Животинските източници на протеазата се състоят от трипсин (химотрипсин). Тъй като силата на протеазата се характеризира с чистотата й, трябва да се избере продукт с възможно най-високо протеазно съдържание. Ако точно този продукт не е ефикасен, опитайте с друга опаковка или друг продукт.


>>>>	Билкови лекарства

	По-долу са представени някои от многото билки, които могат да се използват за лечение на болка от обичаен източник. Помнете, че преди да започнете билкова терапия, е добре да си осигурите професионален медицински контрол. Компетентната помощ може да окаже и опитният билколечител.

#	За болка по време на менструация
	Най-често срещаната билка за лечение на болки по време на менструация е дон-куай, но може да бъде използвана и смес и от други лечебни растения. Билколечителят Кристофър Трахан препоръчва тинктура от равни части китайска пищялка, Viburnum opulus и китайска билка грудеста лисичина за облекчаване на контракциите. Мускулният релаксант — американският див ямс, се включва в тинктурата заедно с малки количества от черен глог. Другите билки, които могат да се включат в антиспазматичната смес, са китайската канела, дивият джинджифил и канелата. Ако са под формата на тинктура, описаните билки се приемат в количество 15–30 капки на всеки половин час, а и под формата на чай.

#	При предменструален синдром
	Предменструалните проблеми могат да се лекуват с донг-куай, както и с корени от американско глухарче. Последното е изключително полезно, защото може да насочи другите лечебни треви към наранената тъкан в тялото. Китайската билка кръглолиста урока повишава енергийния поток и е особено полезна при облекчаване на болките в областта на гърдите. За салвията, която е китайският вариант на градински чай, се смята, че повишава ци (жизнената сила) и може да се използва за лечение на проблеми в сърдечната и гръдната област.

#	За главоболие
	При силно главоболие се използват билките валериан и превара (Scutellaria). Те действат особено ефикасно, когато се приемат заедно. Добре е да се вземат по 15–30 капки от тинктурата, приготвена от двете билки, или по няколко капсули от всяка една. Трябва да знаете обаче, че макар валерианът да е полезен за намаляване на болка, нервни състояния и безсъние, може да предизвика сериозни странични въздействия, като прегряване и прескачане на пулса. Преварата, обратно, е относително безвредна и успешно отстранява главоболието. Тя може да се използва от хора, страдащи от болестта на Паркинсон, мускулни спазми и тремори.
	Билката мъжка лайка се използва за предотвратяване на мигрената, която засилва дейността на кръвоносните съдове и трансфера на клетъчния магнезий. (Главоболие, предизвикано от стресови ситуации или мускулно съкращение, не може да бъде лекувано с тази билка, тя въздейства на истинската мигрена.) Дивият джинджифил също се използва за облекчаване на главоболието, докато пластичният дон-куай действа на мускулната тъкан. След гимнастика дон-куай може да се приема заедно с джинджифил или мента. Наведнъж могат да бъдат приемани само малки количества джинджифил. Особено внимателни трябва да бъдем през горещите дни заради загряващия му ефект.
	Кората от бяла върба е полезна при главоболие. Аспиринът — добре познатият продукт, представлява вещество, извлечено от кората на бяла върба, салицилова киселина. Естествени източници на това съединение обаче са по-малко вредни от синтетичния им аналог, доминиращ в много аптеки, защото са по-слаби. За да се получи аспириноподобен ефект, се препоръчват няколко грама от кората на бяла върба.

#	За болки в стомаха
	За болки в стомаха се използва мента, често пъти в комбинация с бряст или корени от сладник, а също така и китайската билка лисичина. Може да се приложи при широка гама от болки, включително и при стомашни и маточни. За стомашната болка, както и за другите видове болка трябва да се консултирате с лекар.

#	При инфекции в уринарния тракт
	Болките, причинени от инфекции в уринарния тракт, обикновено се лекуват с билки, съдържащи алкалоида берберин. Понякога е подходящ хидрастисът, но корените от орегонско грозде се използват много по-често заради силната им концентрация. Друга често използвана билка е кората от обикновен кисел трън. Китайската билка коптис, която наподобява хидрастиса, е толкова силна, че би могла да се използва като антибиотик или антисептик. Често пъти след консумацията на коптис се приема бяла ружа заради омекотяващото й въздействие.

#	За обща болка
	Кава-кава, която може да се намери на островите Фиджи и някои други острови в Тихия океан, е изключително ефикасна в борбата с хроничната болка заради свойствата си да свързва с рецепторите на нервите и да блокира мозъчните рецептори за болка. Действието на кава–кава прилича на това на лекарствата без елемент на привикване. Относително безвредните билки могат също така да предизвикат отпускане и да намалят нервността.
	Другите билки, които помагат при лечението на хронична болка, са ранилистът и розмаринът. Ранилистът е бил използван от векове от народните лечители. Той може да служи като седатив и газогонно средство и е полезно лекарство при диария и тежки случаи на подагра. Розмаринът, познат като подправка, има силни аналгетични свойства и е особено полезен, когато се използва като масажно масло при болки в мускулите или главоболие. Розмариновото масло се комбинира с дифузен агент, обикновено при бадемово масло или зехтин.
	Билката върбинка притежава противовъзпалителни и аналгетични свойства. И накрая, куркуминът, ясно жълто вещество, получено от tumeric и къри, е другото естествено вещество, използвано при лечение на болка. Както и лекарството индометацин, куркуминът намалява възпалението при артрит и други заболявания. Но той не предизвиква странични въздействия, като изгаряне на стомашната лигавица и заболяване на ставите, свързано с индометацина. Препоръчителната доза от куркумин е 1200 мг дневно.


>>>>	Упражнения

	Хората, които изпитват изключително силна болка, очевидно не са потенциални спортисти. Но много примери показват, че умереният спортен режим може да бъде полезен в процеса на лечение на болката. Когато болният се увлече от упражнението, се освобождават ендорфини, които действат като естествени опиати. Чак след като приключат упражненията, се чувства болка.
	Освен това умерените упражнения предизвикват освобождаване на естествен кортизон. И понеже болката и дискомфортът често пъти са придружени от нервност, антистресовото въздействие на спортните упражнения е благотворно. Освен това те могат да нормализират съня и да повишат увереността, два фактора, които са полезни при лечението на болката. Умерените упражнения включват дейности като бързо ходене, каране на колело и плуване. Идеята е да се избере нещо приятно, което да се прави с удоволствие.
	Някои упражнения и загрявания могат да бъдат от полза в оздравителния процес, както и да облекчат много болезнени неразположения.

#	При ишиас
	Болните, страдащи от остра ишиасна болка, която се характеризира с изтръпване или стягане на бедрото, прасеца, пръстите на краката или слабините, трябва да легнат по гръб и внимателно да повдигат колене до гърдите си. Това действие облекчава симптомите на статичната болка чрез разтваряне на лумбалните дискове на гръбначния стълб. Лечението за ишиасна болка може да бъде изпълнено чрез лягане на една страна и заемане на ембрионална поза.

#	При болки в шията
	Лошата стойка при седене зад бюрото или компютъра, както и спането по корем, обикновено причиняват напрежение в шията, а вероятно и болка. Движението, което би могло да го облекчи, се състои в леко завъртане на главата и задържане на едно място и във всяка посока.
	Не забравяйте, че заседналият начин на живот в някои случаи може да причини хронична болка в шията и болки в краката. Важно е на всеки час да се прави кратка почивка за разтягане на мускулите и за намаляване на предразположеността към хронична болка.

#	При артрит
	Изследванията показват, че артритът, който включва по-тясно сближаване на прешлените на гръбначния стълб и вероятно притискане на нервите, може да се лекува ефикасно с редовна гимнастика, упражнения и мануална терапия. Особено полезно е да се плува 30–40 минути три-четири пъти в седмицата. Травмирането на ставите, поразени от артрит, се предотвратява от способността на водата да държи тялото на повърхността.

#	При болки в краката
	Хроничната болка в краката се лекува, като травмираният крак се постави на стол и се извършват наклони напред. Това упражнение помага на пациента да стегне мускулите на краката. При изпълнението му се използва кръстът, а не долната част на гърба. Друго условие е пациентът да се накланя напред до седящо положение. Тези упражнения са изключително полезни за хората, които водят заседнал начин на живот.


>>>>	Мануална терапия

	Изследванията са показали, че мануалната терапия е най-ефикасна за лечението на хроничната болка, особено когато обхваща зоната на долната част на гърба, и на артритната болка. Мануалните терапевти облекчават болката, като отстраняват сублуксациите или притиснатите нерви. Те действат с манипулации по гръбначния стълб и изключват лекарствата и хирургичната намеса. Някои от тях използват и хранителни диети.


>>>>	Домашно лечение

	Силното главоболие и напрежението в шията могат да се повлияят положително, като няколко тенис топки се сложат в чорап и пакетът се постави в основата на гърба. В това положение се лежи около двадесет минути, след което мускулите на шията започват да се отпускат, болката в шията и придружаващото я главоболие изчезват. Често пъти главоболието, което се появява вследствие на болката в шията, е причинено от притискане на шийните прешлени.
	При мускулни спазми върху поразеното място може да се приложи лед за 10–15 минути и след това да се почива около час. Тази процедура трябва да се повтори няколко пъти. Ледът действа на мускулните спазми, защото ограничава сигналите, изпращани до мозъка, тоест намалява възприемането на болката.


>>>>	Психично здраве

	Хората, страдащи от хронична болка, често пъти са поразени от депресия. Това може да се окаже пагубно за възстановителния процес, тъй като има опасност негативните емоции да дадат началото на други симптоми. Тогава болката и депресията се превръщат в порочен кръг. От друга страна, хората медитират, релаксират или увеличават притока на ендорфини чрез упражнения и впоследствие помагат на оздравителния процес. Депресията може да се излекува също така и с хранителен режим. Лекарите, съставящи програми за лечение според специфичните нужди на всеки един пациент, се наричат ортомолекулярни терапевти. С премахването на депресията и придобиването на положителна психологична нагласа можем да контролираме лечението на хроничната болка, като оставяме мозъка да секретира химически вещества, стимулиращи оздравителния процес.


>>>>	Акупунктура

	Китайската концепция за „ци“ се отнася за потока енергия, който циркулира в нашето тяло. Най-общо ци може да се опише като сума от всички физиологични процеси, метаболизъм и съзнание. Според китайските вярвания клиничните неразположения се обясняват с липсата на ци, което може да се постигне с акупунктура. Тази терапия включва поставянето на изключително тънки игли в кожата по продължението на серия от линии, наречени меридиани. Те улесняват трансфера на йоните и стимулират произвеждането на клетъчна енергия.
	Акупунктурата се използва при различни ситуации. Тя служи като болкоуспокояващо, успокоително средство и като мускулен релаксант. Може да подобри дейността на имунната система, кръвообращението и да засили лимфната система. Освен това акупунктурата стимулира производството на допамин в мозъка, подобрява физиологичното състояние на организма и подпомага възстановяването след травма.
	Често пъти мускулните изкълчвания и навяхвания могат да доведат до хронична болка. Дори травмата да е получена преди няколко години, в един момент тялото може да започне да изпитва постоянна болка. Мускулният тонус в тази област не е равномерен и се появяват мускулни спазми. Задачата на акупунктурата е да помогне на тялото да се защити от хроничните симптоми, като действа като антивъзпалително средство.
	И най-накрая, акупунктурата може да се приложи за лечение на травми на ставите, за да се избегнат методите на съвременната медицина, включително и ортопедичните изследвания. Документирани са много случаи, при които акупунктурата е излекувала заболявания с „неясен“ произход.
	Според традицията на китайската медицина опитният иглотерапевт не само спира болката, но и лекува цялото тяло. Китайците вярват, че един симптом не може да се развие от само себе си. Той е придружаван от широка гама проблеми и следователно трябва де се лекува целият организъм. Освен това, когато лекува един пациент, иглотерапевтът взима под внимание историята на всичките му заболявания. Макар и много от лекарите и пациентите на Запад трудно да приемат това схващане, балансирането на ци в тялото може да даде невероятни резултати при лечението на хроничната болка.


>>>>	Биологична обратна връзка

	Биологичната обратна връзка използва научна апаратура, за да помогне на пациентите да определят сами какво оказва стрес върху тялото им и кога то почива. Тази апаратура регистрира физиологичния аспект, например мускулното напрежение, температурата на пръстите на ръцете или мозъчните вълни. Когато тялото изпитва гняв или страх например, крайниците ни понижават температурата си. В резултат на стрес често пъти се появява неравномерно дишане.
	Идеята е хората да се научат да почиват, подобрявайки по този начин процесите в организма си. Дишането може да бъде анализирано и подобрено, за да предизвика по-спокойно състояние. Напрежението в мускулите може да бъде намалено, което намалява и болката. Съвременната апаратура е в състояние да регистрира и най-слабите промени в тялото.
	Голямото разнообразие от здравословни проблеми, свързани с болка, могат да бъдат лекувани ефикасно с биологична обратна връзка, включително болки в шията и раменете, мускулни навяхвания и силна болка. Освен това тя може да се използва при лечение на хронично главоболие. За пациента с главоболие прегледът при специалист се изразява в изследване и анализиране на стреса, за да се определи толерантността му към него. Освен това специалистът може да снеме пълна анамнеза на заболяванията му, за да провери дали някое от тях не е причина за главоболието. След като получи тази предварителна информация, включва съответната апаратура към пациента. Могат да се включат няколко устройства, които определят състоянието на пациента, страдащ от главоболие, включително и такива, които измерват мускулното напрежение и нервното изпотяване. Пациентът сяда пред монитор и наблюдава как инструментите отчитат електрическите сигнали от повърхността на кожата му. След това терапевтът го инструктира да затвори очи. Наблюдавайки способността му да почива, той се опитва да възстанови събитието, предизвикало стрес в миналото. Инструментите отчитат промени в дишането и мускулното напрежение и изпотяването. Следващата стъпка е пациентът да се научи да променя тези показатели. Препоръчват се няколко сеанса при биологична обратна връзка, за да се провери дали има напредък. Основният елемент в терапията е личното посвещаване на пациента в изпълнението на техниките на отпускане в домашна обстановка.


>>>>	Магнитолечение

	Тази терапия не е призната от всички, но нейните привърженици са убедени в ефикасността й, твърдейки, че магнитите помагат за превъзмогване на болката, защото разполяризират клетките. Това дава възможност в клетките на тялото да постъпят повече хранителни вещества и кислород и да се секретират и повече токсини от тях.
	При систематична болка се използват магнитни възглавници с цел цялото тяло да се потопи в благотворното магнитно поле за през нощта. Освен това два магнита от десет или четири от осемнадесет сантиметра, поставени отстрани на главата, действат на епифизата, която представлява малка, но силна жлеза в центъра на главата. Епифизата е отговорна и за произвеждането на мелатонин от организма, който подпомага възстановяващия сън.
	През деня магнитите могат да се поставят и върху поразения участък. Един друг метод ни съветва да използваме два правоъгълни магнита от по петнадесет сантиметра или кръгли магнити. Те са с много силно действие, затова се препоръчва да се прилагат за кратък период от време, приблизително по половин час дневно.
	Няколко предупреждения: не спете на магнитна възглавница повече от 8–10 часа. Практикуващите тази терапия твърдят, че тялото трябва да се допира до северния (отрицателния) полюс на магнита, понеже именно той оказва оздравителното въздействие. За южния, положителния полюс се смята, че има противоположно действие.


>>>>	Биоенерготерапия

	Това е метод на лечение, при който се провежда съзнателно предаване на енергия от ръцете на лечителя към тялото на пациента. Техниката е древна и е документирана още от пещерните рисунки. През седемдесетте години на нашия век биоенерготерапията се въвежда отново от д-р Долорес Кригер, професор по хранене в Нюйоркския университет.
	Този метод помага при различни заболявания, най-вече при свързаните с болка и нервност. Лекува хроничната болка, защото отпуска пациента и помага за движението на енергията.
	По време на сеанса терапевтът центрира тялото, мозъка и емоциите на пациента. След това поставя ръцете си на пет-десет сантиметра от тялото му и го сканира, за да провери енергийния му баланс. Основните показатели са придръпване, натиск, статично напрежение, топлина и студ. Лечението се провежда по метода на противоположностите. С други думи, ако има повишаване на топлината, терапевтът балансира с изстудяваща енергия и визуализира цвета в синьо. Обратно, ако тялото излъчва студена енергия, терапевтът изпраща гореща енергия и визуализира жълт цвят. Другите техники включват изтегляне на статичната енергия от тялото и „почистване на аурата“, при което от полето се изхвърля негативната енергия. При биоенерготерапията лечителят използва спокойни ритмични движения от пръстите на краката до главата, с цел да отстрани дисбаланса.


>>>	Какво да се избягва

	Както описахме по-горе, нивото на pH в тялото е в директна връзка с общото здравословно състояние. Изследванията показват, че хората, консумиращи много кисела храна, са по-предразположени към болка. При търсенето на потенциалния й източник е важно да се отстранят тежките протеини, например от червеното месо, защото те са изключително киселинни. Други киселинообразуващи храни са желатинът, оцетът, майонезата, горчицата, солта, соевият сос и кетчупът. Захарта, алкохолът, кафето, содата и дори черният чай са киселини и следователно не бива да се консумират в големи количества. Макар и умерената консумация на кисели храни да е приемлива, американският начин на хранене далеч надхвърля границата на умереността.
	Ние трябва да се предпазваме от невидимите, но разрушителни електромагнитни полета, достигащи до нас чрез постоянното излагане на въздействието на компютри, цифрови часовници, микровълнови печки и електропроводи. Те могат да извадят организма от равновесие.


>>>	Преглед на леченията

	Насищането на организма с вода може да предотврати болката, причинена от изсъхване на гръбначните дискове. Алкалната храна, състояща се от повече плодове, зеленчуци и прясно изцедени сокове, предотвратява стимулацията на периферните нерви, причиняващи усещанията за болка.
	Ендорфините — протеини, произвеждани естествено от тялото, ни помагат да се чувстваме добре. Производството им се стимулира от някои храни като DLPA.
	Витамин B притежава аналгетичен ефект, а витамин C повишава чувствителността на венците.
	Пероралното приемане на протеазата повишава възстановяването след травми и намалява силата на болката.
	Много билки имат болкоуспокояващи свойства, специфични за различните състояния. Пример за това е дон-куай — за менструални болки, мъжка лайка — за мигрена, и кора от бяла върба за главоболие.
	Умерените физически упражнения произвеждат ендорфини, за да подпомогнат облекчаването на болката.
	Мануалната терапия може да реши проблемите, които пораждат хроничната болка, особено когато тя е свързана с гръбначния стълб и нервите.
	Превъзмогването на депресията, придружаваща често пъти хроничната болка, ускорява оздравителния процес.
	Акупунктурата, издържала изпита на времето китайска система на лечение, облекчава болката посредством освобождаването на енергийния поток през тялото.
	При биологично обратната връзка научната апаратура се използва, за да научи хората да се отпускат и да свеждат по този начин до минимум усещането за болка.
	Някои намират, че магнитите могат да действат ефикасно срещу болката, като възстановяват полярното равновесие на клетъчно ниво.
	Биоенерготерапията, включваща предаване на енергия от лечителя към пациента, може да успокои болката и нервността.


>>	Простудни херпеси и гангренозни язви
>>>

	Херпесите, познати още като обриви по устата вследствие на висока температура, се причиняват от вирус херпес симплекс. Той се намира в нервната система и от време на време се проявява в краткотрайни, но болезнени, изпълнени с течност мехурчета върху кожата и лигавиците, в частност около устата и носа. Язвите са подобни на херпеса и могат да се причинят както от вируса, така и от алергии, анемия или бедна чревна флора. Някои жени получават гангренозни язви вследствие на хормонални промени.
	Херпесите и язвите отслабват имунната система. Вирусът се проявява при наличие на изтощение или стрес. Това е една от причините, показваща необходимостта имунната система да се поддържа в оптимална форма.


>>>	Лечение
>>>>

	Като външно лечение може да се приложи лед, който облекчава подуването и болката. Но много по-ефикасно е вътрешното лечение с помощта на хранителни добавки и билки.


>>>>	Хранителни добавки

	Полезните бактерии, като тези в киселото мляко например, или добавките, съдържащи лактобацилус или ацидифилус, стимулират процеса на разграждане, необходим за поддържането на здрава имунна система. Цинковият глюконат, витамин C, пчелният прополис и бетакаротинът подпомагат имунната система. Между 4000–10000 мг витамин C лекува възпалението на нервните окончания, а действието му се засилва чрез комбиниране с биофлавоноида кверцетин. Аминокиселината L-лизин също може ефикасно да въздейства върху херпеса. За това са необходими 500 мг, приемани два или четири пъти на ден. Витамините B противодействат на биохимичния стрес и по тази причина са добро профилактично лекарство. Богат на витамин B е пчелният прашец, в случай че няма алергия към пчелната основа. Друг източник на витамин B са зелените водорасли и биофлавоноидът пикногенол. Приемането на пикногенол по 60 мг дневно оказва и друго благотворно въздействие — поддържа кожата здрава и млада. Витамин A също действа здравословно върху кожата и профилактично при инфекции. Друга важна хранителна добавка е коензим Q10, който доставя кислород до тъканите и им помага в процеса на лечение.


>>>>	Билки

	Съществува изобилие от билки, поддържащи имунната система преди или по време на появата на херпеса. Ехинацеята, хидрастисът и мексиканският трън са изключително ефикасни в тази насока. Лютият пипер съдържа големи количества от имуностимулиращия витамин C и облекчава болките и сърбежа. Приема се вътрешно или външно под формата на крем. Клиничните изследвания доказват, че алоето е традиционно лекарство за борба с херпеса в тъканните култури без страничен ефект. Цветовете на ливадната детелина и корените от обикновения трън почистват кръвта. Полезно е да се приемат във вид на чай. Чесънът е приемлив за организма и може да се консумира ежедневно за профилактика или по време на атака. Дъвченето на корените от сладник също е полезно. Аптеките продават мехлеми, които бързо облекчават кожните възпаления. Някои от препаратите съдържат хидрастис, лечебно зарасличе, пчелен прополис, алое и витамин E.


>>>	Какво да се избягва

	Херпесите и гангренозните язви се проявяват, когато се появи стрес. Тъй като това не може да се избегне винаги, важно е да се отбележи коя ситуация предизвиква стрес. Стресът може да се сведе до минимум с техники за релаксация, като медитация или биологично обратна връзка. Храните, които предизвикват стрес в организма, трябва да се избягват въобще, но най-вече, когато се появи херпес. Не трябва да се употребяват захар и кофеин. Киселинните храни, като месо, домати и портокали, могат да се окажат проблемни.

>>>	Преглед на леченията

	Може да е полезно външното прилагане на лед.
	Различните хранителни вещества стимулират имунната система и подпомагат оздравителния процес, облекчават възпалението и болката и дори предпазват от поява на херпес и гангренозни язви.
	_Вижте също:_ Херпеси.


>>	Настинка и грип
>>>

	Хората понякога объркват настинката с грипа. Последният се характеризира с внезапно и тежко начало, висока температура, тръпки, изключителна умора, възпалено гърло и силна кашлица. Настинката, обратно, е с бавно начало и невинаги е придружена от висока температура. Симптомите се локализират предимно в горните дихателни пътища и включват дрезгавост, задух, влажни очи, хрема, кихане, отпуснатост, лека умора, неразположение в областта на гърдите и обикновено възпалено гърло. Въпреки че настинката и инфлуенцата (грипът) са заразни, заболяването не зависи от контакта с болен. Хората със слаба имунна система като че ли хващат всеки нов вирус, намиращ се в околната среда, докато тези с по-силни съпротивителни сили остават здрави. Съществува и психологичен елемент, свързан с честотата, с която хората заболяват от настинка. Изследванията показват, че хората, изпитващи силен гняв, напрежение и разочарования, са четири пъти повече предразположени към настинки, отколкото хората с по-лек характер.


>>>	Лечение
>>>>

	Повечето лекари предписват антибиотици при първите сигнали за настинка или грип, за да защитят тялото. Но организмът има забележителна способност да се справя сам, което може да бъде подсилено по естествен път. Ето някои идеи.


>>>>	Хранителен режим

	Хората, предразположени към настинки през зимата, трябва да се откажат от киселинните храни и да се хранят с повече плодове и зеленчуци. Тези храни са богати на антиоксиданти, даващи на организма оръжието за защита от настинките.
	След като веднъж се разболеете, добре е да намалите или да отстраните глутена от храната си, както и млечните продукти, месото, захарта и рафинираните въглехидрати и да се концентрирате върху растителна храна, богата на антиоксиданти, фитохимикали и хлорофил. Специално се препоръчват сокове — ако е възможно, да се приготвят от пресни екологично чисти плодове и зеленчуци.


>>>>	Билки

	Ето някои природни церове за борба с настинките и грипа.

#	Клиновиче
	Китайците използват клиновичето вече от няколко хилядолетия за подсилване на имунната система. Изследванията са доказали, че тази билка намалява честотата и продължителността на настинките и грипа главно чрез стимулиране на имунната система и по-малко чрез директно унищожаване на вирусите. Клиновичето може да се използва под формата на екстракт, а корените му да се добавят към супи.

#	Ехинацея
	Приемането на ехинацея при първите сигнали за настинка или грип често води до изчезване на тези симптоми още на другата сутрин. Този екстракт от лилавото шишарково растение е бил високо ценен от коренните американски жители и е използван от първите американски лекари преди широкото разпространение на лекарствата.
	Сега ехинацеята се радва на заслужено възраждане и в момента е най-известната американска билка. Причината е проста: тя действа. Това е. Ехинацеята стимулира имунната система на клетъчно ниво. Първо тя стимулира костния мозък да засили фагоцитозната си активност. След това улеснява освобождаването на тези фагоцити в кръвния поток и лимфната система. Попаднали там, тези клетки-войници намират и унищожават микроорганизмите-причинители на настинката и грипа, с по-голям от нормалното интензитет.
	Тъй като периодът на повишената активност на имунната система е кратък, ехинацеята трябва да се използва не повече от четири дни. Ако има още нужда от билката, имунната система трябва да почине четири дни, преди тя да се използва отново.

#	Хидрастис
	Хидрастисът притежава силни антисептични свойства, даващи му възможност да унищожава различни микроорганизми, в това число паразити, бактерии и вируси. Той действа успокоително на лигавицата и затова е чудесно лекарство при възпалено гърло.
	Препаратите, съчетаващи хидрастис с ехинацея, са много добри за лечение на настинка в стадий на прогрес, както и на грип, поразяващ дихателните пътища. Подобно на ехинацеята хидрастисът трябва да се приема за кратки периоди от време.

#	Джинджифил
	Джинджифилът е отлично освобождаващо бронхите средство. Като еспекторант помага за прочистването им от слизести течности, дължащи се на настинка. И противоположно на гореизложените билки джинджифилът може да се приема ежедневно като чай, в прахообразна форма или в течна форма на екстракт.
	Една глътка джинджифилов екстракт прочиства бронхите за няколко минути. Той е и отлично лекарство за стомах, потиска гаденето и симптомите на стомашната настинка.

#	Зелен чай
	Зеленият чай има огромни почистващи възможности и може да се приема, докато сте болни от грип.

#	Бряст
	За успокоение на раздразнено, уморено или възпалено гърло и порив суха кашлица брястът се приема под формата на бонбон, чай или настойка. За приготвяне на чай 30 г кора на прах се залива с половин литър вряла вода и се запарва за 15 минути.

#	Комбинирани лекарства за настинки и възпалено гърло
	Една лъжица пчелен прополис в хомеопатичен разтвор се комбинира с екстракт от ливадна детелина и корени от сладник. Добавят се десет капки колоидно сребро. Гаргарата и приемането на това лекарство на всеки четири часа помага при борбата с местните бактерии и вирусни инфекции в гърлото и трахеята.

#	Други билки, лекуващи настинка
	Тези билки се приемат под формата на чай, тинктури или капсули и също помагат при лечението на настинка: бъз, бял оман, лечебна оченка, градински чай, мента, ранилист, клиновиче, бял равнец, тинтява, лечебен исоп, самодивска трева, лечебна сарсапарила (скрипка), черно кандилниче, lomacium.


>>>>	Хранителни добавки с лечебно действие при настинка и грип
	Имайте предвид следните хранителни вещества, когато дойде сезонът на настинките.

#	Витамин C
	Ако ви се доядат грейпфрути и портокали, когато сте болни, това значи, че организмът ви се нуждае от допълнителни количества витамин C. Сред многобройните му функции е и засилването на имунната система, тъй като той повишава способността й да отстранява вредните вещества. Витамин C може да се приема през устата в дози, приемливи за храносмилателната система (възможно най-голямата доза, преди да се получи диария), а по-големи дози могат да бъдат приемани по венозен път без опасност от разстройство.

#	Биофлавоноиди
	Тези водоразтворими вещества повишават защитните способности на витамин C върху клетките срещу вирусни и бактериални инфекции. Затова биофлавоноидите и витамин C се намират винаги заедно в природата. Идеалните хранителни източници на биофлавоноиди са: грозде, шипки, сливи, портокали, лимонов сок, череши, касис, сини сливи, магданоз, зеле, кайсии, чушки, папая, пъпеш, домати, броколи и боровинки, както и бялата част на грейпфрута.

#	Гамалиноленова киселина (GLA)
	Гамалиноленовата киселина се намира в маслото от нощна свещ, касисовото семе и маслото от пореч и помага за лечението на треската и мускулните раздразнения, свързани с грипа. Има антивъзпалително действие и намалява усещането за болка.


>>>>	Почивка

	В нашето забързано работохолично общество ние пропускаме, че важно природно лекарство срещу настинка и грип е почивката. Въпреки това в наши дни се наблюдава тенденция да се ходи на работа въпреки заболяването. Това не е добре както за болния човек, така и за другите служители, които също могат да бъдат заразени.
	Когато ви хване настинка или грип, е най-добре да легнете. Не се опитвайте да продължите с рутината, с която сте свикнали. Вземете си ден отпуска, легнете в леглото с хубава книга в ръка, дръжте наблизо чаша прясно изцеден сок и си дайте физическа и психическа почивка от стреса. Това е най-добрата възможност за организма да се справи сам с инфекцията.


>>>>	Хомеопатия

	Лекарят хомеопат анализира няколко фактора, преди да реши кое лекарство да използва. Това са: скоростта на развитие на симптомите, усещанията, външният вид на пациента и психологическото му състояние. Ето някои от обичайните лекарства за лечение на настинка и грип и техните основни симптоми.

#	При ранен стадий на настинка:
	_Аконит или Аконитум нанелус._ Това лекарство се използва чрез първия стадий на настинката или грипа, който се появява внезапно. То често се предписва на силни хора, както и на хора, хранещо се с месо. Три тридесетсантиграмови таблетки под езика са достатъчни за унищожаването на настинката и грипа със скоростта, с която са се появили.
	_Беладона._ Това лекарство се прилага при наличието на сериозни симптоми на настинка, грип, инфекции и възпалено гърло, появяващи се внезапно. Ако не подейства до няколко часа, трябва да се обърнете към лекар.
	_Ферум фосфорикум._ Това е препарат, предписван на хора със слаба имунна система, склонни към „провлачване“ на заболяванията. Симптомите са леки, но неприятни. Може да се проявят в леки болки в ушите, хрема, зачервено гърло и ниска температура. Пациентът е предразположен към анемия. Три таблетки се поставят под езика през няколко часа още при първата поява на неразположение.

#	За настинка в среден стадий
	_Алиум цепа._ Предписва се, когато очите на пациента са влажни и ясни, а носът — зачервен и възпален. Други симптоми са силните и чести кихавици, изгарящата хрема. Човек се чувства по-зле в топла стая и по-добре на чист въздух. За да си спомним за алиум цепа, е достатъчно да погледнем към червения лук, от който се получава. Лукът кара очите да сълзят, което е най-добрият начин за лечение на влажни очи.
	_Еуфразия._ Симптомите са подобни на индикациите за алиум цепа с много кихавици. Очите и носът отделят воднисти секрети, но в този случай очите са червени, подути и замъглени.
	_Натриум муриатикум._ Пациентът има ясен течен секрет, като яйчен белтък. Устните са сухи и напукани, с херпеси от външната или вътрешната страна. Често пъти човек заболява от настинка, след като е изпитал негативни емоции.

#	За напреднала настинка
	_Арсеникум албум._ Това лекарство се прилага през последния стадий на болестта, когато симптомите се изразяват в парене на очите и синузит, възпаление на носа, причиняващо кихане, тръпки, неспокойство, слабост, треска и изтощение. Ако се развие кашлица, тя може да слезе в гърдите и да се развие бронхит. Човек се чувства по-зле през нощта и по-добре на чист въздух.
	_Меркуриус вивус._ В този случай настинката е напреднала и имунната система е отслабена. Гърлото е възпалено, затруднено е преглъщането, появяват се кихане, хрема, неприятен дъх, лоша кашлица, обилна слюнка и нощни изпотявания.
	_Хепар сулф._ Това минерално лекарство помага при тежките настинки и грип, когато те преминават в инфекция или синузит, а лечението с антибиотици не е помогнало. На болния му е винаги студено, а и се наблюдава слизеста течност в дробовете му с плътен жълт секрет. Емоционалният му портрет е раздразнителност и избухливост, дори към тези, които се опитват да му помогнат. Причината за това е инфектирането и на нервната система.

#	При грип:
	_Еупаториум перфоратум._ Това лекарство е съставено от билки, както се вижда от името му, и се предписва при грип, придружен от болки в крайниците и най-вече в дългите кости на краката. Клиничната картина се характеризира с висока температура, редуваща се със студени тръпки, предшествани от жажда.
	_Нукс вомика._ Важно лекарство при настинка на стомаха. Клиничната картина е на някой, който тръпне от студ, но се чувства по-добре на чист въздух. Човек се чувства по-добре след рана и изпитва сухота в носа и гърлото. В емоционален аспект се наблюдава свръхраздразнимост. Основното усещане обаче е: „Ако повърна или ми се раздвижат червата, ще се почувствам по-добре.“ Това лекарство обикновено кара хората да се чувстват много по-добре.
	_Гелсениум._ Това лекарство се прилага при остра форма на грип. Основният симптом за това лечение е температура без жажда.

#	За кашлица:
	_Атимониум тартарикум._ Това е лекарство за хора с шум в гърдите по време на или след настинка. Кашлицата е влажна, храчките жилави. Лекарството помага при кашлица, която се получава обикновено през зимата, но продължава практически през всичките сезони. Ако това не подейства, добре е да се консултирате с лекар.
	_Дулкамара._ Дулкамарата е необходима при кашлица, влошаваща се при студено и влажно време. Обичайният сезон за приемането е есента.
	_Румекс криспус._ Той е подходящ за суха, дразнеща кашлица, която остава след настинката, особено когато хората започват да губят гласа си. Обикновено тя се усилва вечер и след събуждане сутрин. Влошава се и при промяна на времето от студено към горещо.
	_Игнация._ Игнацията се предписва за настинка и кашлица вследствие на емоционален стрес. Кашлицата е дразнеща и човек може да кашля до изтощение.

#	При синузит
	_Кали бихромикум._ Това лекарство е за хора, отделящи плътни зелени или жълти секрети. Болката е концентрирана в основата на носа и между очите. Може да се почувства болка и на малки участъци по лицето, след притискането на които може да се почувства облекчение.
	_Пулзатила._ В случаите, когато секретите от носа се отстраняват лесно. Болният обикновено се чувства по-добре на чист въздух и движение. Настинката се влошава вечер или през нощта.


>>>>	Рефлексология

	Рефлексологията е прилагане на натиск върху стъпалата, за да се предизвика оздравяване в други части на тялото. Идеята е да се въздейства върху специфични точки, намиращи се по стъпалата, които отговарят на тези проблемни участъци. Тъй като при рефлексологията няма въвеждане и извеждане на енергия, тя самата освобождава енергията, която е била блокирана. Целта е да се възстанови организмът и по този начин да бъде част от оздравителната програма. При настинка, според рефлектотерапевтите, основната област, върху която трябва да се спрем, са пръстите на краката, тъй като те отговарят на гърлото и главата. Върхът на пръстите отговаря на мозъка, а основата им — на лицето, очите, синусите, евстахиевата тръба, челюстите и гърлото. Друга връзка, на която наблягат специалистите, е областта на съединяването на стъпалото с пръстите и нервите на гръбначния стълб. Още една важна за въздействие област е възглавничката на стъпалата, която отговаря на областта на гърдите и белите дробове.


>>>>	Ароматотерапия

	Вдишването на летливи масла от евкалипт и мащерка облекчава дробовете от секрецията. Така те действат като експекторанти, т.е. помагат ни да откашляме слузта и замърсителите. Други полезни масла са тези от чесън, лимон, бор, розмарин, лавандула, мента и лечебен исоп. Ароматотерапевтът Валери Куксли, автор на „Ароматотерапията: ръководство за лечение с есенциални масла“, описва как да се прави инхалация с тях. „Добавете маслото към керамичен или стъклен съд и гореща, но не вряла вода. След това затворете очи и поставете главата си на двадесет сантиметра от съда, като покриете съда и главата си хавлиена кърпа. Вдишайте бавно и дълбоко 5–10 минути. Процедурата може да се повтори два-три пъти дневно, ако се налага.“
	Ароматните вани с есенциални масла също могат да бъдат от полза. За тази цел се препоръчват лавандула, здравец и исоп. Използвайте носител като магнезиева сол, морска сол, мед или крем, иначе маслата просто ще плуват на повърхността.
	Като профилактична мярка есенциалните масла могат да се впръскат във въздуха над населените места, за да се унищожат вредните бактерии, намиращи се в него. Маслата с антисептични свойства се тези от лимон, портокал, круша, евкалипт, хвойна, лимонова трева, мента, бор, розмарин, сандалово дърво и масло от чаено дърво.


>>>	Преглед на леченията

	Алкалните плодове и зеленчуци са богати на хранителни вещества, помагащи на тялото да се бори с настинката и грипа.
	Билките имат имуностимулиращо действие, особено когато се приемат още при първите сигнали за настинка и грип.
	Витамин C, биофлавоноидите и гамалиноленовата киселина засилват имунната система, помагащи ни да преодолеем настинката и грипа.
	Почивката е важна стратегия в борбата с тези заболявания.
	Хомеопатичните лекарства за лечение на настинка и грип се дават според симптомите на заболяването и стадия му на развитие.
	Прилагането на натиск върху точките на стъпалата ускоряват възстановяването на организма.
	Вдишването на есенциални масла ни помага да преодолеем секрецията, а разпръсквани във въздуха капчиците от тези масла имат бактерициден ефект.
	_Вижте също:_ Треска.


>>	Стоматологични заболявания
>>>

	Посещенията при зъболекар често пъти се смятат за неприятни. Повечето хора свързват стоматологичния кабинет с болката, стържещите звуци и медицинската апаратура, притесняваща пациента само с вида си. Разбира се, до голяма степен това се дължи на стоматологичните проблеми, които пациентът вероятно е изпитал в определен момент от живота си, като кариеси, грануломи и болни венци.
	Това, което много от хората не знаят, е, че тези заболявания, които в повечето случаи се разглеждат просто като неприятни, могат да доведат до различни инфекции на организма. Потенциално вредните последствия са слабо известни, защото стоматолозите лекуват устата като отделна част от организма. Смята се, че при отстраняване на проблема там, вече няма други поводи за притеснение. От друга страна, биологичната, или холистичната стоматология подкрепя схващането, че инфекцията на зъбите, венците и други части на устата може да разпространява бактерии, вируси и различни токсини. Това може да потисне имунната система, което, от своя страна води до заболявания.
	Зъбите имат канали, където могат да се развиват милиони микроорганизми. Те от своя страна могат да се разпространят и да инфектира лимфата, кръвта и нервната система и да предизвикат сериозни заболявания, включително сърдечни, бъбречни, ставни, на ендокринната система, на нервната система и на мозъка. Биологичните стоматолози насочват вниманието си преди всичко към отстраняване на токсините от зъбите, за да са сигурни, че инфекциите не се ограничават до други части на организма, където често остават незабелязани, и свеждат до минимум другите въздействия върху имунната система. Разбира се, те също използват обичайните стоматологични лекарства.


>>>	Обичайни проблеми

#	Кариеси
	При повечето разрушаването на зъбите започва с малките дупчици в тях. При появата на дупката е важно тя да се пломбира, защото разрушителното действие ще продължи и може да доведе до по-сериозно нарушение на зъбната структура. Веществата, използвани за пломбиране на дупките, могат да се окажат вредни. Най-често срещаният тип, използван повече от 150 години, е сребърната амалгама. Това, което много от хората не знаят, е, че тя съдържа висок процент живак — вещество, известно с това, че е по-отровно от оловото. Знае се, че парите от живачните пломби се освобождават на малки порции и влизат в организма чрез вдишването. Веществото може и да се погълне чрез малки частици от метала, отронващ се от пломбата.

#	Пародонтоза
	Първият стадий на пароденталното, или венечното заболяване е гингивитът — възпаление на венците, дължащо се на инфекция. Ако се остави без лечение дълго време, гингивитът еволюира до по-тежка форма, наречена пародонтоза. Заболяването се характеризира с разтваряне на костта под венеца. Това не само може да предизвика болка, но и да доведе до евентуална загуба на зъба. То е способно да разпространи бактериалната инфекция по останалата част от тялото.

#	Инфекция
	Това е хронична инфекция в челюстта. Това заболяване обикновено е резултат от заболяла тъкан или инфектирана кост след екстракция на зъб. Кръвообращението е засегнато и не може да се упражни правилно лечение. Тази ситуация може да се коригира с почистване на поражението.

#	Бруксизъм
	Това е заболяване, известно като скърцане на зъби. Не е необичайно и се проявява най-често през нощта. Причина за него е натискът, който хората оказват върху зъбите и прилежащата им област, когато скърцат с тях. Това създава предпоставки, водещи до по-сериозни заболявания, като зъбобол, пародонтоза и инфекции.


>>>	Причини

	Лошото хранене, липсата на някое определено хранително вещество, инфекциите и бруксизмът, рафинираните храни и в частност захарта, нефтените бактерии и понижената ни устойчивост към бактериите, намалена от захарта, са сред основните причини за разрушаването на зъбите. Скритите алергии към храната също увеличават възможността от появата на инфекция.
	Стресът е другата причина за зъбните заболявания. Той въздейства върху цялото ни тяло по няколко начина. Първо, може да стимулира прекомерно надбъбречните жлези, вследствие на което в кръвта попада прекалено голямо количество калций. Този калций се отнема от костите, причинявайки отслабването и повреждането им. Второ, стресът влияе отрицателно и върху имунната система и намалява съпротивителните сили към цялостни инфекции и заболявания.
	Съществуват също така предпоставки, свързани с начина на живот, хигиената на устата и факторите от околната среда, които водят до увеличаване на количеството бактерии в устата. Те включват тютюнопушене, дъвчене на тютюн, отравяния с тежки метали, неправилното преглъщане, хапане на устните, гризане на ноктите, дишане през устата и смучене на палеца, дъвка, лошо поставени мостове, коронки и химикали — пестициди и лекарства. Зъбите могат да бъдат и с пломби от токсични метали. Други фактори включват степента на резистентност на организма (ако е слаба, лесно могат да се развият инфекции) и скелетните деформации, вродени или причинени от травма, които да се нуждаят от лечение. Електрогалванизмът, електричният ток, причинен от различните метали в пломбите, също може да предизвика здравословен проблем.


>>>	Симптоми

	Когато стоматологичните проблеми разширят влиянието си върху другите части на организма, те могат да доведат до високо кръвно налягане, хронична умора, проблеми със сърцето, епилепсия, множествена склероза, мозъчни тумори, артрити, някои форми на рак (напр. остеосаркома, рак на щитовидната жлеза), проблеми със зрението и болка в лицето, главата или ставите.
	Симптомите на напредналото заболяване са болка и силна чувствителност към топлина и студ, понеже нервите са по-открити. При продължително усещане на тези симптоми се променя формата на зъбния материал. Зъбите могат да се счупят и така да отстранят тези усещания. Тогава храната влиза в дупката и причинява постоянно дразнене.
	Бактериалните инфекции на венците се характеризират с кървене, подуване на венците, ерозия на венците в основата на зъбите и лош дъх. Когато венечните инфекции достигнат по-напреднал стадий, се забелязва загуба на костно вещество и венечно вещество, зъбобол, падане на зъбите и чувствителност на нервите.
	Инфекцията може да не се прояви със симптоми или някакво друго силно неразположение, като хронична болка в лицето и очите и други части на тялото.


>>>	Лечение


>>>>	Конвенционален подход

#	Почистване
	Това е част от стандартна процедура, използвана за коригиране на много и различни стоматологични проблеми. Въпреки че почистването е полезно за отстраняване на гнилостните процеси, пациентите трябва да знаят, че то може да предизвика и различни трудности. Например ако бортът се използва неправилно или пък е включен на прекалено бързи обороти, това може да доведе до травма на зъба, изразяваща се във възпаление и инфекция. Както и в останалите области на здравеопазването, важно е да подберете внимателно своя стоматолог въз основа на препоръките на доволни пациенти.

#	Лечение на кореновия канал
	Това е процедура по спасението на лошо повреден зъб със засегнат нерв. При нея стоматологът премахва съдържанието от камерата на пулпата (нервни и други остатъци) и след това пломбира кореновия канал. Проблемът с терапията на кореновия канал е, че хилядите тубули могат да се заразят с бактерии. Прочистването на канала не отстранява бактериите от тях. Нещо повече, тези бактерии могат да отделят токсини в кръвта.

#	Флуоридизация
	Флуорът се счита за полезен при предпазването от гниене на зъбите. Съдържа се в пастата за зъби, а някъде и в чешмяната вода. Проблемът обаче е, че той е токсично вещество. Изследванията показват, че там, където се пие флуоризирана вода, се наблюдават повече заболявания от рак и повече счупвания на тазовите кости сред населението. Те показват още, че съотношението между случаите на развалени зъби при деца, консумиращи флуоризирана вода, и тези при деца, които пият обикновена вода, е еднакво.


>>>>	Профилактика

	Всички сме го чували, но си заслужава да го повторим: най-доброто лечение на стоматологичните проблеми е профилактиката. Тя започва преди всичко с добър хранителен режим. За да се поддържа здрава устната кухина, базирайте хранителния си режим на пресни храни и включете закуска, богата на протеини. Продуктите, богати на калций, като мляко, сирене, кисело мляко и зелени листни зеленчуци, могат да помогнат за здравите зъби. Суровите плодове и зеленчуци са от особено значение поради способността си да повишават ензимното действие.


>>>>	Хранителни добавки и билки

	Витамините E, A и D са благотворни за зъбите и венците като цяло, а витамин C (500 мг четири пъти на ден) е важен за венците и предотвратява образуването на зъбна плака. За да подсилите зъбите си, ви препоръчваме да приемате силиций и цинк, за да осигурите съответното образуване на костите, магнезий за поддръжка на връзките около зъбите, магнезий и калций, които са от значение за здравината на костите. Незаменимите мастни киселини, включително EPA и DHA, са също от полза, тъй като улесняват преминаването на калция и магнезия през клетъчната мембрана. Други препоръчвани хранителни добавки са биофлавоноидите, коензим Q10 (100 мг дневно) за подпомагане на клетъчното дишане, чесън и хлорела за неутрализиране и елиминиране на някои от тежките метали и за подсилване на имунната система и GLA, която повишава продукцията на простагландини и притежава антивъзпалително действие.


>>>>	Правилна хигиена

	Миенето на зъбите трябва да бъде част от ежедневието ни. Не трябва да се забравя и езикът. Той създава условия за развитие на микроорганизми, които могат да предизвикат стоматологични проблеми. Изплакванията не са особено ефикасни срещу бактериите, затова се препоръчва миенето със сода за хляб, която е бактерицидна.
	За почистването на зъбите може да се прилага редовно обработването със специални копринени конци. Тази техника премахва плаката от тях, където не може да проникне четката за зъби. Също така не трябва да забравяме, че професионалното почистване на зъбите в стоматологичен кабинет е задължително, тъй като отстранява по-добре твърдите натрупвания около зъбите. Стоматологът проверява и дали няма други проблеми със зъбите, нуждаещи се от спешно лечение.


>>>>	Биологична стоматология

	Ако проблемът вече е налице, могат да се приложат много методи за лечение. При кариеси конвенционалната, холистичната и биологичната стоматология са единодушни, че е необходимо поставянето на пломби. Вече говорихме за вредното въздействие на пломбите от живачна амалгама и затова е наложително да се обсъдят другите варианти за пломби. Биологичната стоматология дава възможност пациентът да получи такава пломба, която да отговаря най-добре на нуждите му. Стоматологът изследва пациента за биосъвместимост с използваните материали. Често пъти пациентите имат по няколко вида метални пломби и коронки в устата си. Те често са несъвместими и могат да блокират енергията и да предизвикат заболяване на тялото. Затова трябва да сме сигурни, че металите в устата ни са съвместими, което е важна практика, неизползвана от повечето конвенционални стоматолози. Заради инфекцията и възпалението те съсредоточават вниманието си върху почистването и отстраняването на бактериите и техния източник. Заболелият зъб може да се извади, така инфекцията ще престане да съществува и да влияе отрицателно върху имунната система. Въпреки че тези хирургични интервенции са често срещани, холистичните стоматолози обръщат внимание на естествените методи на лечение като допълнение или вместо конвенционалното лечение. Връзката на устата с останалата част на тялото е основната насока в биологичната стоматология.


>>>>	Хомеопатични стоматологични лекове

#	Аконит
	Доза от 30–200c може да се даде на човек, изпитал внезапна силна болка (обикновено дължаща се на поемането на студен въздух). Аконитът може да се използва също при панически страх и общо напрежение.

#	Апис мелифика
	Това лекарство помага за намаляване на възпалението след инжекция и обикновено се дава с потенция 30c три пъти дневно.

#	Арсеника албум
	Използва се в дозировка от 6–30c за нежни кървящи венци или зъбобол, облекчаващ се с топла вода.

#	Беладона
	Предписва се при ранен зъбен абсцес, характеризиращ се със зачервяване и раздразненост, в дози от по 30–200c. Полезен е при болка, свързан с бруксизъм.

#	Невен
	Този разтвор за външно приложение може да се използва като общ дезинфектант, лекуващ наранявания и намаляващ болката. (Обаче не бива да се прилага при наличието на инфекции или разранена кожа, за да не се затвори раната, преди да е овладяна инфекцията.) Може да се използва също така като вода за изплакване.

#	Кофеа круда
	Има успокояващо действие и често се използва вместо паста за зъби при случаи, влошаващи се от топлина, но облекчаващи се от студена вода или лед. Дава се в дози от 30–200c.

#	Ферум фосфорикум
	Дава се в дози от 12–30c. Това лекарство се използва при пулсираща болка или при венци, кървящи след миене.

#	Хепар сулфурис
	Приема се в случаите на възпалителни инфекции.

#	Хиперикум
	Това е още едно добро лекарство за лечение на травма, за облекчаване на остра болка, свързана с венечната тъкан. Хиперикумът не само намалява болката и подутината, но регенерира и засегнатите нерви. Дава се 30c потенция.

#	Меркуриус солубилис
	Използва се при гнойна венечна тъкан, характеризираща се с налепи по езика и лош вкус в устата.

#	Стафисагриа
	Полезна е след операция или при разрезни рани.

#	Силика
	Използва се за овладяване на остър абсцес.


>>>>	Други подходи

	Съществуват и билкови препарати, които свеждат до минимум възпалението. Те се състоят основно от масло от смирна и мента, комбинирани с прах от корените на хидрастис. Поставят се направо върху болното място.
	Акупунктурата също може да се използва като стоматологично лечение. Изследванията показват, че тази древна техника е ефикасна за успокояване на болката след стоматологична операция.


>>>	Какво да се избягва

	От голямо значение е захарта и захарните изделия да бъдат отстранени от хранителния режим (и основно безалкохолните напитки, които отнемат калция от зъбите). Консумацията на консервирани храни също трябва да се ограничи, важно е и въздържанието от алкохол, кофеин и диуретици.


>>>	Преглед на леченията

	За да предотвратите стоматологичните си проблеми, се хранете с качествена прясна храна и с продукти, богати на калций. Осигурете приемането на различни витамини и минерали и използвайте билков екстракт от алое като вода за изплакване. Упражнявайте правилна хигиена на устата, включително миене на зъбите със сода за хляб и кислородна вода, почистване със специални копринени конци и редовно почистване от стоматолог.
	Биологичната стоматология предупреждава, че употребата на пломби от сребърна амалгама е вредна и поддържа проверката за биосъвместимост на метлите, за определяне на правилното вещество за пломби. За инфекция и възпаление конвенционалната стоматология нормално избира да се отстранят бактериите и да се извади зъбът.
	Паста от смирна и корени от хидрастис могат да се поставят направо върху инфектираното място и да сведат до минимум възпалението.
	Акупунктурата е ефикасна при облекчаване на болката след стоматологична операция. Хомеопатичните лекарства могат да се използват при стоматологичните лечения.
	_Вижте също_: Пародонтоза.


>>	Депресия
>>>

	Няма човек, имунизиран срещу депресията. Депресирането е нормалният отговор на определена ситуация. Когато тъжните чувства и лошото настроение обаче пречат на нормалната ни връзка с обществото, те могат да се определят като клинична депресия, изискваща лечение.
	През последните няколко години случаите на депресия се увеличиха драстично. От това заболяване са поразени около 30 милиона американци. Степента на депресия може да варира от слаба — предполагаща, че болният е способен да се защити от болестта със самолечение, до силна — състояние, изискващо лечение от опитни лекари-специалисти.
	Депресията може да се определи като един от трите типа. Реактивната депресия е следствие от болезнен обезпокояващ инцидент — смърт на обичан човек, загуба на работа или болест в семейството, криза във взаимоотношенията. Това е най-често срещаният тип, който може да порази всеки един по всяко време от живота. Човекът, страдащ от реактивна депресия, обикновено демонстрира липса на интерес към неща, които по-рано са му доставяли удоволствие, но все още могат да му въздействат на основно ниво.
	Физически основаната депресия произлиза от дисбаланса на химическите вещества в мозъка. Този вид депресия поразява хората на средна възраст, въпреки че това не е строго определено. Може да има и генетично предразположение към това заболяване. То се изразява в загуба на интерес почти към всичко и е в състояние да повлияе до голяма степен отрицателно върху нормалното ежедневие.
	Последният, основният вид депресия, също така физически основана, е маниакалната депресия. Тя се изразява в промяна на настроенията. Човек, страдащ от маниакална депресия, се колебае между периоди на свръхенергия и жизненост и периоди на пълна безнадеждност.
	Независимо от това как започва заболяването, от начина, по който се изразява, или от тежестта му, то трябва да се счита за заболяване и на тялото, и на психиката. При планиране на лечението трябва де се вземат предвид и двата момента.


>>>	Причини

	Когато депресията е екзогенна, то причина може да бъде всяка външна стресова ситуация, а дори и общуването с депресирани хора може да окаже влияние. Въпреки че това са нормални реакции, заболяването продължава да присъства, докато порази вътрешните функции на тялото, не давайки възможност на тялото да превъзмогне болката. Когато присъства постоянно, заболяването се превръща в клинична депресия.
	Има няколко хранителни фактора, които влияят върху настроението на човека и водят до депресия. Витаминният дефицит е един от тях. Витамините от групата B са свързани тясно със здравето на мозъка. Нивото на фолиева киселина е обратнопропорционално на силата на депресия. Колкото по-ниско е нивото на фолиевата киселина в кръвта, толкова по-силна е депресията. При депресираните пациенти също така е установена липсата на елемента магнезий. Големите количества флуор, от друга страна, също може да доведат до депресия. Тези минерални хранителни фактори не са рядкост дори при реактивната депресия. Веднъж вече депресиран, човек може да загуби интерес към спорта и здравословното хранене или въобще към храненето. Освен това човек може да е подложен на огромен стрес, който да присъства не само в лошите хранителни навици, но и да предизвиква по-бърза загуба на ценни хранителни вещества.
	Химическият дисбаланс в мозъка може да е друга причина за депресията. Допаминът е химическо вещество, предизвикващо неспокойство, стрес, нервност и агресия. Когато нивото му се покачи, човек може да развие чувство на несигурност, на параноя и страх. Серотонинът е другото важно химическо вещество в мозъка, което влияе на душевното здраве. Хората с ниско ниво на серотонин обикновено са подвластни личности, с честа смяна на настроенията и с някои видове натрапчиви импулси, като алкохолизъм, преяждане или работохолизъм, перфекционизъм или вечно отлагане. Серотониновият дисбаланс може да предизвика не само депресия, но и вътрешен гняв.
	Депресията може да е свързана и с други физически фактори, като хипотоироизъм и храна или алергии, свързани с околната среда.


>>>	Симптоми

	Депресията се изразява физически и емоционално. Класическите физически признаци са главоболие, умора, храносмилателни проблеми, хиперактивност, проблеми със съня (затруднение при заспиването и спането или нужда от неограничено време за спане), загуба на концентрация и хранителни параметри — независимо дали се изразява в постоянно преяждане или загуба на апетит. Често пъти е налице промяна в теглото.
	Емоционалната страна на депресията включва прекален плач, песимизъм, чувства за безнадеждност, вина или самосъжаление, загуба на самочувствието, загуба на удоволствието от приятни преди дейности, намаляване на сексуалното желание, склонност към самоубийство. Важно е да се отбележи, че ако някой говори за самоубийство, това трябва да се приеме сериозно и да се приложи компетентна лекарска помощ.
	Въпреки че много от физиологичните и душевните симптоми на депресията са неща от нормалния живот, когато някои от тези симптоми се проявяват дълго време (няколко седмици или повече), те могат да са начало на депресия и отново е необходима лекарска помощ.


>>>	Лечение
>>>>

	Конвенционалният медицински подход към депресията е лекарствена терапия, психотерапия или комбинация от двете. Лекарствената терапия с използването на антидепресанти от рода на лекарството Prozac може да помогне на болния да се чувства по-добре, но антидепресантите имат отрицателни въздействия и не е известна рамификацията при продължителна употреба. Психотерапията е добър отдушник за депресираните емоции и може да помогне на някои пациенти, но освен тялото е важно да се лекува и духът.
	Естествените подходи, третиращи и тяло, и дух, са друг път, по който можем да тръгнем. Чрез тях се постигат силни и дълготрайни резултати. Добре е не само да се лекуват симптомите, а да се отстрани основната причина за заболяването. Най-важно е депресираният човек да разговаря с лекаря си, защото всеки отделен случай е различен.


>>>>	Упражнения

	Физическата активност е важен фактор не само за предотвратяване на възникването на депресията, а и за преодоляването й. Упражненията могат да повишават дълготрайно енергията на организма. В резултат на това човек се чувства съживен и цялостен. Най-големият проблем, срещан при включването на физически упражнения в ежедневието на депресирания човек, е началото. Когато човек е в депресия, много трудно може да пристъпи към каквато и да е физическа активност, много лесно се отказва от нея. Като начало е добре да се започне с прости движения. Първо, човек започва да получава усещането за добро самочувствие, ако веднага, след като стане от сън, отиде на разходка. Леките упражнения за разгряване и любимият спорт представляват също начин за въвеждане на спорта в ежедневието. Ако физическите упражнения започнат да влияят положително на духа и тялото, те могат да бъдат увеличени до ниво, съответстващо на нуждите на съответния организъм.


>>>>	Хранене

	Много важно е приемането на достатъчно количество аминокиселини. Затова храните, на които трябва да се наблегне, са суровите, пресни зеленчуци и храните с балансиран протеинов състав. Комплексните въглехидрати са особено важни за човек, който има ниско серотониново съдържание в организма. Проблемът е депресираният човек да започне да се храни здравословно. Предлагаме ви да приготвяте по-голямо количество храна веднъж в седмицата. Голямото количество салата например може да се съхранява в хладилник. Това помага на човек да се храни няколко дни без особено затруднение.


>>>>	Хранителни добавки

	Хранителният статус играе определяща роля в това как се чувстваме емоционално. Съществуват много хранителни добавки, които могат да подобрят емоционалното ни състояние. Важно е да се приемат всичките витамини, влизащи в състава на витамин B-комплекс. Те действат заедно за уравновесяването на мозъчните функции. Незаменимите мастни киселини, като омега-6 и омега-3, както и магнезият и ниацинът са от съществено значение. Да се има предвид, че дозировката на ниацина и периодът, за който се приема трябва да се контролират внимателно, тъй като той може да повлияе върху дейността на черния дроб. Витамин C е важен имуностимулатор — антиоксидант и е от голямо значение при продукцията на серотонин.


>>>>	Фактори, свързани с начина на живот и обществото

	Опитът да се убеди обезверен човек да промени настроението си може да е безполезен. Но разсейването на депресирания дух е доказало полезността си. Общуването с други хора е от изключително значение за депресираните хора, защото това им помага да се освободят от отрицателните мисли. В частност работата за другите като доброволен труд е един чудесен начин за отклоняване на депресирания човек от тежките му мисли и му дава възможност да се чувства полезен.


>>>>	Билки

	Съществуват билкови екстракти, които имат свойства, подобни на конвенционалните антидепресантни лекарства, но те са по-леки и не притежават страничните им ефекти. Първото билково лекарство е жълтият кантарион, който е много популярен в Европа. Клинични кръстосани изследвания с използването на плацебо подкрепят ефикасността му. Нека се имат предвид и валерианът, лимонката (Scutellaria), хмелът, корените от кава-кава, пасифлората (часовниче), плодът от китайски лимонник, дивият овес и корените от тръстика.


>>>>	Светотерапия

	Според д-р Майкъл Нордън, автор на книгата „Въздействието на Prozac“, светлинната терапия показва положителен резултат при превъзмогването на лека депресия, свързана със зимния сезон (наречена сезонно неразположение). Биохимичните процеси в организма на много хора се забавят поради отсъствието на достатъчно количество дневна светлина през този сезон. Създадено е лечение, използващо силна светлина за преодоляване на този вид депресия. Едно от най-новите лечения е специална светлинна система в спалнята, която имитира изгрев на слънце. Тази техника е доказала, че повишава енергията и подпомага превъзмогването на затрудненията при ставане от сън през този период.


>>>>	Хомеопатични лекарства

	Предлагаме ви следните хомеопатични лекарства за силни дълготрайни случаи на депресия. В случаите на хронична депресия хомеопатичните лекарства, въпреки че са полезни, трябва да се използват съвместно с други лечения. Винаги ги прилагайте под контрола на квалифициран лекар.

#	Аурум металикум
	Това лекарство се предписва от хомеопатите за лечение на чувството за безполезност, лошо самочувствие и отчаяние. Може да помогне за даване на надежда на човек с реактивна депресия и се смята за много полезно за тези хора, които работят усилено и на които им се е случило някакво съдбоносно събитие. Този тип личности обикновено са идеалисти и целенасочени.

#	Игнация
	Игнацията се предписва в случаите на депресия, причинена от събития, предизвикали дълбока тъга или печал, например загубата на любим човек, и когато тези чувства или дълбока скръб са очевидни.

#	Натриум муриатикум
	Това лечение също се използва при депресия, причинена от събитие, свързано с тежка загуба и стрес. За разлика от игнацията то се използва при хора, които не могат да изразяват чувствата си, които изглеждат силни и страдат мълчаливо.

#	Сепия
	Това лекарство се използва преди всичко от жени по време на климактериум. Докато депресията, свързана с климактериума, се появява и изчезва произволно, без явна причина, депресията, която изпитва жената, е реална и силна. Тя може да се чувства откъсната от всичко, което някога й е доставяло удоволствие, включително семейството и приятелите й. Този тип депресия се характеризира с раздразнителност и безразличие към останалите.

#	Пулзатила
	Основно се използва от хора, които показват признаци на маниакална депресия.


>>>	Какво да се избягва

	Храната ни не само играе важна роля за доброто ни здраве, но може да повлияе и негативно на емоциите ни и да предизвика депресия. Трябва да се избягват следните храни, за да се предотврати хранителният или химическият дисбаланс, водещ до депресия: бърза закуска, прости въглехидрати (това е важно за хората с ниска кръвна захар), алкохол, изкуствени подсладители, продукти от бяло брашно и кофеин.


>>>	Преглед на леченията

	Психотерапията може да е от полза, но тя трябва да се съпътства от други подходи, за да се лекуват и духът, и тялото.
	Терапията с традиционните лекарства, въпреки че се прилага често, има отрицателни странични въздействия и лекува повече симптомите, отколкото причината за депресията, нещо, което е от съществено значение за дълготрайното лечение.
	Физическите упражнения могат да повишат нивото на енергията на организма и да предизвикат усещане за съживяване и пълноценност. Започва се с леки упражнения. При почувстван ефект от спортна активност тя може да се увеличава до нивото и типа, подходящи за дадения човек.
	Препоръчва се храна, състояща се от пресни плодове и зеленчуци и балансирани протеини, за да се осигури правилното функциониране на мозъка с помощта на необходимите количества аминокиселини. Трябва да се наблегне на комплексните, а не на простите (захар) въглехидрати.
	Витамините от B-комплекс, ниацинът и магнезият са важни за предотвратяването или превъзмогването на депресията.
	Общуването с други хора може да помогне за преодоляването на депресията. Доброволният труд помага на човека да се чувства полезен.
	Някои билки имат въздействие, подобно на това на антидепресантните лекарства, но без техните негативни странични ефекти. Жълтият кантарион е широко използван в Европа. Кръстосаните изследвания подкрепят антидепресантният ефект на билката. С успех се използват и валерианът, лимонката, хмелът, пасифлората, плодовете от китайския лимонник, дивият овес и корените на тръстиката.
	Светотерапията може да помогне при лека депресия, свързана със зимния сезон.
	Хомеопатичните лекарства аурум металикум, игнация, натрум мутриатикум, сепия и пулзатила се използват при силна временна депресия.


>>	Диабет
>>>

	Диабетус мелитус поразява годишно 14 милиона американци и застрашава над четвърт милион. Проблемът силно се влошава и нарасна трикратно за последните тридесет и пет години. Ескалацията на диабета отговаря на повишаването на числото на инфарктите. Двете заболявания обикновено се свързват с по-големите концентрации на рафинирани въглехидрати в храната на западните народи.
	Диабетът най-общо се разглежда като заболяване на панкреаса и неспособността му да освобождава достатъчно количество инсулин за усвояването на захарта (инсулинът е хормон, необходим за извеждането на захарта от кръвта в тъканите). Най-новите схващания в тази област разглеждат инсулиновия дефицит само като една от трите възможни причини, останалите две са резистентност към инсулина и нечувствителност към инсулина.
	Ювенилният диабет, известен като тип І, обикновено се характеризира с действителен инсулинов дефицит. Смята се, че тази най-тежка форма на диабет поразява децата и подрастващите, след като панкреасът им е бил атакуван от вирусна инфекция или свръхчувствителност. Може и да е генетично придобит. Болните от ювенилен диабет трябва да приемат инсулин през целия си живот.
	При настъпилия в по-късна възраст диабет, или диабет от тип ІІ, организмът произвежда достатъчно количество инсулин, но клетките не реагират на неговото присъствие. Нормално инсулинът навлиза в клетките през точки, известни като рецептори. Когато те са запушени от мазнини и холестерол, стават нечувствителни към инсулина и той не може да навлезе в клетките. Гликозата остава в кръвта, създавайки възможност за хипергликемия или повишена кръвна захар. Тази излишна захар се диагностицира като диабет. В този случай има нужда от повишаване на чувствителността към инсулина, приемането на допълнително количество инсулин няма да облекчи състоянието.
	Инсулиновата резистентност е подобно състояние, при него инсулинът също е в достатъчно количество. В този случай алергичната реакция към специфична храна му пречи да си свърши работата, като нарушава въглехидратния метаболизъм. Храната, причинила алергията, е различна за различните хора. Житото може да предизвика повишение на кръвната захар у едни, а царевицата — у други. Предизвикващите алергии храни могат да бъдат определени при всеки човек с помощта на изследвания за хранителна алергия.
	Диабетът в напреднала възраст е много по-често срещан от ювенилния тип. Той е по-скоро придобито заболяване, предизвикано от наднормено тегло, лошо хранене и липса на движение. Може да е причинен и от честото хранене с храна, предизвикваща инсулинова резистентност. Много от тези случаи могат да се лекуват чрез задоволяване на биохимичните и хранителни нужди.
	Началният стадий на диабет от тип ІІ може да потича без симптоми, въпреки че преддиабетното състояние е придружено често пъти от натрупвания в областта на талията. Класическите симптоми на диабета най-често се изпитват от болните от тип І и включват често уриниране, особено през нощта, силна жажда и глад, умора, отслабване, раздразнителност и неспокойствие. С напредването на диабета се увреждат очите, бъбреците, нервната система и кожата. Развиват се инфекции и втвърдяване на артериите. При диабет от тип І липсата на инсулин може да причини кома.


>>>	Лечение

>>>>	Подход на конвенционалната медицина

	Синтетичният инсулин, създаден през 1920 г., се е считал за чудотворно лекарство. Наистина, той е предотвратил страданието и е спасил живота на много хора. Преди създаването на синтетичния инсулин диабетиците са страдали от усложненията на болестта, като слепота, подагра и гангрена. Инсулинът е удължил живота на децата диабетици с десетилетия. Днес много деца и диабетици водят нормален и ползотворен живот.
	Проблемът с инсулина е, че се предписва на всеки, а не само на тези с действителен инсулинов дефицит. Даването на този хормон на човек с нормално ниво на инсулин в кръвта може да е противопоказно. Това е, защото инсулинът стимулира създаването на антагонисти в организма, които да противодействат на действието му върху нивото на кръвната захар. Когато диабетикът получи инсулин и нивото на кръвната му захар започне да спада, организмът веднага реагира със синтез на растежен хормон и епинефрин. Тези хормони поддържат високо нивото на кръвната захар. Агресивната инсулинова терапия в този случай оказва обратно въздействие.
	Постоянното колебаене на нивото на кръвната захар може да доведе до широк спектър от заболявания. Клиничните изследвания показват как диабетиците, лекувани агресивно с инсулин, имат 40% по-висока заболеваемост на очите от лекуваните умерено. Независимо от това инсулиновото лечение е въпрос на избор в традиционната медицина.
	Друг проблем, свързан с лечението с инсулин, е, че то може да доведе до увреждане на артериалните стени, което, от своя страна, води до сърдечно-съдови заболявания. Честотата на сърдечните кризи и инфарктите е от пет до седем пъти по-висока сред диабетиците, отколкото сред останалата част от населението. Седемдесет на сто от смъртността при диабетиците се дължи на сърдечни заболявания, причинени от втвърдяването на големите артерии.
	Други усложнения се получават в резултат на увреждането на капилярите, особено водещите към очите, бъбреците и периферните нерви. Тъй като те стават плътни и чупливи, за кръвта става трудно да преминава през тях и те загубват от функционалността си. Внезапното повишаване на кръвната захар наслагва върху кръвоносните съдове в ретината на очите допълнително напрежение. Повтарящите се стресови ситуации, които диабетиците често изпитват, причиняват кръвоизливи и скъсвания на кръвоносни съдове. Последствието от няколко кръвоизлива обикновено е слепота, последвана от глаукома. Подобни на тези са и причините за бъбречната недостатъчност. В този случай азотните отпадъчни продукти не могат да бъдат отстранени от организма. Навлизането им в кръвообращението води до неврити и гангрени, започващи с изтръпване и нарушение на периферната чувствителност. Често пъти се стига до ампутация.
	Инсулинът не е единственото лекарство за диабетиците в ортодоксалната медицина. Съществува и група от перорални медикаменти, които стимулират инсулиновата секреция. Някои от тези лекарства повишават чувствителността на рецепторите и така дават по-голяма възможност на глюкозата да навлезе в клетката.
	Въпреки привидната им полза пероралните лекарства, като орианза, диабиназа и толиназа, са обезпокояващи, тъй като предизвикват странични въздействия. Едно от най-обезпокоителното е повишаването на податливостта към сърдечни кризи. Диабетиците изобщо са повече предразположени към сърдечни заболявания, а и лекарствата създават допълнителен риск.
	Традиционната медицина обръща внимание на диетичното хранене, но за съжаление недостатъчно. Диабетиците са съветвани да избягват всички въглехидрати, тъй като се предполага, че тези храни се разграждат до глюкоза. Но не се прави разлика между прости и комплексни въглехидрати. Нещо повече — не се взима под внимание алергичната реакция към храната.
	За разлика от простите захари комплексните въглехидрати могат да бъдат полезни за диабетиците. Въпреки че и двата вида се разграждат до глюкоза, последните не отиват направо в кръвта. Комплексните въглехидрати преминават през дълъг процес на разграждане и освобождават захарта постепенно и направо в кръвта. Вместо това да доведе до повишаване на нивата на кръвната захар, комплексите въглехидрати ги стабилизират и подобряват здравословното състояние.
	На диабетиците се препоръчват храни с високо протеиново съдържание, което може да причини някои допълнителни проблеми, особено когато протеинът е от животински произход. Животинските протеини са богати на мазнини, което прави човека по-податлив на сърдечно-съдови заболявания. Рецепторите се задръстват с мазнини и холестерол, водещи до по-голяма инсулинова резистентност. Неотменното повишаване на нивото на кръвната захар води след себе си предписването на повече лекарства. Голямото количество протеин е свързано с увреждане на бъбреците. Понеже той не може да се съхранява в тялото, трябва незабавно да се преработи. Богатата на протеин храна вреди на нефроните и причинява бъбречни заболявания у диабетиците. Много от пациентите се налага да бъдат подлагани на диализа или бъбречна трансплантация.


>>>>	Естествен подход

	Често пъти диабетът може да претърпи положителна промяна с помощта на здравословния начин на живот чрез диета, витамини и физически упражнения, задължително условие обаче е да не се прекъсне веднага приемането на лекарства. Напротив, промяната трябва да се извършва постепенно. Под ръководството на лекар инсулиновата зависимост може да бъде намалена или напълно отстранена. Докато при тип ІІ диабетът реагира най-драстично на този подход, ювенилният диабет може да се повлияе положително, като се намали нуждата от инсулин.

#	Диета
	Понеже диабетът и сърдечните заболявания са тясно свързани, много конвенционални лекари препоръчват на диабетиците диета с ниско съдържание на мазнини, използвана и от пациенти със сърдечно заболяване. Тя се състои от вегетарианска храна, съдържаща много целулоза — приемана сурова, покълнала, парена, готвена или пържена с малко или без олио. Добавката на трици и други форми на целулоза извеждат излишното количество захар извън организма. Диабетиците, както и хората предразположени към това заболяване, произвеждат прекалено голямо количество инсулин в отговор на въглехидратите, така че повечето от долуизброените храни трябва да се изключат, докато се нормализира инсулиновата реакция. Това са хлябът, макароните, картофите, оризът, царевицата, пащърнакът, бананите, стафидите и другите сладки плодове и зеленчуци. Богати протеинови източници са пуйката, пилето, яйченият белтък и тофу. Отношението на въглехидратите към протеина и мазнините е 40:30:30.

#	Физически упражнения
	Физическите упражнения са от изключително значение за изгарянето на калориите и за нормализиране обмяната на веществата. Те са важни за възрастните хора с наднормено тегло, които са по-малко подвижни. Упражненията повишават чувствителността на организма към инсулин. Като понижават холестерола, те понижават и нивото на триглицеридите в кръвта, подобрявайки глюкозната асимилация. Поради тази причина нуждата от инсулин винаги намалява, когато болните се занимават с плуване, футбол или друг спорт. И обратно, спортистите забелязват увеличаване на нуждата си от инсулин, когато прекратят тренировките за дълъг период от време.
	Не само спортистите са облагодетелствани от упражненията. Десет-двадесет минути леки спортни упражнения след хранене помагат за намаляването на количеството инсулин, необходимо за поддържането на нивото на кръвната захар. Бързото ходене леко ускорява метаболизма и по този начин прави абсорбацията на храната по-ефикасна. Това предпазва от прекомерно повишаване на кръвната захар.
	Изключение към правилото за спортни упражнения след хранене правят диабетиците със сърдечни заболявания. При тези пациенти упражненията след хранене могат да предизвикат криза на ангина пекторис (гръдна жаба) поради преминаването на кръвта от червата в краката и по другите части на тялото.

#	Изследване за алергия
	Едно изследване за алергия може да се окаже полезно, ако проблемът за инсулиновата резистентност се корени в нея. За да се определи дали дадена специфична храна предизвиква хипергликемия, лекарят трябва да проследи стойностите на кръвната захар преди и след хранене. След като алергенните вещества се изолират от храната на пациентите с инсулинова резистентност, това рефлектира положително върху състоянието.
	Елиминирането на алергените може да доведе и до намаляване на теглото. Болните имат желание да приемат тези храни, но след като те бъдат отстранени от хранителния режим, желанието за тях престава.

#	Минерални вещества
	Най-важното вещество за диабетиците може би е ванадил сулфатът. Открит във Франция в края на ХІХ век, ванадил сулфатът е помагал на диабетиците, преди да бъде открит инсулинът. Обикновено се приема три пъти на ден. Други важни минерални вещества са хромовият пиколинат, магнезият и калият, които помагат за нормализиране съдържанието на глюкозата при инсулинозависимите диабетици. Цинкът също е незаменим за нормалната инсулинова продукция.

#	Билки
	Корените от глухарче и очанка пречистват черния дроб и кръвта, което косвено помага за лечението на диабетиците.
	Листата на черната боровинка са известни със стимулирането на инсулиновата продукция. За разлика от много други лечебни треви чаят от тях е с много приятен вкус. Ако вие сами събирате листата, добре е да ги откъсвате, преди да са се появили плодовете, или след като те вече са преминали. Плодовете изсмукват силата на растението.
	Като повишава кръвообращението, гинко билоба облекчава симптомите, свързани с диабета, например аритмията и проблемите с очите.
	Други билки, полезни за диабета и някои панкреатични проблеми, са: pau d’arco, кедрови семки, алое, джинджифил, репей, нощна свещ, корени от лъжлив еднорог, лук, хвойнови шишарки, оксикокус, сминдух, хидрастис, алфалфа и келп. Тези билки са безопасни, когато се взимат с което и да е от предписаните лекарства, и са особено полезни, когато се приемат преди тях.

#	Хомеопатия
	Лекарството мукокел, произведено в Германия, може наистина да излекува диабетната невропатия. Болните съобщават за възстановяване на чувствителността в крайниците си, както и за подобрения в зрението.

#	Хелацио
	Помага със свойството си да намалява диабетната ретинопатия и язвите в краката.


>>>	Какво да се избягва

	Диабетиците трябва да намалят приемането на захар и да увеличат целулозните диетични храни. Освен разрушаващото си действие захарта намалява съдържанието на хром. Когато нивото на това вещество спадне, се увеличава очното налягане. Това може да предизвика проблеми със зрението.


>>>	Преглед на леченията

	Диабетиците често пъти се чувстват добре, практикувайки диетата на сърдечноболните пациенти: богата на целулоза и бедна на мазнини храна при съотношение въглехидрати:протеин:мазнина = 40:30:30.
	Спортните упражнения помагат за коригиране на забавения метаболизъм, нормализират теглото и поддържат нивото на кръвната захар.
	Необходимо е да се определят и отстранят алергенните храни от храната.
	Минералните вещества, които могат да помогнат за възстановяване на баланса на кръвната захар, ванадил сулфатът, хромовият пиколинат, магнезият и калият.
	Хомеопатичното лекарство мукокел също може да помогне на страдащите от диабетна невропатия да възстановят чувствителността на крайниците си и да подобрят зрението си.
	Хелацио-терапията повишава кръвообращението на микрокапилярите в очите и крайниците.


>>	Заболявания на храносмилателната система
>>>

	Някой би могъл да нарече храносмилателните проблеми скритата епидемия в Съединените щати заради въздействието им върху две трети от американците. Гастроентерологът д-р Кенет Бок от Ню Йорк определя повечето от пациентите си като ходещи рани. Ранните симптоми при такива болни показват, че храносмилателната им система не е в състояние да си върши работата — да превръща храната в енергия и да доставя хранителни вещества на другите системи в организма.
	Оставени нелекувани, дребните хронични неразположения на храносмилателната система постепенно се влошават до първите предупредителни сигнали — болки в корема, спазми, диария, подуване, газове, язвени колити и синдром на възпалените черва в долната част на храносмилателния тракт. Освен това чревните неразположения могат да предизвикат привидно нямащи нищо общо с тях болести, като рак, сърдечни заболявания, артрит или бъбречни неразположения. В този случай заболяванията се третират със скъпи токсични лекарства, като игнорират корените на проблема.
	Коригирането на храносмилателните проблеми в ранния им стадий е най-добрият начин да се избегне нуждата от агресивна и вредна терапия на по-късен етап. Но дори и много от заболяванията да са налице, то те могат да се овладеят, ако се обърне навреме внимание на храносмилателния баланс.
	Преди всичко добре е да се разберат различните типове храносмилателни неразположения.


>>>	Обичайни храносмилателни неразположения

>>>>	Киселинна диспепсия

	Този термин се отнася до неспособността на организма да разгражда правилно храната поради недостиг на стомашна киселина. Къркоренето, подуването на стомаха, газовете, а понякога и диарията са индикация за заболяването. Ниското съдържание на стомашна киселина може да попречи на стомашната лигавица да освобождава достатъчно количество вътрешен фактор, субстанция, съществена за чревната абсорбция на витамин B{sub}12{/sub}. Това може да прерасне в злокачествена анемия или в субклинични симптоми като слабост, загуба на паметта и неразположение.
	Киселинната диспепсия обикновено се изпитва след приемането на богата и тежка мазна храна. На тялото е трудно да се справи с нея, особено ако е погълната набързо. В резултат на това големите хапки, които са лошо сдъвкани, не може да се смелят в стомаха, тъй като там просто няма достатъчно киселина. Киселинната диспепсия може да се получи в резултат на стареенето, стреса или чувствителността към определена храна.


>>>>	Лош дъх

	Много от нас използват ментови бонбони или вода за уста, за да освежат дъха си. Но това не решава проблема, защото в повечето случаи лошият дъх произлиза от бактериални токсини, натрупани в червото. При наличие на запек те започват да пълзят от червата към устата.


>>>>	Констипация

	Ако нямате поне две изпразвания на червата на ден, вероятно имате запек. Много хора смятат за нормална зависимостта от слабителни лекарства. И наистина, американците дават доста пари за тези продукти. Това показва, че като нация ние не се движим достатъчно и не приемаме достатъчно вода и целулоза с храната си. Богатият ни на консервирани храни хранителен режим е основната причина за констипацията. Други причини за запека са лошият избор на храна, преяждането, храненето през нощта, пиенето на течности с храната и богатата на протеин храна. Тези навици нарушават храносмилателния процес и натрупват слуз в дебелото черво.
	Приемането на слабителни средства създава зависимост, тъй като тялото забравя какво е да има собствена перисталтика. Лаксативите също могат да предизвикат възпаления и кръвоизливи в червата. Стресът води до проблем с мускулите на дебелото черво. Много то хората отказват да ходят до тоалетна извън дома си, въпреки че трябва да обръщат по-голямо внимание на телесните си нужди.
	Продължителната констипация може да доведе до сериозни проблеми. Действително, лекарите, практикуващи холистична медицина, вярват, че повече от половината заболявания започват от дебелото черво. Ленивите черва причиняват отравяне на кръвта; отровата циркулира и стимулира другите отделителни органи — черен дроб, бъбреци, бял дроб и кожа. В резултат може да се появи всякаква болест.


>>>>	Болест на Крон

	Това е възпалително заболяване, което поразява обикновено дебелото черво, но би могло да се намери навсякъде в храносмилателния тракт, дори и в езофагуса. Възпалението прониква дълбоко в тъканите и причинява структурни промени. Симптомите на болестта включват диария, болки в стомаха, повдигане, треска, тръпки и загуба на апетит.


>>>>	Диария

	Меките, чести и воднисти изпражнения обикновено са сигнал за друго заболяване, като хранително отравяне, грип, синдром на маладсорбция или друго по-сериозно заболяване. Те може да съдържат слуз, гной, кръв или мазнина. Нелекуваната диария може да доведе до дехидратация или до загуба на микроелементи.


>>>>	Дивертикулити

	В дебелото черво обикновено се образуват малки джобчета, където се струпват хранителни частици, бактерии и вируси. Повечето хора имат тези джобове, без дори да подозират за тяхното съществуване, но понякога те се възпаляват и инфектират. Това заболяване е известно като дивертикулит. То се придружава от диария и газове и може да е изключително болезнено. Много лекари препоръчват да се избягват храните, съдържащи семена, като малини и ягоди, които задръстват джобовете, но след овладяване на инфекцията тези храни могат да се консумират отново.


>>>>	Образуване на газове

	Газовете се причиняват от ферментацията на въглехидратите в тънките черва. Това може да е признак за неправилна чревна флора и сигнал за приемането на малко пробиотични хранителни добавки. Газовете също може да са резултат от лошо храносмилане. Правилното сдъвкване на храната, поддържането на черния дроб, панкреаса и жлъчката и възстановяването на баланса на ензимната активност на стомаха спомагат за отстраняването на проблема.


>>>>	Хранителни алергии

	Класическите алергии дават моментални симптоми. Но маскираните или цикличните алергии, които са по-чести, също създават проблеми, въпреки че е трудно да се проследи връзката. Този тип хранителни алергии може да се появи в резултат на честото хранене с еднообразна храна или когато балансът в организма е нарушен от кандида, паразити или нестероидни лекарства. Тези фактори възпаляват лигавиците и предизвикват появата на дупки в слизестия слой на тънките черва, феномен, познат като синдром на пробитите черва. Прекалено едрите частици храна в този случай могат да навлязат в кръвта. Имунната система изгражда антитяло — отговор спрямо ненужните частици храна и в резултат на това се появяват многобройни проблеми, включително астма, артрит, главоболие и хронична умора. Хранителните алергии могат да предизвикат различни симптоми — умора и подуване до кожни заболявания, депресия и главоболие. Храната или храните, причиняващи заболявания, могат да се открият с помощта на тест имуноглобулин E — антитяло.


>>>>	Гастричен отлив

	Малък сфинктер (кръгъл мускул) в основата на хранопровода задържа стомашната киселина от изливане с преминаването на храната. Когато не работи правилно, киселината от стомаха се връща в езофагуса и предизвиква парене. Хиациалната херния може да е следствие от гастричен отлив. В някои случаи могат да помогнат мануалната терапия и някои билки като сладник и бряст.


>>>>	Синдром на възпалените черва

	Десет-двадесет процента от хората страдат от синдром на възпалените черва, характеризиращ се със засилена констипация и диария, а понякога с коремни болки, спазми, подуване и газове. При тежките форми може да се появят слуз или кръв в изпражненията и висока температура. Също така може да се влоши апетитът, дори да се появят анорексия (което означава и липса на апетит) и в различна степен нервност и депресия.
	Както при много от храносмилателните проблеми, изявената причина за синдрома на възпалените черва е чувствителността към храната. Често пъти виновните за това състояние храни действат със закъснение, като организмът реагира 24–48 часа, след като са били погълнати. Най-честите причинители са житото и млечните продукти, скритата съставна на много от храните. Други често срещани виновници са царевицата, кафето, чаят и цитрусовите плодове. Синдромът на възпалените черва може да се появи и в резултат на кандида, паразити, синдром на пропускащите черва и чувствителност към химикали.


>>>>	Синдром на малабсорбцията

	Синдромът на малабсорбцията е загуба на способността на организма да абсорбира хранителни вещества. Това се дължи на лошото храносмилане. За заболяването е характерно, че след като се приеме храна, витамините и минералите не влизат в клетките, а се отстраняват като отпадъчни продукти. Резултатът е липса на хранителни вещества, изразяваща се в многостранни симптоми, като слабост, анемия, загуба на апетит, загуба на тегло, подут корем, мускулни спазми и болка в костите. Малабсорбцията може да бъде и страничен ефект от други заболявания, като циститна фиброза и болестта на Уайпъл. Тя може да се причини от нерви, безпокойство и страх, а също и от операция на стомаха или тънките черва и алкохолна зависимост.


>>>>	Пептидни язви

	Язвите могат да бъдат остри или хронични. Острите язви са повърхностни и често пъти без симптоми, докато хроничните язви, известни като истински язви, са болезнени и дълбоки. В зависимост от поразената част на храносмилателната система пептидните язви са познати като язви на стомаха и язви на дванадесетопръстника. И двата вида предизвикват силна болка в горната част на корема, но по различно време. Болката от стомашната язва се изпитва обикновено след хранене, докато тази от дванадесетопръстника, намиращ се в първата третина от тънките черва, обикновено се чувства при празен стомах. Болният получава болки между храненията или се буди през нощта.
	Конвенционалната западна медицина свързва язвите с излишъка от стомашна киселина и с присъствието на бактерии, като Campilobacter и Heliobacter pylori. Действително, някои изследвания свързват бактериите с 80% от случаите на язва. Въпреки че стомашната киселина и бактериите могат да предизвикат възпаление, водещо до язва, проблемът се свежда до възприемчивостта на засегнатия участък. Епителната покривка на стомаха или дванадесетопръстника е тънка и податлива на атака.
	Стандартното лечение е с лекарства, създадени да блокират стомашната киселина, като зантаг, симетидин и тагамет. С маскирането на симптомите отначало изглежда, че те лекуват язвата. Но понеже не действат върху истинската причина за проблема, категорично могат да навредят повече, отколкото да помогнат.
	Източният медицински подход е доказано полезен за пациентите с язва. В източната медицина не всички язви се лекуват по един и същ начин. Терапевтите внимателно диагностицират пациентите си, разглеждат балансиращите системи (меридианите) и базират препоръките си върху тези изследвания. Някои от пациентите с язва не трябва да приемат люти храни например, докато за други това не е необходимо. Някои получават облекчение от билкови препарати, други се нуждаят от акупунктура.


>>>>	Язвени колити

	Язвеният колит е хронично, епизодично, възпалително заболяване на дебелото и правото черво, причинен често пъти от хранителни алергии. Симптомите са омаломощаващи и включват остра болка, изпражненията съдържат кръв, гной и слуз; силно къркорене на червата, хронично газообразуване, подуване на червата, язви; диария и запек; висока температура; тръпки; анемия и загуба на тегло. Усложненията са периферни артрити, анкилозни спондилити, заболявания на бъбреците и черния дроб и възпаление на очите, кожата и устата. Болестта има склонността да се появява и изчезва и човек може да се чувства добре с месеци. Понякога причина за това заболяване са паразитите и бактериите.


>>>	Диагностициране

	Дребните храносмилателни проблеми с техните дребни неразположения често пъти се пренебрегват от конвенционалната медицина. При влошаване на състоянието диагнозите се поставят с помощта на рентгенови лъчи, скопии, кръвни изследвания и обикновено се предписва лекарствена терапия. Но лекарствата са само бързо облекчение, а не решават проблема.
	И тъй като милиарди фактори могат да причинят заболявания на храносмилателната система, трябва да се изследват всичките възможни етиологии. Традиционните лекари включват множество изследвания, за да поставят диагноза, включително и тестове за чувствителност към храна, паразити, кандида, функциониране на тироидната жлеза и ниво на хранителните вещества.


>>>	Лечение
>>>>

	Хранителните неразположения отговарят на промените на хранителния режим: витамини и минерални добавки, билки, дезинтоксикация. Освен това техниките, намаляващи стреса, могат да предизвикат дълбока промяна. Работете с холистично ориентирани лекари, които могат да ви помогнат да си създадете програма, отговаряща на индивидуалните ви нужди. Следните препоръки са основани на общото добро състояние.


>>>>	Храна, богата на целулоза

	Храната, която работи съвместно с организма, е непреработена и естествена, без химически добавки. Това означава, че здравословната храна съдържа много комплексни въглехидрати, които са храни, богати на целулоза. Ние се опитваме да последваме примера на примитивните култури, които не са страдали от стомашно-чревни заболявания, както е в съвременния свят, и са консумирали от пет до девет порции плодове и зеленчуци на ден. Ако за вас проблем е констипацията, включете в дневния си порцион пресни плодове, най-вече ябълки, смокини, праскови, ягоди, портокали и сливи. Зеленчуците, суровите сокове и кълновете също са добър избор. Хранете се леко и провеждайте кратки диети със зеленчукови или плодови сокове. Полезно също така е да пиете по чаша гореща вода сутрин и по лъжичка зехтин преди сън. Останалата диета трябва де се фокусира върху пълнозърнестите и бобовите храни с малки количества ядки и семена. Трябва да знаете, че независимо от името си пълнозърнестият хляб съдържа доста бяло брашно. Много по-добър източник на целулоза са кафявият ориз, ечемикът, просото и брашното от елда. Освен целулоза зелените листни зеленчуци са богати на магнезий, помагащ на чревните мускули да се свиват ритмично (перисталтика).
	Здравословната храна не трябва да е безвкусна. Обикновените подправки и билки са повече от благоприятни. Те в действителност помагат на храносмилането. Бахарът и розмаринът облекчават затрудненото храносмилане. Босилекът и копърът успокояват напрегнатия стомах, а лютият пипер и хрянът стимулират кръвообращението и ускоряват храносмилането. Подправките помагат на храната да навлезе в организма по-лесно през стомашно-чревния тракт.


>>>>	Храните и стомашно-чревната флора

	Ние притежаваме повече бактерии в храносмилателната си система, отколкото клетки в тялото си. Може и да не съзнаваме този факт, но тези добри бактерии правят много, като ни позволяват да се облагодетелстваме от витамините, които приемаме. Те действат и като предна линия за защитата ни от други микроорганизми. За съжаление съвременният начин на живот често пъти унищожава приятелските колонии чрез стрес или лекарства и най-вече с използването на антибиотици. Затова е важно храносмилателният тракт да се населява повторно с естествена флора, като се храним с естествени храни с високо съдържание на бактерии, такива като темпе и кисело мляко.


>>>>	Приготвяне на храната

	Когато се приготвя храната, е важно да се увеличи до максимум смилаемостта, без да се променя целостта на клетъчната структура. Това означава избягването на дразнещите храни, на храни, приготвени в микровълнови печки, и на прегорелите храни.
	Много храни могат да бъдат изстисквани или да се ядат сурови, защото готвенето унищожава важни ензими. Когато се готви, задушаването е за предпочитане пред варенето, вареното с два-три сантиметра вода е по-добро от варенето с десет сантиметра вода, а варенето пет минути е по-добре от варенето двадесет минути. Сготвените храни е добре да се приемат в състояние, най-близко до естественото. Например замразеният грах е за предпочитане през варения или консервирания. Видът на съда за готвене е също много важен. Алуминиевите съдове трябва да се избягват, защото алуминият влиза в храната и може да доведе до сериозни здравословни проблеми.


>>>>	Билки

	Както вече отбелязахме, природата ни дарява с голямо разнообразие от билки за засилване на храносмилането и за преодоляване на ежедневните проблеми. Хората с храносмилателни проблеми трябва да имат предвид следното:

#	Алое вера
	Ценните фитохимикали, съдържащи се в алоето, могат да помогнат за коригирането на много хронични състояния, включително лошо храносмилане, малабсорбция, синдром на пропускащите черва, статично дебело черво и язвен колит.

#	Лайка
	Това е леко, но високоефекасно лекарство против синдрома на възпалените черва и други храносмилателни нарушения, придружавани от нервност. Една лъжичка изсушена лайка се залива с гореща вода и се запарва няколко минути. Подсладен с мед, това е вкусен облекчаващ чай, който може да се пие през деня, между храненията и преди сън.

#	Копър
	Копърът помага за облекчаване на газовете, спазмите и трудното храносмилане. Може да се приема като чай или чрез дъвчене на семената му.

#	Джинджифил
	Чаша джинджифилов чай с пчелен прополис и суров необработван с топлина мед сутрин ще подсили организма и ще предизвика добро храносмилане.

#	Коприва
	Копривата е добър чай при диария. Обикновено диарията се причинява от загуба на микроелементи, а копривният чай е добър източник на тези минерали, така както и на хлорофил.

#	Овес
	Овесеният чай облекчава нервния стомах и засилва слабата храносмилателна система.

#	Риган
	Известен е със затягането на стомаха и спиране на газообразуването.

#	Сладник
	Сладникът е билка срещу киселини и язви. В действителност тя е полезна за стандартно лечение на стомашни язви и язви на дванадесетопръстника. Сладникът стимулира производството на простагландини, които помагат за оздравяването на целия стомашно-чревен тракт, но най-вече на стомаха. Деглициниризирана форма на екстракта предотвратява повишаването на кръвното налягане. Приемането на сладник три-четири пъти на ден води до значително подобрение.
	Билките, стимулиращи активността на черния дроб, подобряват и храносмилането. Това са камшичето, глухарчето, киселият трън, дивият ямс и магарешкият трън. Билките, които омекотяват и покриват храносмилателния тракт са слезът, звездицата, лопенът, живовлякът. Други билки: лют пипер, корени от тинтява, жен-шен, хидрастис (периодично), подбел, лобелия, кора от дива череша, лимонка, бряст, пелин и клиновиче.


>>>>	Добавки

	Добавките дават допълнителна поддръжка на организма. Добре е да се започне бавно и да се достигне постепенно до оптималното ниво. Добавките се приемат под компетентното лекарско ръководство.

#	Фунгициди
	Тези естествени алтернативи на антибиотиците могат да помогнат за отстраняване на паразитите и гъбичките. Екстрактът от семената на грейпфрут, чаят от pau d’arco, чесънът и различните хомеопатични лекарства притежават противогъбично действие. Понякога лекарите предписват и противогъбични лекарства, като нистатин или дифлукан. Противогъбичните лекарства действат най-добре, когато се придружават от диета без гъбички.

#	Антиоксиданти
	За поддържане на храносмилателната система човек се нуждае от над 800 единици витамин E, от 1 до 6 г витамин C и между 25000 и 50000 единици бетакаротин. Пациентите със сериозни чревни възпаления могат да приемат по-високи дози хранителни вещества по венозен път. На човек може да се даде 20000 мг витамин C като начало и да се стигне до 50000 мг. Освен това могат да се използват хранителни вещества, като магнезий, витамин B, глутатион и глицерин.

#	Биофлавоноиди
	Витамин C действа по-добре съвместно с биофлавоноидите. Кверцетинът и пикногенолът са от изключително значение заради противовъзпалителните и имуностимулиращите си свойства. Обикновено се препоръчват по 300 мг кверцетин и 25 мг пикногенол три пъти на ден.

#	Коензим Q10
	Възпаленията реагират добре на това хранително вещество, когато се приемат 50–100 мг два или три пъти дневно.

#	Храносмилателни ензими
	Стомашните или панкреатичните ензими могат да бъдат полезни за храносмилането.

#	L-Глутамин
	L-глутаминът подхранва и действа здравословно на лигавиците на тънките черва и е особено полезен за пациенти, които губят тегло. Необходими са около 3–10 г. И тъй като това е голямо количество, глутаминът трябва да се приема под лекарско наблюдение.

#	Магнезий
	Хората, склонни към запек, често пъти страдат от липса на този елемент. Приемането на 200–300 мг магнезий два пъти дневно не само ще помогне на перисталтиката, но и ще попълни липсата при много от пациентите.

#	Омега-3 мастни киселини
	Многобройни проучвания доказват, че рибеното масло има противовъзпалителен ефект. Могат да се приемат 100–2000 мг 2–3 пъти на ден с храната. Приемайте по-малка доза, ако се получава оригване или повдигане.

#	Ментово масло
	Клиничните изследвания показват, че ментовото масло намалява спазмите на дебелото черво. Една капсула ментово масло може да се приема два или три пъти на ден за преодоляване на дискомфорта. Някои от пациентите може да изпитат парещо усещане в правото черво, което означава, че терапията трябва да се преустанови. Вместо това трябва да се приема чай от лайка.

#	Пробиотици
	Преведено, името означава „даване на живот“ и се отнася за здравословните бактерии в храносмилателната ни система. Стотици изследвания показват че Lactobacillus acidophillus, Bifidobacterium bifidum и фруктоолигозахаридите подобряват здравословното състояние. Те са изключително важни след антибиотична терапия, вагинални гъбични инфекции и инфекции на отделителната система.

#	Семена от псилиум и житни трици
	Тези продукти са полезни за преодоляване на запека, когато богатата на целулоза храна не помага. Житните трици трябва да се използват от хора, които не страдат от алергия към житото.
	Дезинтоксикацията на червата и освобождаването от токсините е първата важна крачка за много хора с чревни неразположения. Докато това не се направи, няма да помогне нито една от хранителните добавки. Дезинтоксикацията се извършва по много начини. Бентонитът е подобна на глина субстанция, използвана като напитка, която извежда токсините от дебелото черво. Терапията на дебелото черво също елиминира натрупаните фекалии и възстановява функцията на тъканите и органите. Някои лекари поставят пациентите си на прочистващи диети, състоящи се от хипоалергични храни, докато организмът отново е в състояние да приеме някои храни на ротационен принцип. Пълното парентерално хранене, или храненето по венозен път се използва в екстремни случаи за успокояване на дебелото черво, преди да се изпробват други начини за прочистване. Това са отлични методи за лечение на претоварената храносмилателна система.


>>>>	Намаляване на стреса

	Слабите потрепвания в стомаха са индикатор на това какво мислите и чувствате. Големият нервен възел, известен като слънчев сплит, се намира в областта на стомаха. Когато нервите ни са опънати, пръв реагира той. Затова имаме и чревни реакции.
	Най-добрият начин да се справим с психическите и емоционалните си проблеми е да открием източника им. Когато напрежението се свърже с яснотата на мисълта, налице се много техники, за да се преодолее този стрес. Това са медитацията, биологично обратната връзка, йогата, тай-чи, хипнозата и техниките за дишане. Не забравяйте да отделяте всеки ден време за нещата, които ви харесват, като градинарство, свирене на музикален инструмент, както и за качественото общуване с приятелите и семейството, което също е важно за доброто ни храносмилане и за цялостното ни здравословно състояние.


>>>	Какво да се избягва

>>>>	Лош избор на храна

	Храносмилателните проблеми често пъти са причинени от чувствителност към храна. Хората, страдащи от възпаление на червата, обикновено трябва да престанат да консумират жито и някои други зърнени храни, млечни продукти, захар и специфични въглехидрати. Лекарите, които отстраняват от диетата на пациентите си храните, към които са чувствителни, често пъти стават свидетели на бързо възстановяване.
	Съществуват някои общи правила за това с какво не бива де се храним. Най-общо казано, трябва да намалим консумацията на преработени продукти, наситени мазнини, изкуствено оцветяване, ароматизиране и консерванти, радиационни продукти и растения; консервирани храни, храни, отглеждани с химически торове и на третирани с пестициди, на прегорели храни. Когато пациентът страда от запек, храните, от които трябва да се пази, включват зърнени храни богати на скорбяла, месо и млечни продукти.


>>>>	Лекарства

	Прекомерното приемане на антибиотици е причина за много здравни проблеми, водещи началото си от храносмилателната система. Антибиотиците не правят разлика между добри и лоши бактерии, те унищожават бактериите и нарушават флората в червата, което води до увеличаване на гъбичните популации. Гъбичните инфекции се смятат за водещ фактор за много заболявания, включително и за възпаления на червата. Антибиотиците също могат да променят бактериалната структура. В този случай добрите бактерии започват да произвеждат токсини, увреждащи червата. Вследствие на това възникват редица заболявания, които нямат видима връзка с храносмилателната система, например синдром на хроничната умора и фибромиалгия. Нестероидните противовъзпалителни лекарства, кофеинът, никотинът и алкохолът са другите лекарства, които вредят на храносмилателната система.


>>>>	Паразити

	Паразитните инфекции също причиняват стомашно-чревни проблеми и са доста често срещани по света. Важно е да се вземат колкото е възможно повече предпазни мерки, за да се избегне контактът с тези микроби. Те включват миенето на ръцете след използване на тоалетна и да се избягва поръчването на салати в заведенията за обществено хранене. Всеки, който подозира, че е болен от паразитно заболяване, трябва да се консултира с лекар специалист в тази област. Изследването, известно като ендоскопия, е най-добрият метод за идентификация на паразити, които се прикрепват към стените на червата, защото тези паразити обикновено не се определят с рутинното изследване на изпражненията.


>>>>	Неправилно сдъвкване на храната

	Сдъвкването е първият стадий на храносмилането и определя колко хранителни вещества ще получим. Ако дъвченето не е бавно и задълбочено, слюнката не се смесва достатъчно с храната. Неправилното сдъвкване оставя частиците прекалено големи, за да могат да преминат свободно през хранопровода в стомаха. Когато недостатъчно добре сдъвканата храна попадне в стомаха, се секретира допълнително стомашна киселина, която е нужна за разграждането на големите частици храна. Това излага вътрешната лигавица на стомаха и червата на действието на стомашната киселина, която е изключително корозивна и с времето води до увреждания. Така храносмилателните проблеми могат да се влошат, причинявайки всичко — от нарушено храносмилане и киселини до язви.


>>>>	Пиене на напитки с храната

	Пиенето на напитки с храната трябва да се ограничава или да се избягва, тъй като течността разрежда стомашните сокове и прави разграждането на храната по-трудно. Непълно разградената храна причинява дразнене на чревната лигавица и може да доведе до язвени колити. Токсините от неправилно смляната храна могат да навлязат в кръвта и да активират имунния отговор. Пиенето по време на хранене също стимулира поглъщането на храната, която в противен случай ще бъде сдъвкана по-добре. Това е опасно и може да предизвика задавяне.


>>>>	Хранене под напрежение

	Хората не сдъвкват добре храната си, когато са нервни, напрегнати или бързат. Освен това храносмилателните ензими не се произвеждат добре от организма, защото стресът влияе също така и на ензимната продукция. Над 50% от хранителните вещества в храната могат да се загубят в състояние на стрес.


>>>>	Хранене с трудносмилаема храна

	Когато храната е трудна за смилане, организмът секретира в голямо количество стомашни сокове. Това високо киселинно състояние може да е вредно за тялото. Протеините трудно се разграждат, защото са изградени от свързани пептидни остатъци в дълга верига, която трябва да се разруши с помощта на стомашния сок, преди да се разгради и утилизира. Някои пептидни вериги се разрушават по-трудно от други. Тези, които са заобиколени от много мазнини, като пептидите в месото, са доста трудни за разрушаване, но не толкова, колкото тези в препържените или препечени храни, които са свързани от здрави молекулни връзки и са трудно разделими.


>>>	Преглед на леченията

	Храносмилателните смущения може да се дължат на милиарди фактори. Затова е необходимо комплексното изследване, за да се разкрие причината за проблема.
	Народите, хранещи се с високоцелулозна храна, рядко страдат от храносмилателни неразположения. Подправките облекчават храносмилането и храните, съдържащи микроорганизми, доставят на червата микроби, необходими за защита от инфекции.
	Храната трябва да се приема в състояние, възможно най-близко до естественото, за да се избегне загубата на витамини и ензими и да се предотврати повреждането на клетъчната структура на храната.
	Билките и естествените хранителни добавки често се използват за подсилване на храносмилането, лекар-специалист може да помогне при създаването на програма за вашето конкретно състояние.
	Начините за отстраняване на отложените токсини, които взаимодействат с храносмилането, включват употребата на бентонит, чревна терапия, прочистващи диети и хранене по венозен път.
	Тъй като нашите емоции и храносмилателните ни функции са тясно свързани, трябва да се ангажираме в дейности, предизвикващи успокоение, още със зараждането на емоционалното напрежение.
	_Вижте също:_ Алергии.


>>	Дизменорея
>>>

	Обикновено известна като менструални схващания, дизменореята е позната на много жени по света. Обаче болезнените периоди не бива да се приемат като неизбежен продукт на женския менструален цикъл и може да се избегнат, ако се следват няколко основни направления.


>>>	Причини

	Дизменореята започва обикновено, когато се усилят контракциите в матката. Те са предизвикани от рецептори в маточната лигавица, които се стимулират от хормонални или физиологични фактори. Жените с излишък на простагландини, които са химическият посредник, действащ върху рецепторите, са предразположени към прекомерна стимулация и следователно по-често страдат от дизменорея. Един от начините за повлияване на простагландиновата продукция е консумирането на храна, към която тялото е алергично. Например някои жени реагират на дрождите, следователно на тестените храни, хляба и сладкишите. Преработените плодови сокове също могат да улеснят дизменореята.
	Друг фактор, влияещ върху дизменореята, е лошото хранене. За съжаление повечето хора употребяват храни с ниска хранителна стойност. Следователно рисковите токсини под формата на синтетични консерванти, допълнителни вещества и кофеин са в състояние да навредят на организма. Протеините, получени по пътя на червеното месо и млечните продукти, съдържат опасни хормони, които оказват странично действие върху телата ни, така, както правят мазните и пържените храни.


>>>	Симптоми

	Дизменореята обикновено се характеризира със спазми, но може да се прояви и с болка и усещане за тежест в долната част на корема и болка в долната част на гърба и бедрата. Други симптоми са повръщане, гадене, загуба на апетит, главоболие, виене на свят, нервност, летаргия, депресия и диария. В повечето случаи дизменореята се появява с началото на менструацията и трае само няколко часа, но понякога и няколко дни. Стресът може да влоши допълнително дизменореята. При някои жени проблемът се облекчава след раждане.


>>>	Лечение
>>>>

	Конвенционалните лекари лекуват дизменореята, като изписват ибупрофен, лекарство, намаляващо производството на простагландини и отстраняващо болезнените симптоми, придружаващи менструацията. Въпреки че този подход повлиява на спазмите и на другите симптоми, продължителната зависимост от лекарството може да предизвика различни странични въздействия, включително и стомашно-чревни кръвоизливи и намален кръвен поток към бъбреците. Друг възможен страничен ефект вследствие на дългата употреба на ибупрофен е синдромът на пропускливите черва, характеризиращ се с асимилирането на неразградени хранителни частици в кръвта.
	За щастие съществуват много природни методи, които въздействат ефикасно. Да започнем с подобреното хранене.


>>>>	Хранене

	Тъй като лошите хранителни навици могат да доведат до синтез на допълнително количество простагландини, промяната в това отношение може да доведе до качествено овладяване на менструалните спазми. Студените зелени храни са ефикасни при възпаления и пронизващи болки, докато бобовите, маслото от ленено семе, зърнените, овесените храни и задушените зеленчуци предизвикват успокоение. Дълбоководната риба, като тон, сьомга и пъстърва също е за препоръчване.
	Някои специалисти в областта на храненето считат, че менструалните спазми с емоционален произход могат да се повлияят от приемането на тофу. Топлото тофу със сладък сос е изключително полезно за отпускането на нервите и предизвиква цялостна релаксация.


>>>>	Добавки

	Магнезиевият дефицит може да стимулира освобождаването на простагландини и следователно да предизвика появата на спазми. Дневната консумация на магнезиев цитрат действа като ефикасен профилактичен агент. Започва се с 300–500 мг дневно и постепенно се достига нивото на чревна толерантност.
	При главоболие и неразположения, които се проявяват преди менструация, може ежедневно да се приема масло от нощна свещ.


>>>>	Билки

	Съществуват различни билки, които се използват за облекчаване на дизменореята.
	Популяризираните от китайците гардения и филодендрон се получават по лекарско предписание.
	Лечебната царевична свила може да се използва за отстраняване на подуването, причинено от излишъка на хормони в кръвния поток.
	Билковите препарати, подобни на „женски ритъм“, също могат да се използват за облекчаване на подуването. Един друг препарат, продаван в китайските билкови аптеки, помага на храносмилателния процес, намалява менструалната болка и смекчава отрицателните емоции. Той е разработен на основата на билки, които стабилизират обилното кръвотечение, облекчават пронизващата болка и намаляват подуването.
	Приемането на зеления чай е начин за увеличаване на енергията посредством стимулиране на храносмилателната система без излишни количества кофеин. Той има охлаждащо въздействие и помага за облекчаването на остри, пронизващи менструални болки. Щипка зелен чай се прибавя към чайник вряща вода и се запарва пет минути. Може да се пие през целия ден.
	Алое вера също се използва за лечението на някои симптоми, придружаващи менструалните спазми, като главоболие, раздразнителност, пронизващи болки, температура и лош дъх. Алоето е ефикасно и за намаляване на киселинните нива в стомаха и черния дроб, също така може да оказва и леко слабително действие. Приема се във вид на сок, чай или водна смес.
	Консумирането на билката глухарче помага на тялото да отстрани отпадъчните продукти. Тя може да се намери във вид на капсули или чай.
	Лечебната сарсапарила е полезна при болки, действа и диуретично.


>>>>	Хомеопатични лекарства

	Хомеопатията е ефикасен начин за лечение на дизменорея без странични въздействия, защото процесът на разреждане, използван в създаването на лекарствата, не поврежда лечебната субстанция. Хомеопатичните лекарства винаги са насочени към много конкретни симптоми.
	Лекарството колцинтис може да се използва за лечение на остри спазми, появяващи се през първия ден на менструацията. Силната раздразнителност и гняв също се поддават на лечение с това лекарство. Ако болката ви намалява значително, когато доближите свитите в коленете крака до корема, тогава би трябвало да опитате колцинтис.
	Когато тялото се чувства по-удобно на топло и страдате от спазмолитични схващания и подуване, се препоръчва приемането на магнезиева фосфорика. Това силно лекарство е доказало ефикасността си при приблизително 85% от случаите, в които е било използвано.
	Лекарството пулзатила се прилага, когато и схващанията, и кръвният поток са непостоянни. Пулзатила може да се използва за облекчаване на режещи и дърпащи болки в областта на бъбреците или долната част на гърба. Емоционалните белези включват милозливост и склонност към плач.
	Вибриум трябва да се прилага тогава, когато мензисът е закъснял и е много слаб. Спазмите са в областта на долната част на гърба и бедрата и са придружени от спиране на кръвотечението. Освен това пациентката се чувства немощна.
	Цимифугата е препоръчителна за жени, страдащи от спазмолитични схващания, ирадиращи през бедрата и пелвиса, и от предменструално главоболие. С нарастването на интензивността на кръвния поток нараства и болката. Емоционално пациентът може да изглежда извънредно нервен или депресиран.
	Камомила (лайка) трябва да се приема, когато жената е или прекалено чувствителна, или нечувствителна към болката. Тя също така може да бъде извънредно раздразнителна и склонна към спорове. Когато менструалното кръвотечение нараства, нараства и зависимостта й от кафето, стимулантите и седативите. Освен това симптомите стават по-интензивни, когато са придружени от гняв.


>>>>	Ароматотерапия

	Майоранът, лавандулата и градинският чай притежават аналгетични свойства, които може да се използват при лечението на дизменорея. Осемнадесет от двадесет капки от тези аромати масла се асимилират в лосион или масло и се масажират коремът или долната част на гърба. Вдишването на аромата на розата, лавандулата или санталовото дърво също помага при остра менструална болка.


>>>>	Упражнения

	Разтягащите упражнения могат да помогнат много за намаляване на схващанията. Спокойното плуване също е от полза. Упражненията по йога допринасят значително чрез усвояването на полезни движения за облекчаване на положението на страдащите от дизменорея.


>>>>	Намаляване на стреса

	Стресът оказва широка гама от странични въздействия върху тялото, едно от които е изостряне на дизменореята. Следователно изпълняването на стрес редуцираща програма може да помогне на първо време и в последствие. Дълбокото коремно дишане, медитацията и тай-чи са само някои от наличните за отстраняване на стреса и на свързаната с него болка.


>>>	Какво да се избягва

	Някои храни стимулират допълнително произвеждане на простагландини, които взаимодействат с маточната лигавица и категорично предизвикват маточни спазми, свързани с менструалните схващания. Храните, които трябва да се избягват, включват люти подправки, захар, пържени мазни храни, алкохол и стимулиращи храни, като чесън и лук. Белите картофи също са свързани с началото на дизменореята.


>>>	Преглед на леченията

	Здравословната диета свежда до минимум появата на менструални спазми. Препоръчвани са зелените храни, бобовите, маслото от ленено семе, зърнените храни, овесените храни, задушените зеленчуци, дълбоководната риба и тофу.
	Маслото от нощна свещ и магнезиев цитрат ограничават действието на дизменореята.
	Билките и хомеопатичните лекарства облекчават неприятните менструални симптоми.
	Ароматните масла, масажирани върху корема или долната част на гърба, могат да помогнат за намаляване на спазмите.
	Упражненията за разтягане на тялото също предизвикват облекчение.
	Дълбокото коремно дишане, медитацията и тай-чи намаляват стреса и помагат за преодоляване на болезнените периоди.


>>	Инфекции на ухото
>>>

	Инфекциите в ухото са причина номер едно за посещение при педиатрите. До тригодишна възраст две трети от децата са посещавали лекар именно по тази причина. Това означава около 30 милиона посещения годишно на обща стойност 2,2 милиарда долара.
	Някои групи деца са с висок риск от ушни инфекции. Това са страдащите от алергии, деца, излагани на алкохол и тютюн по време на вътреутробното им развитие, деца, които не са били кърмени, приемали са краве мляко през първите шест месеца от живота си или са оставяни в ясли.
	Проблемът произтича от хипертрофията, нарастването на размера на клетките на лимфоидната тъкан около евстахиевата тръба, в резултат на което евстахиевата тръба се блокира и там се задържа течност. Когато е поразено средното ухо, заболяването е познато като отит на средното ухо, а когато е въвлечен външният канал, заболяването се определя като външен опит. В този случай могат да се наблюдават циреи и течения.


>>>	Лечение
>>>>

	Стандартното лечение на ушни инфекции е свързано с антибиотиците и деконгистантите. Ако те не подействат, следващата стъпка е пункция. Според изследванията тези методи нямат дълготраен ефект. Те показват, че децата, приемали антибиотици, също толкова често получават вторични инфекции, колкото и тези, които не са лекувани с тях. Дори се наблюдава по-голяма склонност към вторичните инфекции след лечение с антибиотици. Пункцията предизвиква първоначално облекчение, но не преустановява ушната инфекция. Получава се така, защото не е отстранена причината за проблема.
	Естествените лечения, напротив, се обръщат към корените на проблема и започват да се прилагат още от раждането на детето. Обикновената профилактика преди и след раждане може да предотврати развитието на ушна инфекция. Майките, очакващи рожба, трябва напълно да се откажат от алкохола и цигарите и да се грижат за психическото и емоционалното си здраве. След раждането майчиното мляко е за предпочитане пред изкуственото хранене. Много от изследванията показват, че естествено хранените шест или повече месеца деца страдат значително по-рядко от ушни инфекции.


>>>>	Лечение на алергиите

	Когато се развие ушна инфекция за пръв път, след като детето вече е преминало на твърда храна, родителите могат да предположат, че причина за това е алергия, твърди лекарят хомеопат от Флорида д-р Марк Франк. Първата стъпка, съветва той, е да се открие коя субстанция предизвиква алергията. Най-често това е кравето мляко. Колкото по-рано се дава то на детето, толкова по-рано започват инфекциите. Проблемът може да е предизвикан и от житото, царевицата, соята и други храни.
	За да се провери дали става въпрос за алергия, подозрителната храна се отстранява за четири дни. На петия ден се връща в хранителния порцион. Ако скоро след това симптомите се появят отново, значи е открит причинителят на алергията.


>>>>	Хранителни добавки

	Важен етап в лечението е изграждането на имунната система на детето с помощта на хранителни вещества. Ако майката продължава да го кърми, тези вещества навлизат с майчиното мляко.

#	Омега — 3 незаменими мастни киселини
	Те играят важна роля в спирането на възпалителния процес. Един от най-добрите им източници е маслото от ленено семе. То трябва да се съхранява в хладилник и да не се готви с него.

#	Антиоксиданти
	Цинкът стимулира имунната система, както и бетакаротинът, аскорбиновата киселина и витамините B-комплекс.


>>>>	Хомеопатия

	Хомеопатичните лекарства се подбират според симптомите на пациента и могат да бъдат много ефикасни при лечението на болки в ушите и на инфекциите, а също и за предпазване от вторична инфекция. Лекарят проверява силата на болката и дали болният има температура, гадене, повръщане и диария. Трябва да се вземе под внимание цветът на ухото и присъствието на секрет. Предлагаме ви някои обичайни лекарства, които може да се препоръчат от хомеопатите.

#	Беладона
	Ключовите симптоми са теглеща, изгаряща и туптяща болка в ушите, която кара детето да плаче насън. Ухото е запушено и се чува бучене. То може да е зачервено и прекомерно чувствително на звук. Тъпанчетата се издуват, както и паротитната жлеза и лимфните възли. Пациентът се чувства зле при докосване, шум и лежане. По-добре се чувства, когато седи.

#	Ферум фосфатикум
	За това лекарство може да се помисли, ако лечението с беладона се окаже неуспешно. В този случай пациентите са бледи и с червенина по бузите. Имат склонност към анемия и повтарящи се инфекции в двете уши. Симптомите се влошават през нощта, когато ушите на пациента са раздразнени и той спи неспокойно. Студените компреси предизвикват облекчение.

#	Меркуриус
	Симптомите са подобни на тези при беладоната, но са по-интензивни по отношение на червенината и пулсиращата болка. Жлезите се уголемяват и гърлото е силно червено. Фаринксът е червен и гноен, а евстахиевата тръба възпалена. Дъхът е зловонен, състояние, влошаващо се през нощта от топлината. Температурата е придружена от изпотяване.

#	Камомила
	Това лекарство помага при болки в ушите, причинени от никненето на зъби. Детето стене без прекъсване, неутешимо и иска да бъде вземано на ръце и люляно непрестанно. Едната му бузка е гореща, докато другата е бледа и студена. Симптомите се влошават с топлината, гнева, полъха на вятъра и през нощта и се подобряват, когато бебето се носи и се държи на топло.

#	Пулзатила
	Симптомите наподобяват тези, при които се предписва камомила. Лекарството е от анемония и подобно на нея симптомите са променливи. Инфекциите могат да се прехвърлят от дясното към лявото ухо. Секретът може да варира от жълт и зелен до бистър. Детето се чувства по-зле при загряване, вечер и след хранене с обилна сметанова храна. То чувства облекчение от полъх на вятър, при движение и налагане на студени компреси. Повтарящите се ушни инфекции влошават слуха.

#	Хепар сулфурус калкареум
	Помага при болки в ухото, придружени от тръпки, цепещи болки в ухото, свръхчувствителност към допир и шум и склонност към циреи във външния канал.

#	Кали муриатикум
	Това лекарство се използва за лечение на тъпанчетата.


>>>>	Допълнителни лечения

	Болката в ушите често пъти се облекчава от поставянето в областта на ухото на натопено в топла вода и изстискано парче плат или грейка. Докато не се получи перфорация на тъпанчето, болката може да се успокои с капки от лопеново масло или капки от затоплен зехтин, смесен с малко счукан чесън, който се прецежда преди употреба. Това е антивирусно и антибактериално лекарство.


>>>	Преглед на леченията

	Бременните, които водят здравословен начин на живот, по-рядко раждат деца, страдащи от инфекция на ухото. Храненето с майчино мляко предпазва от инфекции и подобрява цялостно здравето на детето.
	Инфекцията в ушите може да е резултат от алергия към краве мляко или други храни, като жито, царевица и соя. Тези субстанции трябва да се идентифицират и отстранят от храната.
	Добавките, които изграждат имунната система на децата, са незаменимите мастни киселини, цинкът, бетакаротинът, аскорбиновата киселина и витамин B. Майките могат да приемат тези хранителни вещества и да ги предават на децата си чрез кърмата.
	Някои хомеопатични лекарства също могат да облекчат инфекцията в ухото.


>>	Проблеми с храненето (анорексия и булимия)
>>>

	Анорексията на нервна почва е отказване от храна за дълъг период от време, породено от психологични, душевни и емоционални фактори. Това е проблем, наблюдаван повече при жените, предимно при подрастващите, които започват да спазват диети за отслабване, но не знаят точно кога да престанат. Булимията, включваща периоди на интензивно преяждане, последвани от повръщане или разхлабване на червата, също се среща повече при жените, отколкото при мъжете.
	За съжаление медиите прославиха неестествения идеал за женска красота и предизвикаха доминирането на проблемите с храненето. Като се прибави към тези две заболявания и третото — затлъстяването, нарушеният режим на хранене се превръща в скритата епидемия на нашата култура.


>>>	Причини

	Изследванията показаха, че анорексията, булимията и затлъстяването често пъти се свързват с цинков недостиг. Доказателства за влиянието на цинковия дефицит върху организма са открити през тридесетте години на нашето столетие, когато животни, хранени с храна без цинк, са развили анорексия. Следващите показатели за значението на цинка са представени от хора, страдащи от болезнено затлъстяване, заболяване, при което животът на жертвата е значително скъсен и възприемчивостта му към заболявания е повишена. Изследванията разкриват обратна взаимовръзка между степента на затлъстяване и цинковото съдържание. Въпреки че цинковият фактор не е идентифициран нито като причина, нито като следствие от затлъстяването, интересното е, че пациентите от другата страна на спектъра — тези с анорексията — също показват цинков дефицит. Последвалите изследвания на хора, страдащи от нарушения в храненето, разкриват, че пациентите, не преодолели този минерален дефицит, имат по-малък шанс да се лекуват от нарушенията в храненето.
	Най-богатият източник на цинк в женското тяло е мускулната тъкан. Не е странно, че общите симптоми на анорексията включват разрушаването й. Болните от анорексия, които не получават достатъчно количество цинк, всъщност консумират собствената си мускулна тъкан за компенсация на липсата. Когато тялото започне да тегли цинк от сърдечната тъкан, настъпват необратими поражения. Когато цинкът от сърдечната тъкан се изчерпи, сърцето, което притежава един процент цинк, е застрашено от някои нарушения, включващи брадикардия, тахикардия и аритмия. Може да се получи и сърдечно увреждане. Това е причината, поради която анорексията трябва да се приема изцяло сериозно. Дори и процесът на възстановяване може да се окаже опасен за болния от анорексия, защото всяко увеличение на теглото може да претовари възстановяващото се сърце.
	Друго въздействие на цинковия дефицит е загубата на вкус. Изследванията показват, че хората, страдащи от липса на цинк, имат затруднения със синтеза на протеините, което ги лишава от възможността да усещат различни вкусове. Интересното е, че пациентите с нарушения в храненето, на които е дадена начална доза от цинкови добавки, често пъти не усещат вкуса на цинка в устата си. Ако сте пили някога цинкови добавки, сигурно добре ви е познат металният им вкус. Неспособността той да се усеща, е ярко доказателство за цинков дефицит.
	Друга често срещана причина за нарушенията в храненето е стресът. Той също може да улесни началото на недостиг на минерални вещества. Тъй като жените са по-податливи на минерален дефицит вследствие на стрес, отколкото мъжете, при тях процентът на случаите с нарушения в храненето е по-голям. Вероятното обяснение за тази разлика е, че мъжката простата представлява богат източник на цинк. Наистина, цинкът, свързан с простатата, е жизненоважен за продукцията, подвижността, жизнеността и количеството на сперматозоидите. Когато мъжът изпита стрес, изчерпването на цинка е невъзможно поради страничния източник. Жените обаче са принудени да изтеглят цинк от други тъкани и затова са по-склонни да развият дефицит.
	За съжаление повечето жертви не разбират, че преустановяването на храненето ще прерасне рано или късно в недохранване. Докато проявата на цинков дефицит остава общо явление сред пациентите с нарушения в храненето, другите минерални вещества, които са жизненоважни за функционирането на организма, също могат да се окажат недостатъчно. Две от тях са калият и йодът. Те са незаменими за правилното функциониране на щитовидната жлеза. И понеже тя е отговорна за скоростта на метаболитните процеси, всяка интерференция в дейността й може в действителност да прекрати способността ни да останем слаби. Когато се появи нарушение във функциите на щитовидната жлеза, скоростта на изгаряне на калориите драстично намалява. Следователно жените, които желаят да се предпазят от напълняване, като отказват храна или се подлагат на крайни диети, могат да предизвикат усложняване на проблема си.


>>>	Симптоми

	Освен очевидната загуба на тегло и нарушенията на мускулите, симптомите на анорексия включват загуба на менструация, прекомерен страх от напълняване и грешна представа за собственото тегло. Обилното хранене на булемистите се последва от самопредизвикано повръщане или човек приема постоянно слабителни лекарства и диуретици. Продължителният цикъл на булимията прераства в недохранване и дехидратация. Както и при болните от анорексия, сърдечната дейност може да бъде нарушена.
	Крайната форма на хранителното неразположение — затлъстяването, се характеризира с извънредно складиране на мазнини в мастната тъкан и в органите. Обикновено ефектът от затлъстяването става очевиден във външен аспект. Затлъстяването затруднява физическите упражнения, което от своя страна усложнява проблема. Сърцето също е засегнато. То трябва да работи по-упорито, за да придвижва това тегло.


>>>	Лечение

>>>>	Минерални вещества

	Понеже цинкът играе водеща роля в механизма на апетита, добавянето на цинк е значителна част от лечението на нарушенията в храненето. Препоръчваната форма е течният цинк. Добавките под формата на прах, таблети или капсули първо трябва да се разградят от стомашната киселина и тъй като много от пациентите не са в състояние да храносмилат пълноценно хранителните вещества, тези форми на цинкови добавки не са така активни, както течната форма.
	Трудно може да бъде преувеличена ролята на цинка. Преди да се открие тази подвижна добавка, честотата на излекуваните пациенти беше около 20–30%, докато настоящата честота е приблизително 65% при булимистите и 85% при болните от анорексия. Пациентите с дълга история на пушено хранене често пъти съобщават, че нямат повече желание да преяждат или да се прочистват, след като са приложили програмата за добавяне на цинк.
	Ценно предимство на течната цинкова добавка е способността й да се бори с депресията. Това е важно, защото много хора с нарушения в храненето са клинично депресирани. Често пъти нарушението в храненето се проявява като една част от реакцията на организма към травмата, докато другата част е депресията. Поради тази причина пациентите с нарушено хранене трябва да са под лекарско наблюдение. Добавянето на цинк, въпреки че е много полезно, представлява само част от програмата за лечение на анорексията и булимията. Да се обърне внимание на емоционалния аспект от личността на пациента е от жизнено значение.
	Другите важни минерални вещества, необходими на страдащите от нарушения в храненето, могат да се получат чрез морските водорасли от рода на дулсе, келп, морска палма и нори. Освен ценното им минерално съдържание те съдържат в големи количества и други жизненоважни хранителни вещества, включващи бетакаротин и витамин B. След като морските водорасли произвеждат толкова концентрирани минерални вещества, минимално количество от тях е необходимо, за да се отстрани дефицитът. Всъщност минералното добавяне може да бъде ефикасно, като се прибавят две лъжици сухи морски водорасли в супата.
	По време на ранната фаза на лечение много от пациентите с нарушения в храненето изпитват силна фобия към напълняването и отказват да ядат големи количества храна. Следователно в началото се предписват малки количества концентрирани източници, които да разсеят страховете им. Въпреки че морските водорасли си остават идеалния избор, други източници, богати на минерални вещества, са хлорелата, спирулината и синьо-зелените водорасли или тревите, като зелен ечемик и алфалфа. Тъй като много от пациентите са склонни към дехидратация, изключително полезно е приемането на тези лекарства като напитка. Стадият „недохранване“ на анорексията и булимията често пъти възпрепятства способността на пациента да предусеща нуждите на организма от течност. Осигуряването на достатъчно течности е съставна част от лечебния процес.


>>>>	Предпазване

	Предпазването от нарушения в храненето започва с обучението на младите хора, те трябва да разберат значението на спортните упражнения като начин за засилване и разкрасяване на телата си. Следователно храната се разглежда като гориво, даващо ни възможност да се движим и функционираме. Освен това децата трябва да знаят какво представлява здравословната диета, как се приготвят лесни ястия и че лакомствата водят до затлъстяване и други проблеми.
	Най-накрая, младите хора трябва да знаят, че повечето женски тела, които се показват по телевизията и в печата, са по-слаби, отколкото болшинството момичета могат да се надяват да бъдат, докато се хранят здравословно. Малък процент от жените имат такъв вид телосложение, което да се вписва в сегашната идея за слава, без да се прави компромис с храненето.


>>>	Преглед на леченията

	Течният цинк подобрява значително възможността за лечение на анорексията и булимията.
	Други важни минерали се намират в морските водорасли и зелените храни, като хлорела и алфалфа.
	Нарушенията в храненето трябва да се лекуват в контекста на емоционалното състояние на пациента.
	Част от възпитанието на децата трябва да бъдат упражненията и навиците за здравословно хранене, както и разбирането за вредния идеал за човешка красота на нашата култура.
	_Вижте също:_ Затлъстяване


>>	Ендометроза
>>>

	Ендометрозата е заболяване, при което клетките от повърхността на лигавицата на матката се разместват и нарастват извън маточната кухина. В нормалното си състояние те се изграждат в матката всеки месец, когато се повиши нивото на естрогена. По този начин те помагат на лигавицата да се подготви за бременност и служат като гнездо, в което да се положи оплоденото яйце. Ако не настъпи бременност, слоят клетки се разрушава вследствие на естрогенното понижаване и настъпва менструалното кръвотечение. В случай на ендометроза тези клетки се прикрепят към различни места. Те могат да нарастват в малкия таз, върху фалопиевите тръби, яйчниците, пикочния мехур, чревната повърхност, лигаментите или апендикса. Ендометрична тъкан е откривана и в много отдалечени места, например в дробовете или ключицата.
	Клетките, растящи извън матката, действат, като че ли се намират в матката, с други думи нарастват в периода на повишен естроген и предизвикват кръвотечение, когато нивото му се понижи. Когато клетките се намират извън матката обаче, кръвта няма къде да изтече при спадането на естрогенното ниво. Затова в тези случаи тя се събира в местата на прикрепване на маточните клетки и образува циститни структури, белези и други увреждания на тези органи. Над пет милиона жени в САЩ, основно между 20 и 40 години, страдат от това заболяване.


>>>	Причини

	Причините за ендометрозата не са познати. Съществуват теории, обясняващи защо се развива заболяването.
	Една от възможните причини е, че по време на менструация кръвта тече на обратно. Ако това е вярно, то кръвта може да премине през фалопиевата тръба и да достигне до кухината на малкия таз и корема. Клетките от тази кръв могат да се прикрепят към други тъкани и органи извън матката. Според друга теория клетките в маточната лигавица мигрират през лимфните канали, за да се имплантират в кухината. Причина за това може да е генетично предразположение или дефицит в имунната система. Теорията гласи, че вследствие на някакво хормонално или химично въздействие ендометричната тъкан се активира в различно време на менструалния цикъл, което принуждава клетките да се размножават в коренната кухина. Има изследвания, показващи, че подлагането на диоксин, химикал в състава на пестицидите и в някои видове изгаряния на отпадъци, може да е допълнителна причина за ендометрозата. Не на последно място и бременността в комбинация с различни противозачатъчни средства също може да е отговорна за това състояние.


>>>	Симптоми

	Съществуват общо два симптома: болка и кръвотечение. Болката е основният симптом и може да бъде слаба или силна. Появява се при възпаление или бележи поразените тъкани. Областта, в която се чувства болката, и степента й зависят от разположението на ендометричната тъкан и степента на имплантация. Тя може да се появи веднага преди менструацията и да е свързана с менструалните схващания. Обаче някои жени изпитват болка и по време на полов акт. Болка е възможна и при уриниране поради имплантация на клетки в пикочния мехур, при изпразване на червата заради имплантанти в дебелото или правото черво, болка в яйчниците, отразяваща се в гърба и бедрата или пълзяща към краката. Болка се усеща и при гинекологичен преглед.
	Възможни са и кръвоизливи. Те могат да бъдат вътрешни или от различни отвори на тялото, например от носа. Важно е да се отбележи, че непреставащите кръвоизливи през време, различно от това на менструалния цикъл, също може да се отнасят до ендометроза.
	Други симптоми са инфекциите на пикочния мехур и умората.


>>>	Диагноза

	Единственият начин да се потвърди ендометрозата е хирургичното изследване, познато като лапароскопия. Тази процедура позволява на лекаря да извърши биопсия на тъканта. Ултразвукът и ядреномагнитния резонанс също помагат за диагностика, но не са напълно точни.


>>>	Лечение
>>>>

	Конкретното лечение за най-тежките случаи на ендометроза е хистеректомията, при която се премахват увредените органи. Това обаче е сериозна хирургична операция, която трябва да се извършва само в краен случай, когато заболяването е в много тежка форма и когато другите подходи са отпаднали.
	Един от тези подходи е традиционната лекарствена терапия, която в общия случай се състои от лекарства за болка и потискане на естрогена, за да се намали ендометричното нарастване. Даваните лекарства са индометацин, ибупрофен, папрозин и даназол. Обаче те притежават странични въздействия, като атеросклероза, загуба на костно вещество, затлъстяване, едем, промени в размера на бюста, акне, окосмяване, горещи вълни и надебеляване на гласа.
	Хормоните са друг аспект в конвенционалната терапия. Те се предписват за стимулация на забременяването с оглед забавянето и спирането на развитието на ендометрозата. Този метод също може да предизвика неприятни странични въздействия — депресия, болезнени гърди, гадене, увеличаване на теглото, подуване и мигрена.
	Някои нови съединения, намаляващи болката и масата на ендометричната тъкан, могат да предизвикат по-малко странични въздействия. Това са гонадотропните хормонални съединения, които се предписват понякога под формата на инжекции.


>>>>	Диета

	След като конвенционалните терапии на ендометрозата имат своите недостатъци, от полза може да е търсенето на природни решения на проблема. Да започнем с храненето. Съществуват храни, намаляващи нивото на естрогена, а оттам и растежа на ендометричната тъкан. Повечето вегетариански храни с превес на соеви продукти, кълнове от алфалфа, ленено семе и бобови култури са за препоръчване. Друга стратегия е консумирането на храни, помагащи за отделянето на естрогена чрез чревния тракт. Храната с високо целулозно съдържание съдейства за това. Помислете си за периодично хранене с пълнозърнести храни и пресни плодове и зеленчуци. Храната ви трябва да е бедна на мазнини, избягвайте продуктите, богати на наситени мазнини, като млечните продукти и червените меса. И черният дроб може да помогне за намаляването на естрогенните нива. Затова е добре да се приемат храни, богати на витамин B-комплекс, като пълнозърнести и бобови храни, и да се избягват алкохолът, мазнините и захарта.


>>>>	Добавки

	Витаминните и минералните добавки могат да са полезни за намаляване на възпалението. Препоръчителните добавки включват:
	Витамин C. Дозата се базира на чревната толерантност на жената. Спрете точно преди получаването на диария.
	Бетакаротин — 150000–200000 IU
	Селен — 400 мкг
	Витамин E — 800–1200 IU


>>>>	Билки

	Билковите добавки действат подобно на витамините. Препоръчителните билки са кора от бяла върба и препарат, предлаган от гинеколога на Орегон д-р Тори Хъдсън, съдържащ равни количества кестени, корени от глухарче, майчин лист и лечебен ясен. Препоръчителни дози — една чаена лъжичка три пъти на ден.


>>>>	Терапията Heller

	Това е техника, помагаща за синхронизирането на телесната структура с дълбокото действие на тъканно ниво. При болните от ендометроза се наблюдават мускулни спазми, които са една от причините за болката. Затова Heller work инструктира жените да отпускат мускулите си, за да облекчат симптомите. Тази терапия се стреми да създаде здравословен баланс между дух и тяло чрез усещането за дисонанс в телесната структура. Тя работи ежедневно за отстраняването на навиците, водещи до този проблем, и на емоционалните фактори, действащи върху женската психика.


>>>>	Източна медицина

	Жените, страдащи от ендометроза, могат да се обърнат към някои терапии, използвани в източната медицина. Един от подходите е намаляване на ендометричната маса чрез лазерна акупунктура. Други източни техники са свързани с използването на клизма или инжекции в ендометричния възел с корени от градински чай. Източните терапевти препоръчват въздържането от сексуална връзка по време на менструация, тъй като това причинява миграция на ендометрична тъкан в кухината на малкия таз и предизвиква енергиен дисбаланс. Те са привърженици на акупунктурата като начин за отстраняване на натрупванията в черния дроб, далака, сърцето, дробовете и бъбреците, за да може енергията да се движи свободно в тялото.


>>>	Преглед на леченията

	Преминете основно на вегетариански, високоцелулозни храни, бедни на мазнини. Консумирайте витамин B в достатъчни количества.
	Билките и хранителните вещества, които могат да намалят възпалението, са: витамин C, бетакаротин, селен, витамин E, кора от бяла върба и препарат, съдържащ кестени, корени от глухарче, майчин лист и лечебен ясен.
	Терапията Heller е техника, обучаваща жените да отпускат мускулите си така, че да облекчат болката, причинена от мускулни спазми, свързани с ендометроза.
	Източната медицина препоръчва увеличаване на теченията от малкия таз, избягване на сексуални връзки по време на менструация и използване на акупунктура за освобождаване на запушванията на енергийния поток.


>>	Екологични заболявания
>>>

	Околната среда, в която живеем, влияе върху тялото ни. Това не е ново схващане. Дори преди хиляди години хората са знаели, че някои храни и продукти ги карат да се чувстват зле. Днес, когато обществото ни произвежда много токсични химични субстанции, предизвикващи имунен дефицит и мутация, учените и някои терапевти в медицинското общество гласуват все по-голямо доверие на тази област на изследвания. Както отбелязва Алиша Бъргър в едно екологично списание, природозащитниците наблюдават как в последно време химическите замърсители причиняват мутации в някои видове животински популации. Не може да бъде поставяно под съмнение в такъв случай и въздействието на химикалите върху човека.
	Жените са по-склонни да развиват заболявания, свързани с токсичните химикали в околната среда. Излагането на действието на някои от токсините може да предизвика естрогенен дисбаланс в организма им. Веднъж навлезли в тялото, много от химикалите се възприемат като естроген и затова са познати като ксеноестрогенни (ксено = чужд). Мъжете също могат да са повлияни от ксеноестрогените съединения. Изследванията върху животни показват, че разнообразните проблеми с мъжката репродуктивност — от стерилитет и неспаднали тестиси до странно сексуално поведение, вероятно са резултат от действието на екологични фактори.


>>>	Причини

	Съвременното общество се излага на широк спектър от химически вещества, като се започне от силиконовите имплантанти в бюста и нервнопаралитичния газ, поразил нашите войници във войната в Залива, и се стигне до хормоните, използвани в млечната промишленост. Диоксините са страничните продукти от производството на хербицидите. Те увеличават предразположението към рак и действат негативно върху ендокринната система. Органохлоридните пестициди, от които най-известно е ДДТ, въздействат на плодовитостта. А също така и много други широко използвани химикали в козметичните препрати, спермицидите, домакинските почистващи и перилни препарати, пластмасата и храната, която влияе негативно върху човешкото здраве.
	Храните и напитките също са потенциален причинител на заболяванията, свързани с околната среда. Чешмяната вода, храните, съдържащи синтетични добавки, зеленчуците, отглеждани по изкуствени методи, някои месни продукти и хидрогенизираните масла — всичките те носят токсични химикали. Дори това, с което обзавеждане жилището си — килими, бои и матраци, може да освобождава по малко химични вещества. Това, че жилищното ни обзавеждане отделя токсични пари, съвсем не е добре, още повече че спалнята е мястото, чието обезопасяване е задължително. Организмът ни се опитва да се дезинтоксикира през нощта, по време на сън. Но ако спалнята представлява токсична околна среда, ние не само че не се освобождаваме от отровите, а и увеличаваме количеството химикали, на които сме изложени и които впоследствие отслабват организма. Освен химикалите съществуват и други вредни фактори от околната среда, на които трябва да обърнем внимание. Факторите, предизвикващи имунен дефицит, са излагането на радиация, замърсяването от автомобилите, тютюневият дим и тежките метали.
	Колкото повече отрови приема човек, толкова по-лесно е да се разболее. Отровата се натрупва в телесните мазнини до пълния им капацитет. След това се разпръсва по цялото тяло чрез кръвообращението, изразявайки се чрез различни симптоми. Най-застрашени от факторите на околната среда са хората, които живеят или работят в затворени помещения без прозорци и добра вентилация. Тези, които работят с химикали, компютърни чипове, газ или формалдехид; алергичните или чувствителните към някои храни, плесени и химикали; приемащите различни антибиотици, живеещите близо до търговска собственост, свързана с химическо производство или токсично изгаряне, и тези, които са подложени на силен стрес, водещ до лоши хранителни навици.
	Отчитайки рисковите фактори, на които сме изложени, може да ни се стори, че заболяването от болести, свързани с околната среда, е неизбежно. Това не е истина, защото можем да се научим сами да намаляваме риска и да изграждаме имунната си система.


>>>	Симптоми

	Различните хора реагират на екологичните условия по различни начини. Симптомите могат да включват следното: изтощение, болки в мускулите, аритмии, астма, грипоподобни симптоми, звън в ушите, парене в очите, леки или силни главоболия, проблеми с дебелото черво, нарушения на съня, загуба на баланс, нарушения на кожата, трудна концентрация, загуба на памет, нервност, панически кризи, депресия и чувствителност към промени във времето.
	Тъй като възможните симптоми са много, екологичните заболявания могат да се диагностицират трудно. Рутинните изследвания на кръвта често показват нормални резултати и карат лекарите да вярват, че не съществува проблем. Когато човек подозира, че има екологично заболяване, е добре да изследва следните си показатели: дали се чувства зле (например на работа или вкъщи, на новото място за живеене или работа); дали усеща, че заобикалящата го среда или начинът му на живот го излагат на токсични въздействия; дали има ново обзавеждане в дома си или на работното си място, например нова подова настилка или боя. За щастие има терапевти, които когато се появят необясними симптоми на заболяване, признават, че е възможно те да са свързани с екологично заболяване. Лекарите еколози могат да назначат изследвания, определящи пестицидното и минералното съдържание на кръвта, за да определят дали човекът страда от натрупване на химически вещества.


>>>	Лечение
>>>>

	Тъй като не съществува конвенционално лечение на екологичните заболявания, предлагаме някои неща, които хората могат да направят, за да сведат риска от вредни въздействия до минимум или да възстановят организма, а и да се предпазят по-добре от продължителното излагане на отровни вещества.


>>>>	Дезинтоксикация

	Две форми на дезинтоксикация имат обнадеждаващи резултати при лечението на заболяванията. Едната е топлинношоковата дезинтоксикация, която включва дървени сауни, горещ пясък, парни бани и изпотявания. Този метод изисква наблюдението на опитен терапевт, понеже е необходимо познание за отровните вещества и действието им върху тялото. Друг подход е биотоксичната редукция. Това е двуседмична медицинска програма, обединяваща аеробика, сауна и повишаване на съдържанието на ниацин. Професионалното ръководство, разбира се, е необходимо. Съществуват допълнителни лечения, които биха могли да бъдат включени според конкретните нужди на пациента.


>>>>	Хранене

	Храните, които приемаме, оказват огромно влияние върху организма. Много от месните продукти в САЩ съдържат токсини, концентрирани в месото, защото животинската храна често пъти се обработва с химикали. Освен това и селскостопанските култури се обработват с пестициди, които навлизат в организма с плодовете, зеленчуците и зърнените храни, които консумираме. Ето защо купуването на екологично чиста храна, когато това е възможно, е за препоръчване. Преди да пиете или готвите с чешмяна вода, тя трябва да бъде пречистена.


>>>>	Добавки

	Съществуват много хранителни вещества, които могат да помогнат за лечението на последствията от химическите въздействия. Тъй като излагането на химически вещества действа върху различните хора по различен начин, и препоръките са различни. Някои от добавките, които са доказали ползата си, са витамините C и E, L-глутаминът, карнитинът, глюкозамин сулфатът, магнезият и свързаният манган.


>>>	Какво да се избягва

	Хората могат да направят много, за да сведат до минимум токсичността на околната среда. Ако подозирате, че страдате от екологично замърсяване, опитайте ефекта от отстраняването на подозрителните продукти от вашето обкръжение, съдържащи вредни химикали. Трябва да се избягват пластмасовите кутии, както и храната, покрита с пластмасово покритие и обработена в микровълнова печка. Ако все пак това се наложи, използвайте безвредни съдове. Ограничавайте се в поемането на животински мастни продукти, защото те съдържат токсични химикали, включително и диоксин. Синтетичните есенции в тоалетните продукти — парфюми, лосиони за след бръснене, също могат да навредят. Добре е да се купуват неароматизирани продукти и да се добавят чисти естествени аромати. Горещият душ образува пара, която излъчва хлорни съединения, които ние вдишваме. Един прост начин за намаляването на вредното им въздействие е монтирането на въглероден филтър за душ. Убедете се, че поне спалнята е единствената стая в жилището ви, където няма токсини.
	Не пренебрегвайте и навиците си за придвижване. Знаете ли, че замърсяването, причинено от автомобилите, въздейства на хората много повече, когато те са в тях, отколкото на тези отвън? Винаги дръжте прозореца отворен. От полза са и най-новите модели на въглеродните автомобилни филтри. И накрая, ако предпочитате джогинг, опитайте се да намерите пътища далеч от автомобилния поток. Не е желателно да подкопавате здравето си, когато сте ангажирани със здравословна дейност.


>>>	Преглед на леченията

	Топлинношоковата дезинтоксикация и биотоксичната редукция предизвикват успокоение при хората с екологични заболявания. И двете програми изискват ръководството на опитен терапевт.
	След като знаем, че много храни съдържат химикали, които отслабват имунната система, за препоръчване са плодовете, зеленчуците и зърнените храни, отгледани естествено, екологично хранените птици, пречистената вода и избягването на храните, съдържащи синтетични добавки или други химични субстанции.
	Допълнителните хранителни вещества, полезни за възстановяването от пораженията на химическото въздействие, са витамините C и E, глутаминът и карнитинът.
	Мерките за отстраняване на токсичните субстанции от околната среда включват избягването на храни, обработени в микровълнова печка и покрити с найлон, купуването на неароматизирани тоалетни продукти, употребата на въглероден филтър за душ и отварянето на прозорците на колата, когато карате.


>>	Очни заболявания
>>>

	Очите са част от тялото, която лесно може да се приема като даденост, докато се появи проблем. Повечето проблеми, които имат хората с очите си, се появяват постепенно и обикновено в началото не предизвикват много симптоми. Затова без редовно посещение при лекар не може да се реагира незабавно на измененията в ранен стадий. Конвенционалната медицина има склонност да прилага само временни решения, които впоследствие задълбочават проблема и усложняват лечението. Важно е да се знаят повечето общи неразположения и влиянието им върху очите, защото дадено неразположение впоследствие може да прерасне в тежко и дълготрайно заболяване.


>>>	Какво може да не им е наред на очите

>>>>	Катаракта (перде)

	Тя настъпва, когато лещата на окото се замъгли, явление, дължащо се на течност около нея, на лошо кръвообращение или на хранителна недостатъчност. Катарактата може да наруши детайлното зрение, като предизвика замъгляване на образа и пречи на светлината да проникне през лещата. Заболяването има склонност да се влошава с времето — дори в краен случай да достигне до границата на слепотата. Катарактата може да порази едното или двете очи.


>>>>	Глаукома

	Подобно на катарактата, това заболяване също предизвиква постепенна загуба на зрение, като въздейства първоначално върху периферното зрение. Оптичният нерв е доста чувствителен и може да се влияе от течност, слънчева светлина, инфекции, проблеми с кръвообращението, токсини и от хранителен дефицит. Когато този нерв е увреден, налягането върху окото прогресивно нараства. Това предизвиква постепенна загуба на зрението и ако не се назначи правилно лечение, може да доведе до слепота. Всъщност глаукомата е една от принципните причини за слепотата в САЩ.


>>>>	Дегенерация на макулата

	Друга основна причина за слепотата е заболяване, появяващо се след разрушаването на малка площ в центъра на ретината, наречена макула. Това е заболяване, срещано преди всичко при по-възрастното население и се появява по различни причини, включително и хранителен дефицит, проблеми в кръвообращението и атеросклероза. Също така влияние оказва и въздействието на електромагнитните полета, най-вече прекомерното използване на компютър.


>>>>	Миопия

	Това е състояние, познато като късогледство. Появява се, когато лещите на окото станат неподвижни. Следователно светлината, проникваща в окото, достига прозрачност пред ретината, а не върху ретината, където нормално се фокусира. Това затруднява виждането на предмети, които са далеч.


>>>>	Хиперопия

	Тя се получава, когато лещата на окото застава от другата страна. Резултатът е далекогледство. В този случай светлинната вълна се настройва за образи зад ретината. Следователно човекът, болен от хиперопия, има проблем с виждането на образи на близко разстояние.


>>>	Симптоми

	Един от общите симптоми на всички горепосочени неразположения е нарушението на зрението, независимо дали се отнася за способността да се виждат предмети наблизо или надалеч, или за постепенната загуба на зрението. В случаите на глаукома се наблюдават и допълнителни симптоми, включващи главоболие, болки в очите, зачервяване, гадене, повръщане и ненормално разширена зеница.


>>>	Лечение
>>>>

	Конвенционалното лечение за очните неразположения включва хирургична операция, лекарствена терапия и коригиращи приспособления. Операцията се използва обикновено в случаите на катаракта и глаукома. Но при тях има определен риск заболяването да не се отстрани. Лекарствената терапия, използвана при случаите на глаукома, може да предизвика сериозни странични въздействия, като астма, депресия, загуба на либидото и повишен холестерол. Тя също не гарантира излекуване. При използването на корективни приспособления и при късогледството, и при далекогледството има тенденция към влошаване на състоянието на мускулите около очите, тъй като те са свързани с предписаните лещи, подобряващи зрението. Традиционната медицина въобще не може да се справи с макуларната дегенерация и я приема за нелечимо страдание.
	Някои природни лечения не само предотвратяват и подобряват състоянието на болния, но и лекуват. Те могат да предизвикат положителни резултати по много по-лек за организма начин, отколкото конвенционалното лечение. Ето някои от тях:


>>>>	Хранене

	Храненето е ключът към решаването на проблемите, свързани с очите. То не само помага за коригирането на нарушенията, но и предпазва от появяването им. Имайте предвид, че очите са зависими от храненето на тялото. В частност очите разчитат на черния дроб, бъбреците и кръвообращението за отстраняването на токсините от кръвта и за разграждането и доставянето на необходимите хранителни вещества.
	Витамините и минералите, свързани с грижата за очите, са витамин E и витамин D за общо поддържане на здравето им, витамин A за правилен метаболизъм в черния дроб и храносмилане, витамин C за отстраняване на токсините в кръвта, глутадион за отстраняване на излишната течност, селен и каротеноиди, ниацин за повишаване на кръвообращението, всички витамини от B-група, омега-3 и 6 мастни киселини (намиращи се в рибените масла) за намаляване на възпалението и магнезий и калций, намиращи се в равновесие, за правилен мускулен контрол. Въпреки че тези хранителни вещества могат да бъдат намерени под формата на хранителни добавки, добре е да ги получаваме и с храната. Бедната на мазнини и лишена от млечни продукти вегетарианска храна е отлична за снабдяване на веществата, необходими за правилната грижа за очите. Морковите, листните зеленчуци (като зелено цвекло, спанак и броколи) и жълтите, зелените и оранжевите плодове (под формата на прясно изцедени сокове) са отличен източник на витамин A. Богатите на сяра плодове, яйцата, чесънът и аспержите повишават съдържанието на витамин C и E в организма.


>>>>	Билки

	Билките допълват хранителните вещества, получени от храната. Към тях се отнасят главно тези, които подобряват кръвообращението така, че до окото да достигнат повече хранителни вещества. Това са гинко билоба, готу-кола и плодове глог. Същият ефект може да се постигне с обикновените подправки майоран, лют пипер, джинджифил и чесън.
	Боровинката, екстрактът от борова кора и гроздови семена могат да се използват за засилване на капилярите, които снабдяват окото с течност, и да помогнат в профилактиката на лещата. Препоръчителна доза е 120–160 мг дневно.
	Капките за очи диагаку и ши-ху са китайски билки, полезни за лечението на сухи или възпалени очи. За корекция на катаракта са полезни китайските билки занг-ян и минг-му.
	Lycium rehmannia (мерджанче) е билката, поддържаща състоянието на ретината.


>>>>	Лечение на зрението

	Д-р Робърт Майкъл Кеплан, автор на книгата „Силата, скрита в очите ви“, е поведенчески оптометрист, който практикува лечение на зрението. Според него един от най-добрите методи за корекция на проблемите със зрението на емоционално и физиологично ниво е дишането. Техниката, която препоръчва той, е интегрирано дишане. Този метод включва вдишване и издишване с последваща пауза. Изпълнява се от три до пет пъти последователно и бавно, за да се избегне хипервентилацията.
	След това основно упражнение следва процедура, наречена кръстосване на очите. Докато класическата терапия предупреждава хората да не си кръстосват очите, за да не останат в това положение, Кеплан вярва, че това, когато се прави свободно и без напрежение може да подобри здравословното състояние на зрението. Най-лесният начин да си кръстосате очите е да доближите палеца си на разстояние 20 см над тях. Фокусирайте погледа върху пръста и ще забележите как всичко зад него се раздвоява. Това е добър знак, че лявото и дясното око действат еднакво.
	Кеплан вярва, че упражнението за кръстосване на очите повишава способността за концентрация, защото като привеждате лявото и дясното око навътре, вие се вглеждате навътре в себе си. Това е ценно упражнение за деца, които развиват зрението си, за хора, на които им прилошава, когато четат в превозно средство, и за тези, които имат затруднения с концентрацията и стрес от работата с компютър или четенето на книги за определен период от време.
	Кеплан предлага лесно практикуваща се през деня хигиена на очите. Първо, препоръчва почивки по време на работа. Човек трябва периодично да вдига погледа си от компютъра или книгата и да го фокусира на разстояние. Друг съвет за подобряване на зрението е да се пише върху наклонена, а не плоска повърхност. Това предотвратява привеждането, което напряга шията и раменете и ограничава кръвния поток в очите. Освен това е важно и доброто осветление. Най-накрая, важно е на всеки двадесет минути да се раздвижва тялото, за да се увеличи нервния импулс от гръбначния мозък до раменете и шията. Кеплан обяснява, че след практикуване на зрителната терапия хората могат да намалят диоптъра си. Терапевт, занимаващ се със зрителна терапия, може да доведе до намаляване на предписаните диоптри. Така се подобрява зрението.


>>>>	Повече упражнения за очите

	Упражненията могат да бъдат полезни за лечението на конкретни заболявания. Ежедневната активност се препоръчва за подобряване на вътрешното очно налягане и кръвообращението. Тя може да бъде под формата на бързо ходене. В индивидуалните програми могат да бъдат включени специфични упражнения, например:
	За подобряване на периферното зрение си представете часовник. Завъртете очите по посока на часовниковата стрелка от 12 до 9 и обратно. След това ги придвижете в обратна посока от 12 до 3 и обратно. Това трябва да се прави без очила с помощта на палеца като водач. По време на упражнението човек трябва да е внимателен към предметите в зрителния обхват. Може да се изпълнява три пъти дневно.
	За засилване на мускулите в и около окото фокусирайте погледа върху предмет и го доближавайте, докато обектът се замъгли. В тази точка спрете и дишайте дълбоко, докато се проясни. След това обектът може да се придвижи по-близо и процедурата да се повтори.
	Друго упражнение, заздравяващо мускулите, е сядането в средата на стаята и без да се движи нищо друго, освен очите, да се погледне тавана и да се проследи с поглед по права линия пътя до пода. Това може да се повтори няколко пъти. Същото може да се направи и в посока от едната до другата страна. По време на това упражнение трябва да се диша дълбоко.
	За да се освободи напрежението в очите, покрийте ги с дланта на ръцете. Представете си спокойно място и дишайте дълбоко. Някой може да си представи времето, когато зрението му е било по-добро.
	Масажът може да повиши кръвообращението на шията и следователно на очите.


>>>>	Допълнителни терапии

	За намаляване напрежението и за подобряване на зрението понякога се използват иглотерапията и акупресурата. Терапевтите прилагат натиск в специфични точки около очите и освобождават енергийните пътища, свързани с очите и меридианите на стомаха, пикочния мехур и жлъчния мехур. При проблемите, свързани с очите, се използва и рефлексологията. Специалистите по тази техника обясняват, че на стъпалото се намират рефлексни точки, разположени между втория и третия пръст, и когато те се масажират, може да се отстрани блокировката на нервния импулс към очите. Техниките на биологично обратната връзка помагат в регулирането на фокусирането и за мускулното движение, подобрявайки по този начин зрението. Те се изпълняват със специални инструменти, използващи звука, за да приучат мускулите да се контролират.


>>>	Какво да се избягва

	Определени храни и фактори на околната среда могат да бъдат вредни за очите и да се проявят като нарушение на зрението. Те включват синтетичните подсладители, тъй като те съдържат токсични вещества, които влияят зле на оптичния нерв; кофеин, влияещ на кръвообращението. Алкохол, защото вреди на дейността на черния дроб; захар — засяга ензимното действие; лактоза, форма на захар, намираща се в млечните продукти; тютюн; стероиди; токсина живак, намиращ се в амалгамата на зъбните пломби и влиянието на пряката слънчева светлина, която може да нанесе окислителни увреждания на очите.


>>>	Преглед на леченията

	Хранителните вещества, важни за здравето на очите, включват витамините A, C, E и D, глутадион, селен, каротеноиди, ниацин, всичките витамини от B-групата, омега-3 и 6 мастни киселини; магнезий и калций в балансирано количество.
	Някои билки помагат на очите, като подобряват кръвообращението. Това са гинко билоба, готу-кола и глог.
	Областта на зрителната терапия предлага упражнения и съвети, отнасящи се до начина на живот, които засилват зрението. Ежедневната активност е важна за вътрешномускулното налягане и подобрява кръвообращението. Специфичните зрителни упражнения могат да помогнат за решаването на конкретните проблеми.
	Акупунктурата, акупресурата, рефлексологията и биологично обратната връзка са други често срещани техники, използвани за подобряване на зрението.


>>	Треска (висока температура)
>>>

	Обратно на това, което повечето от нас си мислят, температурата в действителност ни е приятел и ни съобщава кога тялото ни се намира във вътрешна криза. Това „горещо“ чувство, което изпитваме, е индикация, че тялото ни работи упорито, за да изгори патогенните микроби. Обаче температурата, която продължава дълго време, може да се окаже опасна и да предизвика конвулсии и дори смърт.
	Дефиниция за температура е ненормалното повишаване на телесната температура. Някои смятат, че температурата е висока, когато надхвърля 37,8 ˚C. Други приемат за висока температурата, която е по-висока от ежедневната нормална телесна температура.
	Високата температура е причинена от инфекциозни агенти, като бактерии, вируси и други микроби и от неинфекциозни агенти, като възпаление и имунен отговор. Тя може да се предизвика от спортна активност, нервност, дехидратация, рак, анемия, невропатия и лекарства.


>>>	Лечение
>>>>

	Понеже високата температура е част от оздравителния процес на организма, не е задължително да се цели понижаването й. Ако лекото или умерено повишаване е причинено от грип или настинка, можете да й помогнете да прочисти организма ви, като консумирате храни под формата на сок, богати на хлорофил, витамин C и други антиоксиданти. Запазете аспирина или тиленола за случаите, когато температурата продължи повече от един ден или е много висока.
	Забележка: Аспиринът се свърза със сериозното заболяване, познато като синдром на Рей при децата и подрастващите, приемали аспирин при грип и варицела. Консултирайте се с лекар, преди да дадете аспирин на дете.


>>>>	Хомеопатия

	Лекарите хомеопати опират лечението си на специфичните симптоми и конкретните усещания на пациента. Ето някои лекарства, които те използват в случай на висока температура.

#	Аконитум
	Температурата се появява внезапно след излагане на студ, сух вятър и се повишава бързо през първите няколко часа, като достига 38˚C или 39˚C. Пациентите се чувстват неспокойни, напрегнати и се страхуват, че никога няма да се излекуват.

#	Беладона
	Ако аконитумът не повлияе в течение на 12 часа, хомеопатите предписват беладона. Индикациите за това лекарство се свързват със суха и гореща кожа. Покритите места се изпотяват, а краката остават леденостудени. Не се чувства жажда и езикът е яркочервен. Проявява се изключителна чувствителност към светлина, шумът и движението могат да причинят пулсиращо главоболие. Това е лекарство за висока температура, придружена от конвулсии и халюцинации.

#	Бриония
	Брионията е за суха кашлица, напукани устни, придружени от жажда. Симптомите се влошават при студен и сух вятър. За разлика от неспокойните пациенти, на които се предписва беладона, болните, приемащи бриония, са неподвижни, за да избегнат болката.


#	Гелсемиум
	Това е често използвано лекарство при пациенти с грип или летни настинки. Жълтият жасмин, от който се получава, прилича по външен вид на болния: унил, оклюмал, сънлив и жълт. Слабата енергия предизвиква летаргия и болки в крайниците. Температурата е ниска в началото, но остава за дълго време, придружена от тръпки и голяма жажда.


#	Баптизия
	Повишаването на температурата е внезапно и рязко и често пъти е придружено от настинка на червата. Появява се внезапно повръщане, лош, дъх, отпуснатост, зачервяване, нещастен вид. Симптомите се влошават към 11 часа. Емоционално пациентът се чувства изплашен и недоволен.
	_Вижте също:_ Настинка и грип.


>>	Фиброиди (фибромиоми) и маточно кръвотечение
>>>

	Всяка пета жена над 35-годишна възраст е поразена от фиброиди. Жените от афро-американски произход са най-предразположени към това заболяване. Фибромиома утери и лимома утери, медицинската терминология за фиброидите, представляват начало на тумори, произхождащи от мускулната тъкан, прикрепящи се към вътрешната или към външната страна на матката. Фиброидите обикновено се развиват при вариране на естрогенните нива в тялото и дават естествен ключ на организма да се справи с опасните токсини. Повечето пациенти са били подложени на нездравословни диети и спортни навици. Според азиатската медицина развитието на фиброидите е резултат от гневни емоции, продължителна или закъсняваща менструация или аборт. След аборт клетките от унищожения плод могат да останат в ендометричната стена и евентуално да послужат за основа на фиброидната продукция.


>>>	Симптоми

	Докато присъствието на малки фиброиди не може да се потвърди от симптоматични доказателства, то по-големите фиброиди, на които е нужно време, за да се развият, често пъти са придружени от агонизираща менструация, инфекции на отделителната система, хронично безплодие и маточни кръвотечения. Фиброидите, локализирани на мускулната стена на матката, не са свързани с маточното кръвотечение и затова рядко се отстраняват от тялото.


>>>	Лечения
>>>>

	Традиционната медицина обикновено следва един или два подхода. Първият, миомектомия, се използва, за да елиминира малки, безвредни фиброиди и не пречи на жената да ражда деца. Хистеректомията се предписва на жени с напълно развити фиброиди и страдащи от хронични симптоми като тежък кръвоизлив. Значителен процент от изпълнените хистеректомии са напълно излишни и в действителност много опасни. Освен многото физически усложнения хистеректомията може да окаже силно физиологично отклонение. Още повече че при 750000 хистеректомии, направени за една година, 2500 са с летален изход.
	Последните статистически данни показват, че развитието на фиброидите е реалност при над 40% от жените. Друго предвиждане гласи, че ако конвенционалната медицина продължи да се осланя на хистеректомията, много е възможно след няколко години една трета от жените да са претърпели операция, преди да навършат 60 години. Ясно е, че трябва да се търсят нови терапии.


>>>>	Миомна коагулация и възстановяване

	Много често лекарите, лекували жените, претърпели хистеректомия, не са им предложили алтернативно решение. За съжаление обществото не е запознато с ползата от съвременната лазерна процедура, известна като миомна коагулация или миелосис. Миомната коагулация е създадена в Европа, където фиброидите се елиминират с помощта на специални лазери, пробождащи и изпразващи тумора. Операцията е ефикасна, защото затваря притока на кръв към фиброида, след което туморът може да бъде разрязан. След оттичането на течността остава безвредна тъкан, която не се нуждае от екстракция.
	Тази техника в момента се специализира от американски лекари, като броят на ефикасните операции продължава да нараства. Понеже стената на матката е омаломощена от процедурата и не е в състояние да задържи бременност, вероятните кандидатки за миомна коагулация са тези, които нямат планове за постоперативна бременност. Освен това процедурата се прилага само когато туморът е по-малък от 15 см в диаметър. Фиброидите, надвишаващи този размер, се обработват с лупрон, лекарство, намаляващо произвеждането на естроген в тялото и причиняващо свиване на тумора с 30–50%. Фиброидната редукция остава само за кратко време, но през този период миомната коагулация може да бъде извършена и да намали фиброида с над 75%. Когато това се случи, изчезва изведнъж и маточното кръвотечение.


>>>>	Хранене, хранителни добавки и упражнения

	Развитието на фиброидите може да се намали с промяната в храненето. Жените, желаещи да намалят размера на фиброидите или да предотвратят техния растеж, трябва да въведат големи количества протеин в храната си. Но той трябва да произлиза от здравословни източници — пълнозърнести храни, като quinoa, amaranth (видове ориз), просо, елда, овес, кафяв ориз. Бобовите култури също действат профилактично срещу образуването на фиброиди. Соевите продукти, в това число соя, тофу, соево мляко и темпе, са добър източник на изофлавоноиди, за които е известно, че спират растежа на туморите. Значителен брой бобови, включително черният боб и грахът, се използват за приготвянето на различни ястия и представляват добър протеинов източник.
	Освен консумацията на съответните количества протеин е важно да се изпива минимум литър пречистена вода на ден, за да се предизвика правилно функциониране на бъбреците и червата. Органите, участващи в отделителните процеси, могат да улеснят отделянето на излишния естроген и следователно да намалят възможността за развитие на фиброидите. Приемането на голямо количество целулоза също спира растежа на фиброида поради естрогенредуциращите си свойства. Цитрусовите плодове и горските плодове, съдържащи големи количества витамин C, могат впоследствие да стабилизират естрогенните нива в организма.
	Понякога обилните маточни кръвотечения са предизвикани от чернодробно отравяне и могат да бъдат лекувани ефикасно с въздържане от храна за пределен период от време. Обърнете се към лекар по този въпрос. Комбинирани с известен хигиенен режим, временните пости също повлияват положително симптоматичното кървене, особено в случаите, в които е необходима хоспитализация. Добавките от мастноразтворим течен хлорофил също са демонстрирали способността си да лекуват случаите на извъннормално кръвотечение. За постигането на възможно най-добри резултати са необходими две или три капсули два-три пъти дневно. Освен това балансирана смес от естествени органични масла, включващи лен и пореч, може да засили матката и да я предпази от хронични кръвоизливи.
	Жените, при които маточните кръвоизливи са придружени от анемия, трябва да включат в храната си и желязо. Добре е да потърсите лекарска помощ и да спазвате предписаните ви дози, тъй като излишното количество желязо се свързва с рак и сърдечни заболявания. Витамин E трябва да се приема по 400 единици на ден, докато 1000 мг витамин C с биофлавоноиди — пет пъти дневно. Последните медицински изследвания свързват симптомите на маточното кръвотечение с дефицита на витамин A. Препоръчва се неговата ежедневна консумация. Другите хранителни добавки включват 100 мг масло от нощна свещ три пъти на ден и силициев двуокис.
	Включването и на физически упражнения в дневния режим може да засили отделянето на естроген от тялото, което от своя страна намалява опасността от развитие на фиброиди.


>>>>	Билкови лекарства

	Съществуват няколко билкови лекарства, които облекчават фиброидните симптоми. Петнадесет капки овчарска торбичка, приемана на три пъти дневно, подпомагат контролирането на маточното кръвотечение, докато билката бял ясен облекчава намаляването на фиброидите. Корените от фалшив еднорог са полезни при лечението на тежки кръвоизливи. Петнадесет капки се смесват с вода и се приемат през час. Китайската билка донг куай, която съдържа полезни фитоестрогени и действа като мускулен релаксант, е показала способността си да облекчава схващания, свързани с фиброиди. Тази билка може да се консумира в количество 500–100 мг дневно. Друга китайска билка, хан ман чу, позната като войнишка трева, повишава дейността на далака и матката и може да се справи с тежки кръвоизливи. Някои други билки, предписвани обикновено от холистичните терапевти за лечение на фиброиди и маточно кръвотечение, са червената малина, белият равнец, бяла мъртва коприва, хидрастисът, майчиният лист, джинджифилът и др.


>>>>	Хомеопатични лекарства

	Хомеопатичното лекарство аурум муриациум може да помогне за намаляването на размера на фиброидите, при положение че пациентът не страда от други странични симптоми като кръвоизлив например. Хидрастинум муриацикумът е показал способността си да намалява размера на по-големите фиброиди, които оформят вътрешността на маточната стена. Фиброидите в това място често пъти натоварват пикочния мехур и предизвикват често уриниране и болка.


>>>>	Акупунктура

	Акупунктурните точки, отговарящи на матката, са локализирани по глезена. Електрическата иглотерапия се използва за отстраняване на фиброидите. Вярва се, че електрическият ток предизвиква стимулация, водеща до отстраняване на фиброидите от маточната стена.


>>>	Какво да се избягва

	Както обсъдихме по-горе, главните хранителни източници на протеин са пълнозърнестите и бобовите храни. Ако консумирате месо, ограничете количеството до 100 г на ден. Освен това месните продукти трябва да са от здрави източници. Избягвайте да консумирате месо от животни, които не са отглеждани на свобода или не са хранени с трева. Месото от животни, инжектирани със синтетични хормони и антибиотици, е доста вредно за човешкия организъм.
	Важно е и да се избягват храните, богати на мазнини, тъй като те са естрогенни стимулатори. Изследванията свързват затлъстяването с повишената естрогенна продукция в тялото. Черният дроб, който помага в елиминирането на излишния естроген, може да се запази, като се избягват пържените храни, нерегистрираните лекарства, кафето, алкохолът и преработените и рафинирани храни. Другите храни, които също трябва да се избягват, са диетичните напитки, пицата, поничките, сладкишите и картофеният чипс.


>>>	Преглед на терапиите

	Стандартните медицински терапии на фиброиди включват миоктомията за отстраняването на малки безобидни фиброиди и хистеректомията за отстраняването на напълно развити фиброиди, придружени от тежки хронични симптоми. Последният метод невинаги е наложителен и тъй като може да предизвика сериозни последици, преди това трябва да се използват алтернативни терапии.
	Миомната коагулация и възстановяване представлява хирургична техника, при която туморът се изсмуква от лазер. Когато се изпълнява от опитен лекар, тя е значително по-безопасна от стандартната хистеректомия.
	Храненето със здравословни протеини и пиенето на два литра вода ежедневно, както и концентрирането върху цитрусови плодове и други храни, богати на витамин C, могат да създадат вътрешна среда, по-малко предразположена към нарастване на фиброиди.
	Краткото постене и течният хлорофил също намаляват маточния кръвоизлив.
	Витамин E, C и A, както и маслото от нощна свещ и силициевият двуокис предлагат допълнителна защита.
	Упражненията понижават естрогенните нива и по този начин намаляват възможността от развиване на фиброиди.


>>	Проблеми на стъпалата на краката
>>>

	Хората приемат краката и стъпалата си за даденост, докато не им се случи нещо и личната им транспортна система престане да работи добре. Истината е, че проблемите, свързани с краката и стъпалата, поразяват всяка година много хора. Най-общо казано, повечето проблеми с краката и стъпалата са предотвратими или могат да бъдат излекувани ефикасно с прости домашни лекарства. Понякога състоянието изисква професионално ръководство. За щастие съществуват няколко холистични лечения, които могат да помогнат.
	Понеже, всички зависим много от нашите крака и стъпала, заслужава си да се запознаем с общите заболявания, от които те страдат, и как най-добре да ги предпазим и лекуваме.


>>>	Видове проблеми

>>>>	Периферна невралгия

	Периферната невралгия се характеризира с парещи, пробождащи, туптящи или сърбящи усещания в краката. Това състояние обикновено започва с чувствително нарушение на сетивната функция на моторните нерви. Неправилното функциониране на тези нерви може да бъде предизвикано от нарушения в обмяната на веществата, като диабет и други заболявания. Пациентите с диабет са склонни към крайни случаи на невропатия, често пъти свързани с отмаляване на долните крайници. Когато се преустанови правилната инервация, тъканите имат склонността да се накъсват, като оставят външните части на краката възприемчиви към ожулвания, рани и охлузвания. В светлината на факта, че приблизително 20 хил. диабетици претърпяват ампутация на крайниците всяка година, намирането на лечение на тези проблеми е от изключителна необходимост.
	Други нарушения на метаболизма, отговорни за периферната невропатия, са понижената или повишената активност на щитовидната жлеза. И пациентите с бъбречно, чернодробно заболяване, или хепатит A, B и C имат склонността да страдат от леки случаи на изтръпване или бодежи. Травмата на нервите може да бъде следствие от най-обикновени форми на травма, включително и удряне на крака. Освен това токсичните химикали и лекарствата от рода на пестицидите, антидепресантите и най-вече за химиотерапия също предизвикват периферна невропатия.
	Последните нововъведения в съвременната технология не дават възможност на лекарите да открият произхода на невропатията, чрез анализиране двигателните и сензорните нерви. Методът за изследване на болка с помощта на игла е силно остарял. Новите холистични и ненатрапчиви техники снабдяват лекарите с компютъризиран анализ на стъпалото, който проследява периферните нерви до техните корени в гръбначния стълб. Съвременните инструменти са в състояние да определят дали невропатията на пациента е резултат от интоксикация с тежки метали, от пломбите с живачна амалгама или от прекаленото излагане на въздействието на олово, кадмий и арсеник. Хората могат да бъдат изложени на тези вредни елементи, просто като пият нефилтрирана чешмяна вода. Тъй като металът се натрупва в тялото, нервите на долните крайници започват да дегенерират и периферната невропатия се усложнява. Продължителното излагане на тези рискове изисква да се обърне веднага внимание, преди увреждането да стане необратимо. Живачните пломби са извадени от употреба и заменени с по-безопасни вещества, а натрупаните тежки метали могат да се изтеглят от организма посредством хелацио-терапия.
	Ето две холистични лекарства, доказали изключителната си ефикасност при лечението на невропатии: озонова терапия и витамин C. Озоновата терапия облекчава отстраняването на отровите от тъканите, като повишава еластичността на червените кръвни клетки, които са в състояние да преминават през малките артерии и да нахранят нервните клетки. Витамин C терапията може да се окаже дълбоко въздействие върху всяка тъкан в тялото. Този подвижен витамин действа като директен оздравяващ агент или като коензим, улесняващ химичните процеси в тялото.


>>>>	Външни проблеми

	Хората със здрава и атлетична фигура, например бегачите на дълги разстояния или спортистките по бързо ходене, често пъти са предразположени към външни наранявания на краката и стъпалата.

#	Мехури
	Понякога нов чифт обувки може да причини мехур. Местата, които са подложени на охлузвания, трябва да се третират с препарата суперскин — сравнително ново лекарство с доказан ефект при външни възпаления на стъпалата. Суперскин е течност, която се нанася чрез втриване в кожата. Преди да се използва този продукти, трябва да се направи тест за наличие на алергия.

#	Рани
	Потърсете медицинска помощ за сериозни рани, при които може да възникне инфекция. По време на първоначалното лечение е за препоръчване да се направи мокра превръзка, която позволява на разреза да достигне необходимото ниво на изсушаване. След като това се постигне веднъж, раната може да се покрие с омекотяваща превръзка, която позволява оттичането й. Витамин E, алое вера и витамините A и D са някои от естествените вещества, които могат да се използват при тези превръзки. Лечебната сила на витамин E е показана в едно изследване, проведено върху пациенти, страдащи от гангрена. Учените заключват, че дори и при напредналите форми на това заболяване раните могат да се третират с големи дози витамин E.
	Лечението на раните вътрешно включва големи дози витамин C, въведен по венозен път. Освен това венозната озонова терапия може да елиминира вирусите, гъбичките и бактериите, които биха могли да попречат на оздравителния процес. И накрая, локалното прилагане на озон във вид на озон/кислородна смес, намираща се в пластмасова опаковка под формата на балон, може да се приложи за допълнително очистване на кожата. Озонът е широко популярен в Европа, където се използва при лечение на дълбоки изгаряния.

#	Брадавици
	Брадавиците се предизвикват от вирусна инфекция, която преминава през имунната система на тялото и нарушава доставката на Т-клетки. Това са клетки, предназначени да се борят с този тип нашественици. При отслабена имунна система те не са в състояние да изпълняват задълженията си и следователно вирусните нашественици са в състояние да образуват малки тумори по повърхността на кожата. Брадавиците, растящи от вътрешната страна на стъпалото, се наричат плантарии. Лечението им протича на два основни етапа. Първо, имунната система се нуждае от подсилване с витаминни и минерални добавки и от намаляване на стреса. Външното лечение е вторият подход. Външната употреба на салицилова киселина е стара терапия, която се предписва все още. Но по-новите лекарства, включително и озоновата терапия и употребата на течен азот, са доказали своята по-голяма ефективност.

#	Суха кожа по стъпалата и краката
	Това състояние навярно се причинява от лошо хранене или от неправилно кръвообращение. Едно просто, домашно приготвено средство може да послужи като евтин и ефикасен заместител на скъпите фармацевтични продукти. Повечето готови овлажняващи средства съдържат хидрогенизирани растителни масла и вещества, които ефикасно могат да бъдат заменени с някои домашни продукти. Шафрановото и слънчогледовото масло са идеалните овлажнители, а сместа от растителни мазнини и масла от витамините E, A и D е друг ефикасен лек за суха кожа. За да се запазят свойствата й трябва да се съхранява в хладилник.
	При употребата на домашно приготвен мехлем се поставя малко от него направо върху кожата. За получаването на максимални резултати, нанасяйте мехлема веднага след баня, докато кожата е все още влажна. По този начин влагата се покрива със слой мазнина.

#	Калуси и мазоли
	Калусите се развиват само по долната част на стъпалото (петата), а мазолите се образуват по горната, страничната или долната част на стъпалото. Калусите са дебели натрупвания на мъртва тъкан, докато мазолите произхождат от калцинирани издатини на костта, които или се притискат към кожата от вътрешната част на стъпалото, или получават външен натиск от обувката, земята или друг пръст на крака. И понеже мазолите и калусите са преди всичко от мъртва тъкан, те не са опасни и могат да бъдат отстранени с помощта на пемза или други абразиви. Металът може да нарани кожата и да предизвика инфекция, затова препоръчително е да се избягват каквито и да е метални инструменти. Освен това, преди да използвате пемза или друго приспособление, трябва да почистите стъпалото с кислородна вода или спирт, за да отстраните възможността от бактериални или вирусни инфекции. В повечето случаи получаването на мазол може да бъде предотвратено от избирането на обувки, които не стягат и не притискат пръстите. Ортопедичните стелки също предпазват от образуването на калуси и мазоли от долната страна на стъпалото. Ако това не помага, може би се нуждаете от ортопедично устройство, което да коригира неправилното разположение на костите. Понякога образуването на калуси и мазоли по стъпалото може да е предизвикано от неправилната стойка. Например, ако гръбначният стълб, шията, главата или малкият таз са изместени дори с много малко, това оказва влияние върху походката ви и прилага допълнително натоварване върху стъпалото, което води до образуването на калуси или мазоли. Около два процента от мазолите или калусите се нуждаят от професионално внимание. Хирургичната операция би трябвало да се избягва, ако това е възможно, тъй като не дава гаранция за излекуване. За съжаление в много случаи операцията на стъпалото оставя болезнена петата.

#	Обриви
	Понякога при контакт с някои видове сапун или прах хората получават обриви с мехури. Сместа от течно алое и пречистена вода, намазана върху бинт или марля, може да се окаже ефикасна при лечението им. Основна част от процеса на лечение е даването на възможност за изпаряването на разтвора направо от кожата. След като изсъхне, лекарството трябва да се намаже повторно и възпалението изчезва. Важно е отстраняването на изсъхналия компрес от раната, за да не залепне върху нея. При обрив, когато мехурите са изчезнали напълно, успокоение може да се получи чрез венозна терапия с витамин C. По-сложните случаи се нуждаят от озонова терапия.

#	Стъпала на спортист
	Това е една често срещана кожна инфекция, която обикновено е продукт на слаба имунна система, повишена киселинност и топла и влажна среда. Действието на Т-клетките може да се засили, когато се намали стресът, а хранителните добавки и озоновата терапия стимулират имунната система. Много важно е краката да се поддържат хладни и сухи, да се сменят мокрите чорапи и да се избягва употребата на талк-пудра. В нея често се съдържа азбест, който може да се абсорбира от белите дробове и в един момент да доведе до заболяване.
	Сега има нови материи за чорапи, които предотвратяват задържането на пот. През зимата материите термостат и термакс могат да поддържат краката сухи и топли, докато през лятото е препоръчително да се използва кулмакс.
	Понеже в основата на това заболяване е киселинната среда, трябва да бъдат отстранени храните, които образуват киселини, например червените меса. Други храни, които трябва да бъдат изключени, са богатите на фосфати, като газирани напитки, сладки и пържени храни. Полезно е включването в хранителния порцион на култивирани храни — кисело мляко, тофу или кефир, както и пиенето на много вода за отстраняване на токсините.
	За препоръчване са билките с антигъбично действие. Локално може да се приложи кожният гел от алое вера или мехлемите, съдържащи котешки нокти, ехинацея или масло от чаен храст. Също така помагат смирната или хидрастисът на прах, посипани върху стъпалата и покрити с чорап.
	Друг начин за лечение на заболяването е чрез магнити. Привържениците на този метод обясняват, че магнитите са ефикасни поради увеличаването на притока на кислород към мястото, създаващо среда, която не е благоприятна за патогенните микроорганизми.
	Лющенето на гъбична основа може да се дължи на дехидратация на кожата и е сигнал за ниското съдържание на незаменими мастни киселини. Тук може да помогне маслото от нощна свещ.
	Също така е полезно гъбичките по стъпалата да се мият с негативно заредена вода, да се обуват памучни чорапи и да се ходи бос вкъщи, когато е възможно. Повторното инфектиране може да се избегне чрез подсилване на имунната система с полезни хранителни вещества.


>>>>	Болка в ставите

	Много възрастни хора страдат от артрит на долните крайници. Остеоартритите, които се развиват след продължително натоварване на ставите, могат да се предотвратят чрез поддържане на всички части на тялото в равновесие. Правилното равновесие на тялото включва лечение от опитен хиротерапевт или остеопат. Изследването на стъпалата също е наложително и в някои случаи се налага употребата на ортопедични стелки. Те помагат на много хора да елиминират ненужното натоварване и разтягане на краката. Упражненията за разтягане са важни за елиминиране на мускулните разтягания, докато затягащите упражнения помагат за балансирането на мускулните групи и предотвратяват разтягането на ставните връзки. При появили се вече ставни болки консумацията на някои хранителни добавки, като бор, глюкозамин сулфат, босвелия, витамин C и витамин E, може да помогне за преодоляването им. Освен това витамин C и озоновата терапия могат да обуздаят симптомите на остеоартрита.
	Ревматоидните артрити са заболяване, при което имунната система на самия пациент се обръща срещу организма, оставяйки костите и ставите на долните крайници предразположени към разрушаване. Когато тази форма на артрит е налице, се използват високи дози витамин C за предпазване на организма от по-нататъшно разрушаване. След като имунната система се успокои, може да се започне функциониране на по-спокойно ниво.
	На много хора през живота им се е случвало да им се подуе палецът на крака. Въпреки че много от тях вярват, че причината е в неудобните обувки, истината е, че това е наследствено предразположение. Да, неудобните обувки могат да улеснят възникването на този проблем, но трябва да е налице и наследствената предпоставка. Малките деца, обременени с тази наследственост, трябва да носят обувки с коригиращи стелки, които са в състояние да отстранят потенциалния проблем. Стелките за обувки, използвани през ранните стадии на развитие на заболяването, могат да предотвратят евентуална дегенерация на структурата на костта и да позволят преподреждане на костите. Краката на 12-годишното дете са почти напълно развити и тогава е значително по-трудно да се предотврати бъдещото подуване на палеца на крака. Независимо от това че заболяването настъпва обикновено в по-зряла възраст, предварителната употреба на съответните ортопедични подметки може да бъде ефикасна профилактика. Напредналата форма на заболяването често предизвиква артрит в ставите, който не може да се лекува по друг начин, освен с операция.
	Друго често срещано неразположение, което поразява стъпалото, е подаграта. Тази болест се проявява в обикновено в ставата на големия пръст на крака, глезенната става и петата. Когато бъбреците не са в състояние да асимилират пурините, намиращи се в някои храни, допълнителното натрупване на пикринова киселина навлиза в кръвния поток и предразполага организма към заболяването. Вегетарианците и хранещите се с месо са мишена на подаграта, тъй като в техните храни се съдържат небалансирани количества пурини, предизвикващи това заболяване. Някои примери за това са месото, пилетата, червеното вино, бирата, рибата, карфиолът и баклата.


>>>>	Враснали нокти

	Почти на всеки му се е случвало да му врасне нокътят на пръстите на краката. Този проблем е неприятен и болезнен. Най-лесният начин да се справим с постоянното врастване на ноктите е да не ги изрязваме заоблено. За съжаление повечето хора имат навика да отрязват само малка част от нокътя от двете страни позволявайки му по този начин да се врасне в плътта.
	За да се премахне врасналият нокът, вземете парче памук и го поставете между пръстите. Използвайте клечка за зъби и повдигнете врасналия нокът, като поставите памука под него. Вместо да се възпалява прилежащата кожа, нокътят ще расте над памучния дренаж. Памукът трябва да се сменя през няколко дни. Важно е да се знае, че врасналите нокти се превръщат в скъп и болезнен проблем, ако не им се обърне навреме съответното внимание.


>>>>	Спортни травми

	За нараняванията, които не се подобряват за 24 часа, трябва да се потърси медицинска помощ. Ето някои предложения, които могат да помогнат за затихване на болката при малки вътрешни наранявания (счупените кости естествено се нуждаят от професионално лечение). Първата стъпка в лечението на вътрешните наранявания е ледът. Поставете лед за десет минути, след това го отстранете също за десет минути, за да се предотврати замръзването на кожата. Ледената терапия трябва да продължи поне през първите два дни от настъпването на травмата или докато болката не престане. Понякога хората предприемат движения, преди да започне оздравителният процес, в резултат на което травмата се утежнява и подуването се появява отново. Ако изпитвате болка, важно е да поставите лед, но щом болката престане и започва оздравяване, трябва да се прилагат топли мокри компреси в продължение на 10–15 минути в областта на нараняването. Тази втора форма на терапия помага за кръвообращението и стимулира оздравителния процес. И така накратко, в началните стадии от нараняването се използва студена терапия, докато усещането за чувствителност по време на истинския оздравителен процес трябва да се третира с топлина.
	Друг важен елемент от оздравителния процес е изпълняването на необременени с тежести упражнения веднага след появата на нараняването. Важно е да се ангажират ставите и мускулите на краката, глезенът и ходилата в свободни упражнения; ако първоначалното движение причини болка, върху травмираното място трябва да се постави лед, за да изтръпне. След това придвижете мускулите и ставите в свободно движение. Тези движения ще помогнат на тялото да отстрани наранената тъкан и да предотврати появата на прилепване. Масажната терапия може да е изключително полезна при наранявания на мускулите, сухожилията или връзките на долните крайници. Допълнително лечение може да се получи с помощта на озонова терапия и витамин C.
	Четиридесет и осем часа след появата на спортното нараняване в дневния режим могат да бъдат включени умерено разтягащи упражнения. Те трябва да се изпълняват бавно и продължително с придърпване. Всяко упражнение трябва да трае около 20 секунди: не се използва изтласкващо движение. Правилно изпълнените разтягания подобряват кръвообращението в травмираната област, смекчават спазмите, като разтягат сухожилията и връзките до правилната им дължина. По този начин могат да се предотвратят и бъдещи спазми. След няколко дни се преминава към стягащи упражнения. Преди да започнете, трябва да определите всеки слаб мускул, който може да е довел до настъпването на травмата. След като го направите, можете да работите за възстановяване на равновесието на всички мускулни групи в тялото, за да бъде предотвратено бъдещо нараняване. Професионалното ръководство винаги е от полза при започването на упражненията, особено ако травмата е била сериозна.


>>>>	Вътрешни проблеми на стъпалата на краката

	Дисбалансът на петата може да е предизвикан от различни фактори, включително артритни глезени и стави, фасцити (възпаление на мускула под свода на ходилото) и шипове на петата и костта. Хората с дисбаланс на петата могат да получат облекчение от един нов продукт, малка еластична гривна, която може да стабилизира и глезена, и коляното. Когато не се лекуват множествените шипове по глезена, хората обикновено страдат също и от хронични коленни неразположения. Тя може значително да предотврати тези неразположения.
	Много хора погрешно считат, че шиповете по петата и костите са следствие от приемането на прекалено много калций, но истината е точно обратна. Когато калцият е недостатъчен, тялото го извлича от костите и го складира в петата и стъпалото. Той действа най-добре, когато се приема заедно с магнезий в съотношение 1500:750 мг. Ако киселините не са проблем, добавянето на солна киселина подобрява действието на тези минерали. Някои други хранителни вещества и билки имат аналгетични и противовъзпалителни свойства. Те могат да се използват самостоятелно или в комбинация за лечение на шипове. Витамин C успокоява подуването и работи най-добре с биофлавоноидите. Ежедневно е необходимо да се приемат около 2000–4000 мг витамин C и 100 мг биофлавоноиди. Един грам хрущял от акула допълнително може да помогне за успокояване на възпалението и болката. Градинският чай, розмаринът и алфалфата да се приемат под формата на чай. Алфалфата е полезна, защото съдържа калций. Пчелният прашец, корените от юка и дяволските нокти също могат да дадат идеален ефект. Външно може да се приложи горещо масло от ленено семе или рициново масло. Компресът от тях действа благотворно. Маслото се поставя върху затоплено парче плат и се увива около болния крак.
	Нараняванията на стъпалото водят често пъти до неправилна походка. Ф-скан е модерно диагностично устройство, което може да открие дисбаланса в стъпалото с помощта на изследвания на чувствителността към натиск. След това данните се обработват с компютри в цветни отпечатки. Анализират се от лекар, който дава обяснение защо пациентът изпитва болка при ходене.


>>>>	Проблеми с кръвообращението

	Разширените вени са най-често срещаният проблем, свързан с кръвообращението. Освен това много хора не са запознати с разнообразието от съществуващи алтернативни лечения. Общо казано, здравето на вените може да се подобри с поддържането на точно тегло с упражнения за кръвообращението и чрез приемането на храни и добавки, които поддържат черния дроб. Голяма част от кръвта преминава през черния дроб и ако той се запуши, това повлиява на цялата венозна система — прибавя налягане във вените, поврежда клапите им и резултатът е разширени вени.
	Храните, подхранващи черния дроб, са цвеклото, артишокът и плодовете с тъмни ципи и горските плодове, като боровинки, череши и тъмно грозде. Магарешкият бодил и глухарчето също са полезни за черния дроб. Готу-кола, конският кестен и Ruscus aculeatus (вечнозелен бодил) подпомагат стягането на вените. Допълнителният фосфор и витамините E и C може да бъдат полезни за вените на краката и стъпалата. При силно разширени вени трябва да се използват специални поддържащи чорапи.
	Силно разширените вени се характеризират с червеникавокафяви оцветявания, светли точки и с тъмни концентрирани места под глезена и в долната част на крака. Сериозните случаи се характеризират с постоянно обезцветяване на кожата. По този начин тялото ни предупреждава, че структурите вътре в него не функционират правилно. Подуването на вените е съпроводено със сърбежи на краката и ходилата, те могат да се разранят и да се появят отворени рани, известни като варикозни язви.
	Друг резултат от разширените вени, флебитът, се характеризира с възпаления вътре във вените със съсирване на кръвта. Ако съсирената кръв излезе от вената, може да предизвика внезапен сърдечен удар. Очевидно откриването на разширените вени през ранния стадий на развитие на болестта и бързото им изследване и правилно лечение са незаменими при предотвратяването на сериозни рискове за здравето.
	Друг широко разпространен проблем на кръвообращението, поразяващ често краката и ходилата, е втвърдяването на артериите вследствие на атеросклерозата. Най-ефикасните превантивни мерки за това заболяване са упражненията по аеробика. Добавките от витамин C и E също са полезни заради способността да предизвикват кръвотечение, докато хелацио- и озоновата терапия могат да се използват, докато заболяването вече се е появило. Озоновата терапия помага, защото повишава пластичността на червените кръвни телца и ги кара да преминават през запушените артерии, докато хелацио-терапията премахва токсичните странични продукти от артериите, като ги прави по-пропускливи. И двата метода представляват ефикасна алтернатива на коронарния байпас и операцията на краката.


>>>>	Избор на обувки

	Когато избирате обувки, изберете такъв номер, който да оставя поне един сантиметър между палеца и върха на обувката. Един от начините да се определи дали обувката ви става е да извадите стелката и да си поставите крака върху нея. Като използвате този метод, може да видите дали обувката ви е добра на дължина и широчина. След като направите избора си, разтъпчете обувките постепенно, разхождайки се за кратко всеки ден. По този начин ще избегнете наранявания или възпаления. Що се отнася до маратонките, производителят предлага широка гама от модели. Клиентите са с впечатлението, че за да се намери подходящата обувка, отговаряща на специфичните нужди, е необходимо малко време. В действителност идеалният тип спортна обувка за ходене, пазаруване или извършване на домакинска работа е истинската маратонка. Този тип обувки са направени предимно от удароомекотяващи материали, които предпазват цялото стъпало от пръстите до петата. Освен това са изключително пластични в основата на пръстите и предлагат стабилност в задната си част.


>>>	Преглед на леченията

	Периферната невропатия често пъти може да се лекува с озонова терапия и витамин C. Те повишават еластичността на кръвните елементи и помагат за подхранването на клетките и за отстраняването на отровите.
	Външните наранявания на краката и стъпалата трябва да се превързват правилно, за да се предотвратят инфекциите и да се ускори оздравителният процес. Ефикасната превръзка позволява на раната да изсъхне правилно. В началото трябва да се използва изпаряваща се мокра превръзка. След това раната трябва да се покрие с успокояваща превръзка, включваща витамините E, витамин A или D и алое.
	Появата на мазолите може да бъде предотвратена, обикновено с използването на обувки по мярка, ортопедична подметка или специално приспособление.
	За заболяването „стъпала на спортист“ ефикасен лек е озоновата терапия, особено, когато се използва в комбинация с намаляване на стреса, с хранителни добавки и поддържането на краката сухи и хладни.
	Правилната стойка на тялото, постигната с помощта на мануален терапевт или остеопат, може да предотврати болките в ставите. В някои случаи ортопедичните стелки и упражненията за затягане може да са наложителни така, както и витамините.
	За да се предотврати врастването на ноктите, ги изрязвайте на черта. Памук и клечка за зъби могат да бъдат използвани за повдигане на неправилно израсналия нокът над кожата.
	Спортните травми, които не преминават за 24 часа, трябва да се поемат от професионалист в тази област. Първата помощ включва прилагане на лед. След като болката премине, следва мокър компрес с топла вода. Упражненията без тежести, стягания и масажна терапия се предписват по-късно за възстановяване на пълния обхват движения.
	Дисбалансът на петата може да се коригира с продукта, познат като Heel Huger. Шиповете в петата и костите се лекуват с добавяне на калций, магнезий и други хранителни вещества.
	Разширените вени могат да се лекуват с хранителни вещества и специални стягащи чорапи.
	Редовното спортуване, витамините E и C и хелацио– или озоновата терапия могат да помогнат за отстраняване на втвърдяването на вените.


>>	Камъни в жлъчката
>>>

	Приблизително двадесет милиона американци, повечето на възраст над 65 години, страдат от камъни в жлъчката. Това е концентриране на жлъчни компоненти, като холестерол, биологични пигменти и соли, които образуват малки камъчета и блокират общия или циститния жлъчен канал. Тези парченца се натрупват и се увеличават, жлъчният мехур се възпалява и се появява в остра болка. Ако останат нелекувани, камъните предизвикват нарушение на храносмилането и лечението продължава през целия живот.


>>>	Причини

	Според най-новите проучвания проблемът с камъните в жлъчката е свързан с липсата на солна киселина или непоносимостта към определени храни. Камъните в жлъчката също така могат да се държат в редки случаи на цистити, тумори, болестта на Крон, панкератити или инфекции с кръгли червеи. Затлъстяването, диабетът и хипотироидизмът могат да доведат до повишаване на холестерола в кръвта и до образуването на камъни в жлъчката.


>>>	Симптоми

	Повечето хора с камъни в жлъчката дори и не подозират, че ги имат и че са в състояние да водят нормален начин на живот без медицинска интервенция. Когато възникнат симптомите обаче, те могат да се изразяват в подуване, оригвания, остра болка или спазъм под ребрата или под дясната лопатка след приемането на мазна храна.


>>>	Лечение

>>>>	Диета

	Пациентът трябва да се постави на диета, бедна на мазнини, захар и ограничена от кафе и други форми на кофеин. Вегетарианската диета е най-добрата. В нея могат да се включат корените от глухарче и зелената част на цвеклото и ряпата. Тези храни помагат за оттичането на жлъчката, необходима за разграждането на мазнините.


>>>>	Изливане на жлъчния мехур

	По-лесно е да се предотврати образуването на камъни в жлъчката, отколкото тяхното лечение. Но след като са се появили веднъж, за отстраняването им понякога е ефикасна терапията, наречена изливане на жлъчката. Според Линда Ректор Пейдж, авторка на „Здравословно лечение: Алтернативен подход“, терапията се състои от тридневна диета със зехтин и лимонов сок и шестдневна със зехтин и сок от лимон, моркови, цвекло и краставица, както и с калиев бульон, съдържащ моркови, спанак, целина и магданоз. Течностите трябва да се приемат четири-пет пъти дневно. Пейдж препоръчва и клизма с кафе, чесън, коча трева и троскот, които да подпомогнат процеса на прочистване.
	След това най-добре е да се спазва алкална диета с изобилие на морски зеленчуци, концентрирани зелени сокове, като хлорела, стрък ечемик, спирулина и троскот за стимулиране на черния дроб и жлъчката.


>>>>	Хранителни добавки

	Страдащите от камъни в жлъчката трябва да се изследват за наличие на дефицит на солна киселина в организма. При нужда тя може да се добави в организма. Добре е да се приемат три пъти на ден и липотропните добавки холин, омега-3 и ленено масло. Други полезни добавки са инозитолът метионинът, витамин C и фосфатидилхолинът, който е рафинирана форма на лецитин. Аминокиселината торин увеличава образуването на жлъчка. Растителните ензими бромелайн и папаин помагат за разграждането на протеина и действат противовъзпалително.


>>>>	Билки

	Трябва да се приемат горчиви билки, които нормализират дейността на черния дроб и помагат за образуването на жлъчка. Билката магарешки трън е една от тях. Други полезни билки са хидрастисът, кардамомът и орегонското грозде, което е богато на активната субстанция барбарин. Глухарчето също е чудесно за черния дроб и може да се приема в големи количества. Освен това е прекрасно заради противовъзпалителните си качества. Корените от пясъчниче или чаят от лайка помагат за разтваряне на камъните в жлъчката.


>>>	Какво да се избягва

	Някои храни влошават заболяването. Най-често това са яйцата, лукът и свинското месо. Млечните продукти и другите храни с високо съдържание на мазнини също усложняват проблема. Захарта може да влоши състоянието на жлъчния мехур и заради това трябва да се избягва. Забележете, че наднорменото тегло увеличава рисковете, както и някои от предписваните лекарства. Посъветвайте се с лекуващият си лекар дали това се отнася до вас.


>>>	Преглед на леченията

	Трябва да се спазва диета, бедна на мазнини, без захар, червено месо, мляко и кофеин.
	Деветдневното хранене само със сокове, наречено изливане на жлъчния мехур, може да разтвори камъните в жлъчката и да подкрепи оздравителния процес.


>>	Главоболие
>>>

	Всяка година от главоболие страдат значителен брой американци. Понякога степента на болката е търпима, но в други случаи тя може да доведе до мъчителна агония. Съществуват две основни категории главоболие: стягащо главоболие и мигрени. Стягащото главоболие е по-често срещана форма и често се свързва с усещането за натиск или стягане като обръч. Мигрените се появяват по-рядко и се характеризират с интензивен дискомфорт. Започвайки с леко туптящо усещане, те могат да се усилят бързо до потискащо пулсиране в главата.
	Около 23 милиона американци страдат от мигрена. И тъй като хормоните играят решаваща роля за появата й, преобладаващото мнозинство от заболелите (около 18 милиона) са жени. Клиничните случаи свидетелстват, че мигрените се предизвикват от внезапно разширяване на кръвоносните съдове, което натоварва мозъка с излишен натиск. Това може да е предизвикано от различни обстоятелства.


>>>	Причини

	Преди всичко мигрените се предизвикват от алергични реакции към определени вещества в храната или околната среда. Реакциите включват алергии към храната, синтетичните хранителни добавки и комбинациите от храни. Реакциите към алкохолни напитки, специално към червено вино и бира, са доста често срещани, както и реакциите към тирамин и MSG. Тираминът е аминокиселина, намираща се в сиренето, киселото мляко, екстракта от дрожди и пушената риба. MSG е подправка, използвана понякога в китайската храна и в други продукти. Хората, алергични към пшеницата, млечните продукти, яйцата и царевицата, също могат да получат мигрена при употребата на тези храни. Натриевият нитрат често използван при охладеното месо и кренвиршите, както и аспартамът — синтетичен подсладител, намаляващ нивото на серотонин в организма, също са свързани с мигрената. Освен това реакцията към кофеиновите продукти, като кафе, безалкохолни напитки и шоколад, може да доведе до мигрена. Реакциите към околната среда включват тези към рисковите изпарения, излъчвани от домашните мебели, почистващите продукти, килимите и другите битови източници.
	Понякога мигрената е резултат от черепни нарушения и деформации на черепната костна структура. Разположението на черепните кости може да се промени след силна травма на главата, при автомобилна катастрофа или при раждането. Според китайската медицина нарушението на меридианния баланс, което може да се диагностицира от иглотерапевт или кинезиолог, също може да повлияе появата на мигрена. Меридианите са система от 12 билатерални електромагнитни енергийни канала в тялото. Когато енергията е блокирана в един от тези канали, се появява нарушаване на функциите на меридианите и резултатът е болезнена мигрена.
	Хормоните също играят роля за мигренното главоболие. При 60% от всички жени, страдащи от мигрена, появата на болката е свързана с менструалния им цикъл. Въпреки че медицинската общественост все още не е напълно сигурна в точната връзка между появата на мигрената и нивото на естрогена в организма, е доказано, че този хормон по някакъв начин играе основна роля за появата й. Една хипотеза гласи, че естрогенът повлиява дейността на нервната система и нивото на серотонина в организма, веществото, което улеснява появата на мигрената. Жените, употребяващи противозачатъчни хапчета, са по-предразположени към остри състояния на мигрена в сравнение с жените, навлезли неотдавна в менопаузата, поради намалените количества на естроген в организма. Подлагането на хормонално заместваща терапия при жените в климактериум може да доведе до повторна поява на мигрена.
	Магнезиевият дефицит в кръвта е друг предразполагащ фактор. Недостатъчното приемане на тази жизненоважна хранителна съставка се свързва с началото на миофасциално нарушение, познато като фибромиалгия, характеризиращо се с мигренни симптоми.
	Не е общопризнато, но някои лекарства, предписвани от конвенционалните лекари, и дори някои от свободно продаваните лекарства също могат да доведат до мигрена. Обикновените болкоуспокояващи средства, включващи смесени аналгетици, ацетаминофен и аспирин, които би трябвало да лекуват главоболието, всъщност водят до неговата поява. В действителност предозирането на тези продукти се смята за една от причините за мигрената. Когато болкоуспокояващите са в излишък, организмът се приспособява към присъствието им в кръвта и в случай на намаляване на постъплението им в организма се появяват симптоми на пристрастяване.
	Друг фактор, водещ до мигрена, е разместването на цервикалните прешлени в горната част на шията, състояние, често срещано при хората, които говорят често по телефона. Хората, обичащи да четат в леглото, също са кандидати за цервикална сублуксация, защото подпирането на главата измества прешлените и оказва допълнително налягане върху нервите, което вероятно предизвиква мигрена.
	Въпреки че стресът не може да бъде считан за директна причина за възникването на мигрената, продължителното излагане на стресови ситуации може да усложни симптомите.


>>>	Симптоми

	Някои от причините за мигрените са предшествани от присъствието на определени предупреждаващи сигнали от едната страна на главата, включително и усещането за светкавици или зигзагообразни линии. Появата на тези сигнали, наречени аура, предшестват възникването на мигрената. Действително, главоболието обикновено настъпва след 20 минути от началото на предупреждаващите сигнали в противоположната част на главата. Въпреки че аурата обикновено се характеризира с визуален стимул, понякога може да приеме формата на друго усещане, като определяне на миризма, затруднение с говора, дезориентация, сърбеж или изтръпване. Ранното определяне на тези предупреждаващи сигнали дава възможност на болния да се подготви за настъпването на мигрената.
	За разлика от обикновеното главоболие мигрените се характеризират с болка само в една страна на главата. Тя се съпътства от гадене, повръщане, умора, раздразнителност и проблеми със зрението. Появява се и чувствителност към светлината и шума.


>>>	Лечение
>>>>

	Понеже много от свободно продаваните лекарства може да предизвикат обратен ефект, на страдащите от мигрена обикновено се предписват нестероидни противовъзпалителни лекарства, като ибупрофен, или специфичните лекарства, които се използват по време на остра криза. Стягащото главоболие обикновено се лекува със слаби аналгетици и комбинация от масажи, горещи душове и други техники за отпускане на мускулите.


>>>>	Акупресура

	Акупресурата може да се използва за облекчаване и на най-силното стягащо главоболие. Съществуват няколко точки, предизвикващи отпускане на мускулите. Едната е на дланта. Като поставите палеца си върху ципестата част между първия и втория пръст и упражните натиск по посока на първия пръст, болката в главата намалява.
	Тъй като повечето стягащи главоболия започват от основата на шията и раменете, съществува специална процедура за манипулиране на главата. Както си седите, хванете главата си така, че палците ви да са точно над шията и под костта на черепа, приблизително на 3–4 см от средата на шията. Когато намерите точката, упражнете натиска 10–15 секунди. Полезна техника за лечение на главоболие в едната страна на главата е поставянето на пръста на 4 см от слепоочието. Когато определите мястото, натиснете за няколко секунди. Притискането на един сантиметър над веждите за няколко секунди също може да облекчи главоболието. Няколко рефлексни точки се намират на самите вежди. Всяка една е на разстояние 2 и половина сантиметра от останалите и може да се притисне със затеглящо движение за пет-десет секунди. Притискането на преградата на носа за пет-десет секунди също може да е от полза. Рефлексните точки под скулите трябва да се манипулират, като се започне от носа и показалците се придвижват бавно сантиметър по сантиметър към ушите. След като тези точки вече са масажирани, преминете към областта на шията и раменете.


>>>>	Масажна терапия

	Синусните главоболия могат да бъдат облекчени чрез масажиране на областта под шията и нагоре към косата. Не забравяйте да притиснете мускулите, намиращи се на врата и раменете, и внимателно да въздействате върху различните акупресурни точки, включително и върху преградката на носа, под веждите и челото. Когато лекувате мигрена, трябва да легнете със студен компрес на очите и главата за няколко минути. Внимателно масажирайте слепоочията в течение за няколко секунди, след което обтегнете главата си назад, за да освободите евентуалните блокади на енергийните пътища. Тази процедура облекчава мигрената, защото освобождава напрежението в мускулите, подобрява кръвообращението и улеснява транспорта на кислород до мозъка.


>>>>	Рефлексология

	Рефлексологията се основава на принципа на манипулацията на стъпалото. Лечението на мигрена обикновено започва със създаването на спокойна среда, което включва използването на съд с вода за омекотяване и затопляне на краката. Съществуват няколко точки върху стъпалото, които се включват в лечебния процес. Палецът, както обясняват рефлектолозите, отговаря на главата, докато другите пръсти представят главата и областта на синусите. Границата под пръстите отговаря на шията и раменете, а възглавничките на пръстите — на гърдите и белите дробове.
	Ключовият фактор за предотвратяването на мигренния пристъп е отпускането и създаването на удобство за тялото. Малкото възелче под възглавничката на пръстите играе ролята на слънчев сплит, който е жизненоважен за предаването на емоциите. Рефлектолозите обясняват, че при поставянето на палеца върху тази точка по време на вдишване и отстраняването му по време на издишване слънчевият сплит се отпуска и позволява на емоциите да текат свободно. Извиването на стъпалото, като че ли се изстисква кърпа, също помага за релаксацията. Техниката, наречена белодробна преса, се състои в притискането на стъпалото с десния юмрук, докато то се придържа с лявата ръка. Притискащото движение на юмрука трябва да се доведе постепенно до петата. Тази техника също предизвиква отпускане и трябва да се приложи последователно три пъти.
	По време на сеанса с рефлектолог се използват широка гама от техники върху двете стъпала. Той завършва с масаж на стъпалата, последван от няколко минути спокойна почивка и чаша студена вода за отмиване на вредните отлагания в организма.


>>>>	Ароматотерапия

	Ароматотерапията или комбинирането й с други форми на лечение може да е доста ефикасна при лечението на главоболие. Лавандуловото масло помага при мигрените, отпускайки шийните мускули и успокоявайки напрежението. То трябва да се масажира върху врата и по слепоочието преди акупресура. Една или две капки от ментовото масло също могат да направят чудо. То се използва под формата на масаж, добавено към чаша питейна вода или вдишвано през ноздрите.


>>>>	Билкови лекове

	Алое вера е особено полезно за облекчаване на главоболието, предизвикано от замърсяване или кисели храни. Билката мъжка лайкучка също може да се използва при мигрена. Лунтанксиенванът се използва от източната медицина при главоболие, предизвикано от гняв или запек. Билката ксиао иао ван лекува главоболие, причинено от алергии, предменструален синдром и хипогликемия. Валерианът се използва при главоболия, предшествани от нервност и безсъние и може да лекува мигрени и виене на свят, свързани с пътувания със самолет.


>>>>	Алергии

	На мигрените, предизвикани от хранителни алергии, са необходими няколко часа, за да се развият напълно. Пациентите често пъти трябва да водят дневник на храната, която са консумирали, за да изобличат „виновника“. При определянето на вероятната хранителна алергия пациентът може да постави част от „заподозряната“ храна под езика като проба. Ако е налице алергия, мускулите, които преди това са били силни, отслабват под влияние на храната и се наблюдава отклонение в честотата и интензитета на пулса. Евентуалните мигрени могат да бъдат предотвратени с елиминирането на алергизиращата храна.
	Честотата на мигрените, причинени от алергични реакции към околната среда, може да се намали със стайните растения. Растенията притежават способността да асимилират различните токсини, намиращи се в домовете ни. Например пълзящите растения показват свойството да абсорбират формалдехид, отделян обикновено от шперплата, синтетичните килими, новите тапицерии, а хризантемата помага, абсорбирайки изпаренията от лепила, лак и политура.
	Друг начин да постигнете подобен ефект е пиенето на билков чай с хризантеми.


>>>>	Краниосаркална терапия

	Въпреки че изследването на черепа за увреждания е значително по-трудно от определянето на хранителна алергия, поставянето на правилна диагноза, последвана от съответните коригиращи мерки, може да помогне за избягването на бъдещи мигрени. Уврежданията на черепа често пъти не могат да бъдат определени поради лекото движение на черепните кости. Много хора, които страдат от мигрени с черепен произход, имат вътрешно разместване на челните кости. Това състояние обикновено се проявява с появата на мигрена, придружена от болка в очите. Това, което могат да правят терапевтите, е да наместят костите и да премахнат болката. Лечението се състои от натиск, приложен в различна степен върху различни точки на главата.


>>>>	Други начини на лечение

	Мигрените, предизвикани от хормонален дисбаланс, могат да се лекуват с хранителни добавки, стабилизиращи хормоналните нива, като витамин B{sub}6{/sub} и масло от нощна свещ. Мигрените, характеризиращи се с меридианен дисбаланс, могат да се лекуват или от иглотерапевт с помощта на игли, или от кинезиолог, който въздейства на меридианите с пръсти. Всеки от тези терапевти ще помогне за възстановяване на енергийния баланс. Лечението на мигрените, причинени от разместване на шийните прешлени, се провежда от хиротерапевт, който ги намества. Както вече отбелязахме, някои от мигрените са предизвикани от прекомерната употреба на лекарства. Хората, страдащи от този вид мигрена, трябва да преустановят приемането им под лекарски контрол. Постепенно организмът ще загуби зависимостта си от тях и ще се върне към нормалното си състояние. Мигрените, свързани със стрес, се лекуват с билката мъжка лайка, действаща успокоително. Тя се приема във вид на капсули или чай. Препоръчителната доза е една чаша дневно или една или две капсули от лиофилизиран екстракт. Могат да бъдат включени и медитация, прогресивна мускулна релаксация, йога и умерени упражнения, като плуване, разходка, за намаляване на стреса и за подобряване на емоционалното състояние.


>>>>	Допълнителни добавки

	Когато билката мъжка лайка се придружава от 250–500 мг магнезий и 125 мг гинко билоба ежедневно, симптомите на мигрената могат да намалеят драстично. Тази комбинация от хранителни добавки има забележителен успех в лечението на хора, страдащи редовно от това заболяване, и могат да послужат като ефикасен заместител на конвенционалното лечение. Добавянето на ниацин има склонността да предизвика зачервяване на главата, което от своя страна елиминира излишното количество кръв и предотвратява настъпването на мигрената. И накрая, последните изследвания показват, че ежедневната доза от 1000–2000 мг омега-3 мастни киселини, намиращи се в рибеното масло и рибофлавина, помагат да се намали честотата и силата на мигренните пристъпи.


>>>	Какво да се избягва

	Въпреки че някои от случаите на мигрена не могат да бъдат контролирани, други като хранителните алергии например, ще бъдат предотвратени с отстраняването на някои продукти. Клиничните изследвания свързват консумацията на червено вино и други алкохолни напитки с появата на мигрена при някои хора, докато други изследвания сочат шоколада като водещ фактор. Мононатриевият глутамат е друг причинител на алергия. Докато на китайската храна се носи лошата слава, че употребява MSG, изненадващо много други храни, включително и сосове за салата, сосове, замразени и готови храни, супи и др., включват същата съставка. Кофеинът и синтетичните подсладители, като аспартам, също предизвикват мигрени. Изследванията показват, че храните, съдържащи елемента мед, като пшенични зародиши, миди и ядки, действат като причинители на мигрена. Цитрусовите плодове също трябва да се избягват заради склонността им да се увеличават чревната абсорбция на мед. Много от хората, страдащи от мигрени, предизвикани от алергия, откриват основата на проблема си в млечните продукти и различните видове сирена. Сиренето, пушената риба, киселото мляко и дрождевият екстракт съдържат веществото тирамин, известно с повишаването на предразположеността към мигрени. Натриевият нитрат, намиращ се в замразеното месо и кренвиршите, е още една причина. При ограничаването на храната, предизвикваща алергия, е важно да се избягват хранителният недостиг и излишното подлагане на стрес, тъй като тези два фактора също водят до главоболие.


>>>	Преглед на леченията

	Акупресурата е полезна за лечение на стягащо главоболие.
	Квалифициран масажист може да предизвика възстановяване от синузитно главоболие, мигрени и стягащо главоболие.
	Натиск, приложен върху специфични участъци от стъпалото, е ефикасен при лечението на главоболие, дори и на мигрена.
	Някои есенциални масла действат отпускащо и така облекчават главоболието.
	Мигрените често пъти са реакция на алергизиращи храни. Тест за хранителна алергия ще ви даде информация коя храна да отстраните.
	Черепните увреждания на челните кости могат да причинят мигрена, придружена от болки в очите. Краниосаркален терапевт може да намести тези кости.
	Добавките предпазват организма от появата на главоболие. Те включват витамин B{sub}6{/sub} и масло от нощна свещ.
	Билката мъжка лайкучка, магнезият и гинко билоба намаляват симптомите на мигрената.
	Ниацинът, както и омега-3, мастната киселина и рибофлавинът са най-често срещаните антимигренни вещества.
	Акупунктурата може да е ефикасно лечение.
	Хиротерапевтите отстраняват разместванията в горната област на шията, което може да елиминира мигрената.
	За намаляване на риска от главоболие не пропускайте нито едно хранене и се опитайте да намалите нивото на стрес.


>>	Сърдечни заболявания
>>>

	Сърдечните заболявания убиват повече американци от което и да е друго страдание. Всяка година за борбата с тях се изразходват 47 милиарда долара. Съществува голямо разнообразие от фактори, които водят до сърдечни увреждания. Всичко, което вреди на вътрешния слой на стените на кръвоносните съдове и възпрепятства преноса на кислород и хранителни вещества до сърцето, може да се дефинира като рисков фактор. През началните фази на сърдечното заболяване разрушително действащите агенти, като тютюн, синтетични хранителни добавки и газови изпарения, повишават кръвното налягане, което води до втвърдяване на артериите, познато като атеросклероза. С течение на времето натрупването на калциеви отлагания, клетки, мазнини и холестерол в артериите води до образуване на атеросклеротични увреждания и вероятен блокаж на артериите. Блокирането на артериите, водещи към мозъка, често пъти причинява удар, докато блокирането на пътя към сърцето може да причини сърдечен пристъп.


>>>	Видове сърдечни заболявания

	Атеросклерозата е най-често разпространеният тип сърдечно заболяване в Съединените щати. Характеризира се с бавно и прогресиращо уплътняване на артериалните стени и загуба на еластичността, дължаща се на калциевите натрупвания по кръвоносните съдове. Диетата е важен фактор в този процес, защото натрупването на холестерол и мазнини по вътрешните стени на коронарните артерии води до тяхното стесняване, възпрепятства кръвообращението и евентуално може да предизвика сърдечна криза.
	Ангина пекторис (гръдна жаба) представлява спазъм на сърдечния мускул, предизвикан от запушване на артерията, и съответно недостатъчен достъп на кислород в тази област. Това предизвиква ситуация, аналогична на тази, в която изпада човек в среда с недостатъчно количество кислород. Болните от ангина пекторис усещат болка в гърдите или слаби болки в раменете, китките и челюстта. Проблемът произлиза от блокирането на кръвния поток, причинено от атеросклерозата. Появява се, когато неефективното действие на тъканите създава дисбаланс в кръвта, излизаща и влизаща в сърцето. В тази ситуация стесняването на съдовете предизвиква вливащата се кръв да превишава изливащата се, което евентуално претоварва сърцето и се проявява в опасно връщане на кръвта в дробовете, краката и други органи.
	Порокът на сърцето е причинен от свързването на артериалното и венозното кръвообращение в плода. При нормални условия тази връзка се прекратява с раждането, но при бебетата, страдащи от порок на сърцето, тя продължава да присъства. Първоначалният пример за това е присъствието на артериални пътища, които свързват белодробната артерия с аортата. Освен това порокът включва разделяне между сърдечната кухина и заобикалящите я кръвоносни съдове. В новородените „сини бебета“, страдащи от заболяването цианоза, белодробната артерия е изключително стеснена и камерите се свързват с ненормален отвор, като предизвикват поемане на недостатъчно количество кислород и синкав цвят на кожата. Съвременната технология помага за подобряването на външния вид на бебетата, страдащи от това заболяване.
	Ревматичното заболяване на сърцето, свързано с ревматична треска, се характеризира с увреждане на цялата сърдечна област. Ревматизмът е бил една от водещите форми на сърдечни заболявания сред децата и юношите, но напоследък не е така популярен благодарение на широката употреба на антибиотици.
	Миокардитите, срещащи се по-често при по-възрастните хора, могат да се опишат като дегенерация на сърдечното възпаление. Те се изразяват най-често в разширение, което представлява уголемяване на сърдечния мускул вследствие на слабост или хипертрофия, предизвикваща прекомерно нарастване на мускулната тъкан.
	Сърдечната аритмия се отнася до ненормалното биене на сърцето в предсърдията и камерите. Тези пулсации, които могат да се усещат като туптене в гърдите и липса на сърдечен ритъм, обикновено показват, че сърцето се нуждае от хранителни вещества, че е претоварено или уморено. Заболяването се свързва с лоша функция на червата, придружена с газове и ферментация в стомаха и алергия. Кофеинът също може да вземе участие.
	Основният фактор, свързан с различните форми на сърдечно заболяване, е високото кръвно налягане или пренапрежението. Пренапрежението често пъти е следствие от лоши хранителни навици, включително прекомерна употреба на захар, кофеин, алкохол или сол, липса на движение, стрес или свръхтегло. С времето субклиничната форма на хипотироидизма може да предразположи пациента към пренапрежение, факт, често пропускан от лекарите.
	Сърдечните заболявания обикновено се свързват повече с мъжете, отколкото с жените. Но жените в менопауза и преди настъпването й трябва да знаят, че с понижаването на нивото на естрогена в организма намалява и защитата, която упражнява хормонът върху сърдечната система. Медицинските данни показват, че два пъти повече жени умират от сърдечни заболявания, отколкото от всички други форми на рак, взети заедно. Накратко, всеки един от нас трябва да вземе под внимание рисковите фактори, водещи до сърдечни заболявания.


>>>	Симптоми

	През началните фази сърдечното заболяване няма ясна индикация за присъствие, тъй като се развива постепенно в течение на години. Симптомите на сърдечното заболяване стават очевидни едва след като се блокират сериозно артериите, както е в случая с атеросклерозата. Това заболяване понякога се нарича „тих убиец“, защото жертвите му често не подозират за съществуването му до появата на първата сърдечна криза.
	Някои ранни сигнали, които могат да подскажат за наличие на заболяване, са схващане на краката при ходене, промяна в цвета на кожата и температурата, болки в гърдите, недостиг на въздух, главоболие, умора, виене на свят и проблеми с паметта. Хората, страдащи от порок на сърцето, могат да изпитват недостиг на въздух, събиране на вода в белите дробове и подуване на глезените, докато болните от ангина пекторис се сблъскат с болки в гърдите и други части на тялото. Забавянето на болките, свързани с ангина пекторис в другите части на тялото, може да обърка хората, но е важно да се знае за сърдечния им произход.


>>>	Лечение
>>>>

	Намирането на квалифициран професионалист е от съдбоносно значение при лечението на сърдечни заболявания. Лекуващият ви лекар трябва да бъде лично заинтересован от вашето състояние и да познава здравословното състояние на семейството ви, предразположеността на членовете му към сърдечни заболявания, високо кръвно налягане, холестеролно съдържание, стрес и затлъстяване. Едва след вземането на тези фактори под внимание може да се предпише подходящо лечение.


>>>>	Традиционен подход:

#	Лекарства срещу високо кръвно налягане
	Хората, страдащи от високо кръвно налягане, традиционно се лекуват с лекарства. Но фармацевтичната пропаганда не излага един от проблемите на този подход. Изследванията посочват, че зависимостта от предписаните лекарства за кръвно налягане може да причини странични действия, които да усложнят сърдечното заболяване. Трябва ли тогава да се прекъсне медикаментозното лечение? Не и без лекарско ръководство. Не се препоръчва на пациентите да прекъсват приемането на лекарства, без да се съветват с лекаря си, защото това може да доведе до опасно покачвате на кръвното налягане и евентуален удар. Преди да преустановите взимането на предписаните лекарства, вие трябва да се посъветвате с лекуващия ви лекар за откриването на метод, позволяващ на тялото ви да се справи само с кръвното налягане. Ключова роля в този процес играят промените в начина на живот и хранене, както и разбирането, че този процес може да отнеме доста време и че зависимостта ви от лекарствата вероятно ще продължи с години.


>>>>	Първата съществена част от природното лечение: храненето

	Класическото проучване на Дийн Орниш, при което пациентите със сърдечни заболявания се подлагат на стриктна вегетарианска диета и са инструктирани да изпълняват аеробни упражнения и релаксационни програми, е дало ясни доказателства, че сърдечните заболявания могат да бъдат лекувани ефикасно, а в някои случаи и напълно излекувани. Много от специалистите по хранене разбират, че намаляването на мазнините в храната е жизненоважно за профилактиката на сърдечните заболявания и най-вече на ангина пекторис. Мазнините, които съставляват 40% от американската храна, трябва да се намалят до 20%. Някои терапевти действително са на мнение, че те трябва да се сведат до 10%.
	Наситените мазнини са най-големите виновници, но и много ненаситени мазнини също са доказали потенциалното си вредно въздействие върху тялото. Хората, консумиращи големи количества ненаситени растителни масла, изпитват спадане на нивото на кръвна захар, при умора на тялото. Тогава адреналинът се повишава и ненаситените мазнини, които тялото е натрупало като запас, се изливат навън, причинявайки замърсяване на обвивката на кръвоносните съдове.
	Болните трябва да преминат на вегетарианска диета, състояща се от пълноценна храна. Комплексните въглехидрати — плодовете, зеленчуците, бобовите и пълнозърнестите храни — са в основата й. Растителните пигменти, познати като флавоноиди, които се намират в растенията, плодовете и някои от бобовите и зърнените храни, оказват такова здравословна защита срещу сърдечните заболявания, каквато не може да се постигне по друг начин. Тъй като изследванията показват, че над 75% от населението освобождава прекалено голямо количество инсулин в отговор на въглехидратите в храната, която поема, видът и количеството въглехидратна храна се нуждаят от индивидуално наблюдаване.
	Много американци са убедени, че само животинските продукти могат да доставят необходимите количества протеин. Но това убеждение е грешно, тъй като изследванията показват, че зърнените и бобовите — главно ориз и фасул, представляват ценен и здравословен източник на протеин без вредните мазнини. Намалената консумация на риба също е от полза в борбата със сърдечните заболявания и с някои форми на рака. Рибеното масло от сардина, скумрия, сьомга и треска съдържа ценните омега-3 и омега-6 мастни киселини. Консумацията на тофу, което е бедно на мазнини и богато на целулоза и протеин, е друг начин за поддържане на здраво сърце и за профилактика на рака.
	Според д-р Батманджелич, автор на книгата „Тялото жадува за вода“, голямото количество приемана чиста вода помага за нормализиране на кръвното налягане и може да помогне за преодоляване на болката от ангина пекторис.
	С напредването на възрастта губим усещането си за жажда и пием много малко количество вода. В резултат на това клетките ни се обезводняват и настъпва процес на обратна осмоза. Това означава, че за да поддържа жизнените функции на клетките, тялото филтрира вода в тях от извънклетъчното пространство. В резултат на този трансфер на вода се увеличава кръвното налягане.
	Ангина пекторис (гръдна жаба) може да се получи от недостатъчно приемане на вода, предупреждава д-р Батманджелич. Следователно, за да се регулира кръвното налягане и да се сложи край на болката, се препоръчва изпиването на вода, равна на половината телесно тегло в унции. Или с други думи, човек с тегло 150 паунда се нуждае от 2500 мл вода на ден, което е повече от девет чаши.


>>>>	Добавки

	Приемането на определени добавки ежедневно може да помогне за поддържането на здраво сърце и да намали зависимостта от предписаните лекарства. Антиоксидантите, в частност от вида на витамините C и E, предпазват артериите и сърцето от вредното действие на свободните радикали върху тъканите, обвиващи стените на артериите.

#	Витамин C
	Добавянето на витамин C може да е от изключително значение, тъй като действа профилактично срещу рак, сърдечни заболявания и други сериозни болести. Този витамин трябва да се приема в количества 500–1000 мг три до пет пъти дневно поради способността му да се изхвърля от организма.

#	Витамин E
	Витамин E може да бъде изключително полезен в профилактиката на тромбообразуването, защото намалява прилепващите свойства на кръвосъсирващите плочки. Той помага за предпазване от удар и сърдечни кризи. Смята се, че ако всеки един добавя в храната си 200–800 единици витамин E на ден, случаите на сърдечен удар ще се намалят с 20%. След като с помощта на витамин E се намаляват кръвосъсирването и окислението на артериите, то те се възстановяват бързо, защото се гарантира достъпа на кислород в тъканите. Витамин C и E действат по-добре в присъствието на бетакаротин и селен.

#	Биофлавоноиди
	Изследванията показват, че биофлавоноидите предпазват от сърдечно-съдови заболявания и сърдечна криза. Биофлавоноидът кверцетин е изключително важен в това отношение. Добри източници на тази субстанция са бялата част от кората на портокалите и грейпфрутите, както и грозде, сливи, кайсии, стафиди и боровинки. Дневно трябва да се приемат между 100 и 300 мг.

#	Коензим Q10
	Коензим Q10 е с укрепваща сърцето съставка, която подпомага клетъчните митохондрии — основен източник на клетъчна енергия — в изгарянето на мазнини, понижаването на високото кръвно налягане и аритмията. Това вещество служи като антиоксидант, предотвратява вредата от окислението и втвърдява артериите. Коензим Q10 е изключително важен при болни от ангина пекторис и порок на сърцето. Препоръчителната доза при хора с по-слаби сърдечни страдания е 50–200 мг на ден, докато хората в по-тежко състояние се нуждаят от 400 мг дневно.

#	Незаменими мастни киселини
	Нуждаем се от включването на есенциални мастни киселини (омега-3 и омега-6) в нашата храна, за да сведем до минимум сърдечните заболявания и други страдания. Добър източник на омега-3 мастни киселини са рибата, рибеното масло и маслото от ленено семе. Омега-6 мастните киселини се намират в нощната свещ, семената от пореч, в маслото то семената на касис. И двете съставки трябва да се приемат ежедневно. 3000 мг от омега-3 и 2000 мг от омега-6 се разделят на три дози.

#	Фолиева киселина и витамин B{sub}12{/sub}
	Тези хранителни вещества помагат за намаляването на нивото на хомоцистеин в кръвта, субстанция, свързвана със сърдечните неразположения.

#	L-аргинин
	Аминокиселината L-аргинин облекчава продукцията на азотен окис, който има противоангинно и противостресово действие върху артериите, и по този начин дава възможност на мускулите на артериалните стени да се отпускат. Добавянето на L-аргинин предотвратява индуцирания от плочиците спазъм, като отстранява плаката, полепена по стените на артериите. Добавянето обикновено е от порядъка на 2–3 г на ден.

#	L-карнитин
	Изгарянето на мазнините в митохондриите — клетъчните енергийни станции — е подпомогнато от аминокиселината L-карнитин, необходима за привличането на мазнините в клетките. Веднъж влязла в митохондрията, мазнината се изгаря и отдава енергия на организма. L-карнитинът дава възможност на тялото да се възстанови бързо от умората, а когато се комбинира с витамин E е в състояние да се пребори със сърдечните заболявания. Препоръчва се приемането на 500 мг дневно на гладно.

#	Лецитин
	Полученият от соята лецитин снабдява организма с инозитол, холин и фосфатидил холин, три вещества, помагащи за поддържането на здрави артерии и за емулгирането на мазнините. Лецитинът може да намали плаката в артериите, да понижи кръвното налягане и да облекчи ангина пекторис. Лецитиновите гранули приличат на ядки и се ръсят върху зърнени храни. Течният лецитин може да се добавя към здравословни напитки.

#	Магнезий
	Приблизително 80% от американското население изпитва магнезиев „глад“. Магнезият, който се приема в количество 600–1000 мг ежедневно, е от водещо значение, тъй като стимулира кръвообращението и разрешава на мускулите в артериалните стени да се отпускат. Това е от особено значение за облекчаването на много форми на сърдечни заболявания, включително пренапрежение и аритмия. Сутрин на гладно трябва да се приемат около 100–200 мг. Останалото количество е добре да се абсорбира вечер преди лягане.

#	Ниацин
	Клиничните изследвания показват, че ниацинът, познат като витамин B{sub}3{/sub}, помага за предотвратяването на сърдечните кризи и на фаталните сърдечни заболявания. Освен това се предполага, че може да участва ефективно в борбата срещу рака. Забележете, че ниацинът трябва да се приема под лекарско наблюдение поради вероятността да затрудни дейността на черния дроб.

#	Селен
	Липсата на този важен елемент се свърва с пренапрежението. Препоръчват се в общия случай 200 мкг на ден.

#	Таурин
	Добавянето на таурин, аминокиселина с антиоксидантно действие, може да подсили сърдечния ритъм и следователно да стимулира оттичането на кръв от сърцето. Приемането на 500 мг таурин два пъти дневно може да се окаже ключов фактор за отстраняването на порока на сърцето и на атеросклерозата.

#	Ацидофилус и фрукто-олигозахариди
	И двата продукта подпомагат полезните чревни бактерии и по този начин намаляват патогенните микроорганизми, което от своя страна рефлектира положително върху сърцебиенето, дължащо се на чревни проблеми, и заздравяват сърцето.

#	Калций и калий
	Те са от значение, защото ниското им съдържание също предизвиква сърцебиене.

#	Максепа/ЕФА
	Хората, които не обичат да консумират риба, ще научат с удоволствие, че незаменимите мастни киселини, съдържащи се в рибеното масло, могат да бъдат получени от хранителната добавка максепа.


	Някои допълнителни добавки, които също трябва да се имат предвид, са витамин B-комплекс, B{sub}6{/sub}, холин, инозитол, ниацинамид, фосфор, GLA, масло от дроб на треска, мая и пшеничени кълнове. За хората, страдащи от дефицит на тироиден хормон, добавките от тироиден екстракт също са от значение, освен това те намаляват и риска от сърдечни кризи. Естествената форма е за предпочитане пред синтетичната.


>>>>	Билкови лечения

	Билките са източник на хранителни вещества, които помагат в лечението и профилактиката на сърдечните заболявания. Сред тях се откроява чесънът като сърдечно-съдов профилактичен агент. Той води до намаляване на холестеролните нива и повишава кръвното налягане. Когато се приема съвместно с витамин E, предотвратява образуването на тромбози в артериите. Подпомага стимулирането и съживяването на сърдечния мускул и засилва периферното кръвообращение, както и кръвообращението в сърцето. Консумирането на счукана скилидка чесън веднъж сутрин и веднъж вечер действа оживително на сърцето. Тези, които са чувствителни към миризмата на чесън, могат да приемат два пъти дневно по 500 мг дезодориран чесън. Другите две готварски подправки, помагащи в борбата с атеросклерозата, са джинджифилът и куркумата (жълтата подправка, намираща се в къри).
	Лютият пипер, който съдържа активната съставка капсаицин, има множество функции, включително и способността да понижава кръвното налягане и нивата на холестерола и да предпазва от сърдечни кризи и удар. Изследванията показват, че употребата на цялата билка е по-ефикасно от използването само на капсаицина.
	Плодовете на глога са подходящи поради способността им да лекуват аритмия, ангина пекторис, кръвно налягане и артериални уплътнения. Освен това ежедневната консумация на глог подобрява кръвообращението и лекува сърдечната недостатъчност, неправилния пулс и регулира киселинността на кръвта. Билката се използва широко в Европа при ранен стадий на сърдечен порок и се счита за по-ефикасна от медикаментите, използвани за забавяне на процеса. Препоръчваната доза е 160 мг дневно, разделена на два приема. Пациентите в по-напреднала фаза на заболяването се нуждаят от 160 мг три пъти дневно.
	Семената от срещниче могат да помогнат за облекчаване на сърцебиенето и високото кръвно налягане. Полската лилия има същото действие.
	Гинко билоба помага за кръвообращението в малките кръвоносни съдове.
	Имелът може да възвърне силата на сърцето, да стимулира кръвообращението и да понижи кръвното налягане. Петнадесет капки от екстракта или три чаши чай се приемат три пъти дневно. Запомнете, че не бива да превишавате препоръчаната дозировка от тази билка и да не консумирате плодовете й.
	Майчиният лист може да се използва за осигуряване на сърдечния ритъм, но изисква консултация с лекар. Тя може да се прибави в гореща вода (10–20 капки) или да се приема във вид на чай.
	Вратигата е другата билка, използвана при сърцебиене. Пие се като чай три-четири пъти дневно един час преди хранене и преди лягане.
	Дивият ямс стимулира производството на DHEA — хормон, действащ профилактично срещу сърдечни заболявания.
	Алфалфата, която е изключително полезна за предотвратяването на атеросклерозата и на калциевите отлагания, може да се консумира под формата на семена, смесени със салатата, или настойка, приемана по шест чаени лъжички на ден.
	Арджуна е аюрведическо лекарство за подобряване на кръвообращението на сърцето и за нормализиране на високото кръвно налягане. То помага също така за възстановяването на увредените меки тъкани на вътрешните органи и мускулите.
	Индианският змийски корен притежава отпускащи свойства според клиничните изследвания, проведени в САЩ, Англия и Индия. Растението се среща диворастящо в Индия и Африка и се използвало векове наред за лечение на различни заболявания на нервната система, включително безпокойство, страх, ухапване от змия и болки в корема. Използва се като съставка на успокоителните лекарства и се смята за ефикасно при по-леки състояния. Тогава се приема цялата билка за по-дълъг период от време.
	Черната цимицифуга е американска билка, която помага на ниското кръвно налягане и действа седативно, като инхибира центровете в нервната система, свързани с управлението на кръвоносните съдове.
	Други билки, които могат да се използват за облекчаване и предотвратяване на сърдечните заболявания, са боровинката, валериановите корени, келпът и бодливият златилист.


>>>>	Хелацио-терапия

	Много терапевти са съгласни с твърдението, че хелацио-терапията е най-ефикасният начин за лечение на сърдечни заболявания заради способността му напълно да излекува всички неразположения, свързани с артериите в сърдечната област. Тази форма на терапия представлява привлекателна алтернатива на байпас — операцията, която лекува само част от артериите и кръвоносните съдове в тялото. Едно от основните преимущества на хелацио терапията е способността й да подобрява мозъчната дейност, като облекчава симптоматичния световъртеж и мисловната деградация, свързана с блокирането на артериите в горната част на тялото. Обикновено пациентът изпитва значително подобрение след 30 терапевтични сеанса. След приключването на началните сеанси са необходими поддържащи — по един на месец, за да се запази достигнатото подобрение.
	Хелацио-терапията се състои в употребата на интравенозен апарат, известен в химията като ЕДТА. По време на процедурата пациентът сяда в удобен стол, като на няколко сантиметра над главата му се поставя бутилка съдържаща ЕДТА. Разтворът ЕДТА бавно изтича от бутилката през системата във вените на пациента. Навлиза в кръвта и циркулира около клетките. Цялата процедура трае приблизително три часа.
	Това, което прави хелацио-терапията, е да почисти вредните субстанции като олово, уран и никел. ЕДТА също може да се свърже с калциевите отлагания по стените на кръвоносните съдове, които се отделят посредством бъбреците. Освен това ЕДТА омекотява артериите, като отстранява налепите от тъкани по тях.
	Хората на 40-годишна възраст са първите кандидати за хелацио-терапия, понеже повечето представители на тази възрастова група страдат от определена степен атеросклероза като резултат от излишното приемане на холестерол, отлагането на калций в клетките и на мазнини по артериите. Подлагането на хелацио-терапия успешно може да отстрани тези рискови фактори и да върне часовника назад за много от потенциалните жертви на сърдечните заболявания. Прекрасна е идеята за започване на лечението през ранните стадии на сърдечното заболяване. Данните показват, че намаляването на калциевото натрупване във възрастта между 40 и 60 години може да е от жизнено значение за овладяването на атеросклерозата.
	Хелацио-терапията е пожънала големи успехи при лечението на хора, страдащи от напреднали форми на сърдечно заболяване, например ангина пекторис. Симптомите често изчезват напълно. В много от случаите хората с ангина пекторис, които не са в състояние да извършват сравнително прости движения, изпитват значително подобрение.
	Хората на възраст 70–80 години понякога се нуждаят от около 30 терапевтични сеанса поради дългогодишното натрупване на замърсители по стените на артериите им. Но и техният организъм, както и при по-младите, може да бъде очистен.


>>>>	Упражнения

	Всяка една програма с физическо натоварване трябва да се наблюдава в началото от лекар, за да се разбере дали физическата активност не влошава здравословния проблем. Много хора се чувстват добре, като се натоварват, изгаряйки 2000 калории седмично. Трите вида упражнения с терапевтично действие за сърцето са вдигането на леки тежести, йога и аеробика.

#	Упражнения за вдигане на леки тежести
	Вдигането на леки тежести е полезно за сърцето, когато е насочено към разширяване на областта на гърдите. Това дава на сърцето по-голямо пространство, за да диша. Тези три упражнения са особено полезни.
	1. Легнете с две-три паундови гирички. Вдишвайки, опънете ръцете напред, задръжте дишането и повдигнете гирите над главата си. Това упражнение разтваря гръдния кош и доставя повече кислород и енергия на гръдната област.
	2. Легнете и поставете гирите над главата си, като дишате дълбоко. Върнете ги в изходно положение и издишайте.
	3. Клекнете, държейки 20-паундова пръчка през раменете си. Дишайте дълбоко по време на кляканията. Задръжте дишането и издишайте шумно при изправяне.

#	Йога
	Най-доброто йогийско упражнение за разтваряне областта на гърдите е позата кобра. Легнете по корем със събрани крака. Леко извийте тялото си към тавана, започвайки от очите, главата и шията. Внимавайте да не извиете прекомерно шията. Дланите на ръцете могат да докосват пода в отблъскващо положение или ръцете да останат опънати покрай тялото с дланите нагоре. Обикновено кобрата се изпълнява три пъти. Първия път ръцете се изпъват покрай тялото. Втория и третия дланите се опират о пода. Тялото се повдига все повече с всеки следващ път.

#	Аеробика
	Ходенето е аеробично упражнение, което е благотворно за сърцето и се препоръчва горещо от лекарите, защото може да се прави почти от всеки. Друг вид аеробични упражнения са джогингът, бягането, ходенето във вода, плуването и карането на велосипед. Изберете едно или няколко от тях, които са ви приятни, защото така ще ви бъде по-лесно да ги включите в ежедневието си. Запомнете обаче, че е необходима предварителна консултация с лекар.


>>>>	Силата на мисълта

	Въпреки че физическите фактори диета и упражнения, играят важна роля в предотвратяването и борбата със сърдечните заболявания, не трябва да се пренебрегва и духовното здраве заради способността на тялото да се лекува само. Това се постига чрез упражнения за сърдечно-съдовата система, чрез дълбоко дишане, биологично обратна връзка, йога и масажна терапия. Масажистът със смес от ароматни масла от илан-илан, лавандула, мента или майоран, комбинирани с масажно масло, загрява тялото и понижава кръвното налягане.
	Положителните взаимоотношения и разбирането с друга сродна душа също може да помогне на тялото да се пребори със заболяването много по-ефикасно, тъй като здравата душа е в състояние да предизвика ефикасен телесен отговор. Хората, които са преживели травми, като развод или смърт на обичан човек, често пъти страдат от симптоми на сърдечно заболяване, защото са загубили желание да останат здрави. Тези хора се нуждаят от повторна връзка с душата си, за да възстановят вярата в себе си и да работят ефикасно върху експресирането на емоциите си.
	Много пъти хората приемат неправилно стреса, превръщайки го в саморазрушителен навик, като преяждане, алкохолизъм или употреба на наркотици. Продължителното подлагане на стрес може да предизвика съсирване на червените кръвни клетки, като увеличава прилепващите свойства на кръвните плочки. Увеличените съсирващи свойства водят до акумулиране на атеросклерозната плака, до артериално блокиране и евентуално сърдечна криза. Когато хората владеят изкуството да почиват, кръвното им налягане намалява и се прекъсва отлагането на отпадъчни продукти по стените на артериите.
	Подобряването на духовното здраве оказва дълбоко въздействие и върху дейността на имунната система. Когато се чувстваме обичани, благотворните хормони, произведени от ендокринната ни система, дават възможност на мускулите да се отпуснат и на кислорода да преминава свободно. Или накратко, отделянето на особено внимание на емоционалното състояние на човека и положителните промени са полезна част от физическото лечение на коронарните заболявания.


>>>	Какво да се избягва

	Заседналият начин на живот и затлъстяването трябва да бъдат избегнати. Тези два фактора могат да доведат до високо кръвно налягане. Освен това, е важно да се елиминират от храната животинският протеин, наситените мазнини от животински и растителен произход, солта, пържените храни, кофеинът, тютюнът, алкохолът и тежката скорбяла, защото водят до отлагане на замърсители по стените на артериите. Присъствието на хидрогенизирани растителни масла или на други растителни мазнини в съдържанието на даден готов продукт трябва да е сигнал за вас да не го купувате. Избягвайте маргарина на всяка цена. По едно време хората вярваха, че полиненаситените мазнини помагат за намаляването на холестеролните нива, но днес е ясно, че високото съдържание на трансмастни киселини в маргарина само провокира сърдечните заболявания. Нефилтрираната чешмяна вода може да се окаже проблем и да доведе до сърдечни увреждания като следствие от замърсителите във водоизточника. Докато чистата вода предпазва сърцето, другите напитки не са добър заместител, най-вече кофеинът и алкохолът, които действат обезводняващо.
	И накрая, избягвайте стреса по всякакъв начин. Това не е каприз. Както обсъдихме по-горе, намаляването на стреса в живота на човека понижава риска от заболяване на сърцето и от сърдечна криза, като елиминира вредата от ненужните свободни радикали върху тъканите и отпускането на артериалните стени.


>>>	Преглед на леченията

	Съществува явно доказателство в подкрепа на твърдението, че сърдечните заболявания могат да бъдат ефикасно лекувани с помощта на диета, бедна на мазнини.
	Пиенето на достатъчно количество чиста вода.
	Хранителни добавки и билки могат да се включат в борбата с много форми на сърдечни заболявания.
	Антиоксидантите са от особено значение.
	Хелацио-терапията може да отстрани уврежданията на артериите в областта на сърцето.
	Леките физически упражнения, йога и аеробика са прекрасна форма за спортуване, която е полезна за хората, изложени на риск, или за страдащите от сърдечни заболявания.
	Духовното и емоционалното здраве играят важна роля за способността на тялото да се лекува само.


>>	Прегряване и топлинен удар
>>>

	Прегряването и топлинният удар (известен още като слънчев удар) се получават от прекомерното излагане на слънце или на висока температура. Въпреки че повечето хора внимават да не прекалят, има случаи, когато могат да не дооценят силата на слънцето, например ако са на почивка в тропическа страна.


>>>	Симптоми

	Прегряването се характеризира със слабост, виене на свят, гадене и схващане на мускулите от загуба на течности и сол, докато топлинният удар е по-тежък, тъй като крие опасност от перманентно увреждане на мозъка, дори и смърт. Симптомите на топлинния удар включват липса на изпотяване, висока температура, учестен пулс, главоболие, притеснение, треперене и припадък.


>>>	Лечение

>>>>	Първа помощ

	Най-често срещаният подход при оказване на първа помощ е пострадалият да се премести на сянка и да му се осигурят почивка, течности и охлаждане. Охлаждането може да е придружено от ледени компреси или увиване на пострадалия с мокър чаршаф. При тежки състояния се налага намесата на медицинско лице. Предполага се, че човекът е изпаднал в шок по треперенето, несвързаната реч и загубата на ориентация. Приемането на течности, съдържащи електролити, е важно. Те доставят на пострадалия калция, калий и магнезий, елементите, които трябва да бъдат попълнени бързо в организма му. Много фармацевтични компании продават тези напитки, но същият ефект може да се постигне с лимонов сок, зелени напитки, минерална вода или солена вода.


>>>>	Билки

	Изгарянията от втора или трета степен се облекчават с помощта на алое. Гелът, поставен направо върху кожата, я хидратира моментално. Приеман вътрешно, сокът или гелът от растението действа оздравително, като доставя на организма множество електролити.


>>>>	Хомеопатия

	Основното хомеопатично лекарство за слънчев удар е беладоната. Хомеопатите я използват, когато симптомите включват пулсиращо главоболие. Лицето е зачервено и горещо, а крайниците студени. Зеницата може да е разширена и човек се чувства по-зле, когато го докосват или когато легне.


>>>	Какво да се избягва

	Най-лошото, което можете да направите на човек, поразен от топлина, е да му дадете алкохол. Някои хора са с впечатлението, че алкохолът ще го съживи, но в действителност той само дехидратира тъканите му.


>>>	Преглед на леченията

	На човек, страдащ от топлинен удар или претопляне, трябва да се даде първа помощ под формата на почивка, течности и охлаждане. Състоянието му може да изисква спешна медицинска помощ и хоспитализация.
	Алоето може да се прилага локално или да се приема вътрешно.
	Беладоната е хомеопатично лекарство срещу слънчев удар.


>>	Хемороиди
>>>

	Хемороидите представляват подути кръвоносни съдове, които извеждат навън лигавицата в долната част на правото черво или ануса. Когато увреждането е преди аналния отвор, хемороидите са вътрешни. Те са болезнени и причиняват кървене при движението на червата. Хемороидите, които са от външната страна на аналния отвор, се наричат външни хемороиди и обикновено не причиняват кървене или дискомфорт.
	Обикновено хемороидите поразяват хората, които водят заседнал начин на живот, както и хора, консумиращи прекалено много млечни продукти, протеин и скорбяла, причиняващи запек. Проблемът може да се дължи и на прекомерната употреба на слабителни средства, на лошо кръвообращение, гниене на стари отпадъци и напъни при изхождане. Бременните жени са особено предразположени към това заболяване, затова да избягват запичащи храни.


>>>	Лечение

>>>>	Диета и начин на живот

	Въпреки че сме склонни да мислим за хемороидите като за локален проблем, това състояние се дължи на систематичен дисбаланс. Както се отбеляза по-горе, напъните за изхождане оказват натиск върху кръвоносните съдове и това е първата причина за проблема. То може да се избегне с консумирането на богата на целулоза храна, достатъчно движение и пиене на осем до десет чаши вода на ден. Магнезият подпомага перисталтиката и може да е много полезен. Витамин C отпуска изпражненията и облекчава изхождането. Добавянето на биофлавоноиди намалява отоците.


>>>>	Билки

	Някои прости билки също оказват оздравителен ефект. Сокът от алое е с леко слабително действие, което повишава кръвообращението и успокоява храносмилателния канал. Човек може да започне с една чаена лъжичка гел и да се достигне до една супена лъжица или повече, ако е необходимо. Китайският билков препарат, наречен фаргелин, облекчава бързо състоянието с подобряване на кръвообращението в съответната област.
	Медицинската ружа и брястът също облекчават възпаленията по храносмилателен път. Която и да е от двете билки може да се използва за облекчаване на констипацията. Тя обаче не бива да се употребява в случаите на диария или слуз в изпражненията. Освен това мишият трън и конският кестен са полезни най-вече в случаите, когато има болка и изтръпване на стъпалата и краката.
	Външните лечения в комбинация с вътрешните ускоряват оздравителния процес. Билките и маслата, добавени към ваната, могат допълнително да успокоят раздразнената система и да подобрят кръвообращението. Може да се приготви и билкова лапа, която да се постави върху кожата. Тя премахва и токсините. За тези лапи се използват лимонов сок, витамин E и Hammamelis virginica.
	Кипарисовото масло представлява венозен тоник, използван за лечение на хемороиди. Пет капки от есенциалното масло могат да бъдат добавени във ваната. Друг вид терапевтична вана може да бъде приготвена от три шепи лайка, една шепа Hammamelis virginica, коприва, ехинацея или невен с вряла вода. Билките трябва да се запарят за около час и запарката да се излее в горещата вана.
	И накрая, добавянето на четвърт чаша английска сол във вана с десет сантиметра вода ще намали отока.


>>>	Преглед на леченията

	Диета, богата на целулоза, упражнения и 8 чаши вода на ден, облекчава ходенето по голяма нужда. Магнезият, витамин C и биофлавоноидите са от допълнителна полза.
	Много билки могат да бъдат приемани външно за облекчаване и лечение на хемороидите.


>>	Хепатит
>>>

	Хепатитът е вирусно заболяване, увреждащо черния дроб. Съществуват три типа хепатит: хепатит A, B и C. Хепатит A се разпространява посредством вода, замърсена с фекалии, докато хепатит B се получава от замърсени кръвни продукти при кръвопреливане или при използване на нестерилни игли. Хепатит C се предава по сексуален път с инфектирана кръв. Хепатит A се развива бавно и се лекува напълно, докато хепатит B започва и се развива бързо и може да доведе до продължително заболяване, включително цироза на черния дроб или смърт.
	Отслабеният черен дроб предразполага към хепатит. Факторите, които могат да доведат до отслабването му, са други вируси от рода на цитомегаловируса и вируса на Ипщайн-Бар. Дегенеративните субстанции, увреждащи черния дроб, са токсичните химически вещества в околната среда, както и алкохолът и наркотиците, убиващи клетките му. Медикаментите, увреждащи черния дроб, включват успокоителни средства, хемотерапевтични агенти, антибиотици и упояващи средства.
	Симптомите на хепатита са умерена или силна умора, проблеми със сухожилията, болки в мускулите, главоболие, загуба на апетит, температура, пожълтяване, ниско ниво на кръвната захар, неспокойство, депресия, нервност и видими промени.


>>>	Лечение

>>>>	Хранене

	Възстановяването след хепатит зависи до голяма степен от състоянието на черния дроб. По тази причина много от холистичните подходи са фокусиране върху дезинтоксикацията и подсилването му. Пълноценната вегетарианска храна предпазва черния дроб от претоварване. Такава диета съдържа също и фотохимикали, растителни химикали, подпомага защитата от сериозно увреждане и дори предпазва от развитие на проблема.
	Прочистващото действие върху черния дроб има напитка, която се състои от лимонов сок или ябълков оцет, разтворен във вода с една лъжица мед. Закуската в десет часа сутринта с ябълка, морков или сок от червена боровинка или зелен зеленчуков сок има същия ефект. За тази цел са полезни също и глухарчето, ментата, pau d’arco и японският зелен чай, както и десет чаши от пресни тъмнозелени и оранжеви зеленчукови сокове с една унция алое в пет от тях.


>>>>	Добавки

	Важните добавки, които трябва да се вземат предвид, включват кверцетин, витамин C (приеман по венозен път или перорално), витамин E, незаменими мастни киселини, витамин B-комплекс (специално витамин B{sub}12{/sub}) и селен. Новата информация показва, че глутатионът може да отстрани токсините от черния дроб и да спре цирозата.


>>>>	Билки

	Черният дроб се поддържа най-добре със силимарин, екстракт от магарешки трън. Ползата от тази билка се изразява в защитата и обновяването на клетките и се използва широко в Индия, където хепатитът приема епидемични размери.
	Куркуминът, съставка на куркумата, притежава антивъзпалителни свойства.
	Клиновичето спира вредата от свободните радикали и подпомага процесите на дезинтоксикация.
	Японците често се хранят с корени от репей, горчива билка, известна със способностите си да прочиства, черния дроб.
	Китайската билка филантус и гъбата ганодерма действат срещу хепатит B.
	Корените от глухарче се използват срещу хепатит и жълтеница поради стимулиращото им действие върху черния дроб и жлъчния мехур. Когато се приемат в големи количества, биха могли да излекуват болния за кратко време.
	Ливадната детелина се бори със свободните радикали, които атакуват клетките на черния дроб. Тя помага за отстраняването на отровите.
	Маслото от нощна свещ е полезно за черния дроб и далака и в комбинация с ехинацея е изключително полезно. Маслото съдържа простагландини и помага за намаляване на възпалението.
	Друга ценна за хепатита билка е коренът от орегонско грозде. Тази билка съдържа берберин, субстанция, помагаща на чернодробния метаболизъм. Интересното е, че по света растат подобни билки, като се използват от различните култури за прочистване на кръвта и черния дроб. Докато коренните американски жители от години ценят корена от орегонско грозде, и китайците и индийците имат своите аналози.
	Киселият трън е друга полезна билка, особено когато е комбинирана с хидрастис и лобелия. Но тъй като е доста кисел, могат да се приемат само малки количества.
	Алфалфата е важна, защото успокоява чернодробните възпаления. Освен това тя е добър източник на витамин K, който помага в предотвратяването на кървенето.
	Жителите на Ямайка отдавна използват едно ямайско растение, форма на филантус, за лечение на хепатит. То съдържа вещества, които убиват вируса на хепатит B, нещо трудно за алопатичната медицина.
	Много чернодробни неразположения са придружени от кандидозни проблеми. В тези случаи трябва да се приемат pau d’arco или чесън заради антигъбичното им действие и способността им да стимулират имунната система.
	Други билки, подобряващи чернодробната функция, са алоето, киселият трън, дивият ямс и жълтият киселец.


>>>>	Озонова терапия

	Всичките форми на хепатит могат да се лекуват с озон, приет по венозен път. След няколко сеанса хепатитът може да се излекува напълно. Терапията стимулира имунната система, което дава възможност на организма да се справи сам с агресивната вирусна инфекция.


>>>	Какво да се избягва

	Трябва да се избягват всички храни, които натоварват черния дроб. В това число и синтетичните съставки в продуктите и синтетичните подсладители. Захарта може да предизвика възпаление на черния дроби освобождаване на свободни радикали. Алкохолът убива клетките на черния дроб и води до цироза. Много лекарства също могат да утежнят проблема.


>>>	Преглед на леченията

	Храните, полезни за черния дроб, са тези, които отстраняват отровите и го подсилват. Това са много от растителните храни, витамините C, B и E, селенът и глутатионът.
	Многобройни са и билките, подсилващи черния дроб. Най-известните са екстрактът от магарешки трън силимарин, който действително може да излекува чернодробно увреждане.
	Озоновата терапия също може да излекува хепатита за няколко сеанса.


>>	Херпес
>>>

	Една от последиците на сексуалната революция беше епидемията от херпес. Това заразно заболяване, представляващо голяма заплаха през седемдесетте години, беше засенчено от появата на СПИН през осемдесетте години. Днес, макар че за него се говори по-малко, отколкото за СПИН, херпесът е широко разпространен и под една или друга форма поразява 80% от американското население. Половината от тях получават херпеси при настинка в резултат на инфекция с херпес симплекс вирус 1 (HSV1). Други херпес зостер инфекции, години след като са прекарали варицела. Освен тях съществува и вирус на Ипщайн-Бар, форма на херпес, която причинява мононуклеоза. Други получават генитален херпес, инфекция, причинена от херпес симплекс вирус 2 (HSV2).


>>>	Причини

	Херпесът е заразен вирус, който живее в нервните клетки на гръбначния мозък. Периодичните атаки се появяват, когато имунната система не е на висота. Всеки емоционален, духовен или физически стрес могат да понижат защитната дейност на организма и да създадат перфектна среда за поява на вируса. Най-често срещаният физически стрес включва болест, менструация, вагинална гъбична инфекция, прекомерно излагане на слънчева светлина или фрикции, които разрушават клетките на кожата, алергии и някои храни. Някои лекарства също могат да понижат имунитета, давайки по този начин начало на атаката. Това са антибиотиците, стероидите и антидепресантите. Гениталният херпес може да се предава по полов път. Това е особено опасно за бременните жени, които могат да го предадат на децата си по кръвен път или при директен контакт по време на раждането.


>>>	Симптоми

	Гениталният херпес причинява повърхностни рани по кожата и лигавицата на гениталната област. При мъжете се появяват мехурчета по пениса и препуциума, които се превръщат в повърхности рани за няколко дни, преди да заздравеят. При жените раните се появяват по шийката на матката, вагината или перинеума. Те могат да се придружават от течения или вагинални херпеси, а често и от парещи усещания, особено в началото. Други симптоми са температурата и подуването на лимфите. Половият акт е болезнен и трябва да се избягва, за да се предотврати предаването му по полов път. HSV2 се появява периодично и обикновено остава 5–7 дни.
	Оралните херпеси атакуват кожата и лигавицата на лицето, най-вече в областта на устата и носа във вид на мехурчета. Въпреки че съществуването им е кратко, те могат да бъдат разраними и болезнени.
	Херпес зостер е резултат на зостер вируса, причиняващ варицелата VZV. Той се изразява в болезнени мехурчета в дадена част на тялото, обикновено по гърдите или корема. Болката се изпитва обикновено преди той да се появи. Симптомите продължават от няколко дни до няколко седмици.


>>>	Лечение
>>>>

	След като няма лечение за херпесите, лекарствата се предписват, за да намалят симптомите. Най-известното от тях е цикловирът, познат също и като зоривакс. Той вероятно намалява скоростта на растеж на херпес вируса. Медикаментите имат силни странични въздействия, включително виене на свят, диария, гадене, обща слабост, умора, възпалено гърло, температура, безсъние, подуване, слаби кървящи венци. Освен това цикловир мехлемът може да причини алергични реакции.
	Природните лекарства, които са по-нежни по отношение на организма, са и по-ефикасни за намаляване на честотата на появата на херпесите и за съкращаване на периода. Ето някои, за които трябва да знаете.


>>>>	Хранене и начин на живот

	Когато ви нападне херпес, добре е да се храните по-леко и да почивате повече. Кратка плодова диета с много чиста вода и прочистващи билкови чайове само могат да са от полза. Полезните билки са градински чай, розмарин, лют пипер, ехинацея, хидрастис, мексиканска билка, ливадна детелина, клиновиче и корени от кисел трън. Полезните бактерии, като тези, намиращи се в киселото мляко или в добавките на лактобацилус и ацидофилус, поддържат храносмилателната система, необходима за правилното действие на имунната система. Други хранителни вещества, които директно поддържат имунната система са чесън, кверцетин, цинков глюконат, буфериран витамин C и бетакаротин или витамин A. Освен това и 500 мг от аминокиселината L-лизин, приемани от два до четири пъти на ден, може да дадат чудесни резултати. Прополисът действа противовъзпалително и е богат на витамините от B-група, които се борят със стреса. Също така полезни са пчелният прашец, синьо-зелените водорасли и пикногенолът.


>>>>	Хомеопатия

	Хомеопатията изгражда имунната система, без да потиска значително симптомите.
	За хомеопатично лечение на херпесите се използват следните лекарства. Забележете, че препаратите не трябва да се докосват директно. Това би нарушило вибрациите им. Те трябва да се поставят под езика, докато се разтворят. Също така кафето, ментата, камфора и лайката трябва да се избягват, защото може да унищожат ефекта от лекарствата. Важно е да се наблюдават и симптомите при промяна трябва да се промени и лекарството.

#	За херпес при настинка
	_Натрум муриатикум_ — когато раните са по лигавицата на устните 30c потенция два пъти на ден.
	_Фосфорус_ — за херпеси над устната, придружени от сърбеж, пропукване и остра болка, е необходима 30c потенция два пъти дневно.
	_Петролеум_ — предписва се при херпеси, които пробиват групово и образуват коричка около устата. Необходима е потенция 9c три пъти дневно.
	_Апис_ — помага при херпеси около устата, придружени от болезнени мехури, които сърбят и парят. Необходима е потенция 6c три-четири пъти на ден.

#	За генитален херпес
	_Натрум муриатикум_ — това лекарство се предписва за мехурчета като перлички. Гениталната област е подута, гореща и много суха. Облекчаваща е 6c потенция, приемана четири пъти на ден.
	_Дулкамара_ — на жените, склонни към множествени херпеси по вулвата или по космените фоликули около срамните устни и вулвата, всеки път, когато настинат или са в менструален цикъл, им се предписва 12c потенция два или три пъти на ден.
	_Петролеум_ — може да помогне, когато херпесите избиват групово и раните са тъмночервени, болезнени и влажни. Появата им съвпада обикновено с менструалния период и поразява перинеума, ануса, срамните устни и вулвата. Трябва да се взема потенция 9c три пъти дневно.

#	При херпес зостер
	_Арсеникум албум_ — това лекарство действа добре при повечето случаи на херпес зостер, обикновено когато пациентът се чувства по-зле на студено и след полунощ и по-добре на топло. Ако се приема в началото на атаката, за предпочитане е 30c потенция два пъти на ден за два-три дни. След първите три дни арсеникум албум се предписва, ако са налице парещи усещания в поразената област (най-типичните места са гърдите и коремът). В този случай дозата от 12c потенция три пъти дневно е най-подходяща. Лекарството е идеално за отстраняване на чувството за парене.
	_Хиперикум перфоратум_ — хиперикум е лекарство за всякаква нервна болка. Предписва се при интензивни нефрити и невралгия с парене, изтръпване в продължение на целия нерв. Хиперикум перфоратум трябва да се приеме в 30c потенция два или три пъти дневно.


>>>>	Есенциални масла

	Във Франция есенциалните масла са добре ценени заради медицинските им свойства и се използват вместо антибиотици за борба с различни възпалителни заболявания, включително и с херпесите. Ароматотерапевтът Валери Куксли, авторка на „Ароматотерапията: ръководство за лечение с есенциални масла“, предлага следната рецепта за изплакване на устата. Смесете 5 капки мента, бергамот или масло от чаено дърво със суров мед. След това прибавете сместа към силна отвара градински чай или розмарин. Изплаквайте с този препарат по няколко пъти на ден. Това регулира pH на устата и лекува инфекцията. Дневната употреба може да предотврати пробиването на херпесите.
	Куксли предлага пластири с масло от смирна, приложени директно върху херпеса за успокоение на болката. Друг ароматотерапевт, Шарън Олсън, препоръчва поставянето на памучен тампон, напоен с масло от чаено дърво, върху херпеса за убиване на вируса, след което съветва да се направи омекотяване с лавандулово масло и гел от алое. Друга полза от терапията според Олсън е повдигането на духа и проясняването на мисълта.


>>>>	Озон

	Препоръчителна е 4-седмична интравенозна терапия плюс витамин C, водоразтворим витамин A и глутатион.


>>>	Какво да се избягва

	Предпазвайте се от всичко, което натоварва нервната система, като кофеин, алкохол и трудно смилаеми храни. Храните, богати на аминокиселината аргинин, като шоколад, фъстъчено масло, ядки и лук, са свързани с повишената честота на поява на херпес.
	Четките за зъби трябва да се сменят често и да са напълно изсъхнали преди повторна употреба, за да се избегне реинфектирането. Накисването им в сода за хляб също се бори с микробите. След като стресът предизвиква появата на херпеси, важно е да се намира време за дейности, понижаващи напрежението. Това са биологична обратна връзка, йога медитация, дълбоко дишане и спортни упражнения.


>>>	Преглед на лечението

	Антивирусните лекарства рутинно се дават на страдащите от херпеси за облекчаване на симптомите, но те имат много странични въздействия.
	При появяването на херпеси човек трябва да си почива, да избягва стреса и да се храни с лека прочистваща храна. Съществуват много полезни билки за борба с него.
	Есенциалните масла могат да се използват вътрешно или външно вместо антибиотиците. Те стимулират имунната система и действат успокояващо на възпалението и болката.
	_Вижте също:_ Простудни херпеси и гангренозни язви.


>>	Високо ниво на холестерола
>>>

	Много от американците, в това число и лекари, са жертва на кампанията срещу субстанция, произвеждана от организма ни. Холестеролът не е непременно чудовище, както ни карат да вярваме. В действителност холестеролът е жизненоважен за здравето на всяка клетка от тялото. Помага на черния дроб да разгражда мазнините и действа съвместно с протеина и лецитина за пренасянето на мазнините чрез кръвта. И не само това. Половите хормони също се произвеждат от този материал. Освен това холестеролът поддържа влагата в кожата. Той е толкова важен за правилното функциониране на организма, че ако не се приема достатъчно чрез храната, черният дроб започва да го произвежда сам.
	Много от нас мислят, че холестеролът е вид мазнина. Всъщност той е особен вид алкохол, наречен стероиден алкохол или стерол. Обикновено в клетките се съдържа по-голямо количество холестерол, а в кръвта много малко. Холестеролът в клетките не е така опасен, но когато нивото му в кръвта се повиши, той може да запуши артериите и да сложи преграда на достъпа до сърцето.
	Едно ниво на серумния холестерол от 125 и 200 мг на 100 мл кръв според мен е безопасно. Мненията по този въпрос се различават значително. Някои специалисти казват, че 175 мг холестерол е високо съдържание, други смятат за приемлива границата 275 мг. Всеки трябва да обсъди това с личния си лекар.
	Всъщност определянето на това число не е достатъчно, за да се каже, че съществува опасност. Важно е също да се изследват триглицеридите и липопротеините (това е част от рутинното SMA-24 кръвно изследване). Повишените нива на тригилицеридите показват лоша функция на панкреаса или черния дроб. Това е опасно, защото тригилицеридите са кръвни мазнини и могат да участват в запушването на артериите с плака. Липопротеините са съединения, съставени от мазнини и протеини. От определен интерес за здравето са плътните липопротеини (HDL) и нископлътностните липопротеини (LDL). HDL са бедни на холестерол и богати на фосфолипиди и се приемат за „добрите момчета“ от кардиолозите, защото понижават кръвното налягане и намаляват риска от сърдечно заболяване. От друга страна, прекалено голямото количество LDL притеснява лекарите. LDL съдържат голямо количество холестерол и имат склонността да се залепват по стените на артериите и да се отлагат като плака. Голямото количество LDL увеличава риска от атеросклероза, състояние, при което артериалните стени са поразени от холестерола и е блокиран нормалният поток на кръвта. Важен фактор, който трябва да се отчита при изследването на холестерола, е съотношението HDL:общо количество на серумен холестерол. Желателно е то да е 4:1 или по-ниско (т.е. първото число да е по-малко от 4).


>>>	Лечение
>>>>

	Залагането на понижаващи холестерола лекарства е излишно и опасно, освен в редките случаи, когато пациентът страда от наследствено заболяване хиперхолестеролемия, където високите нива на серумния холестерол се наблюдават още от раждането. Съществуват по-безопасни и естествени начини за понижаване на холестерола.
	Консумирането на бедни на холестерол храни изглежда добър начин и в действителност понижаването на холестеролните постъпления доби особена популярност през последните години. Проблемът обаче е в това, че отстраняването на яйцата, пържолите и млечните продукти невинаги води до регулиране на нивото на серумния холестерол. Докато отстраняването на мазните храни е идеалната възможност за повечето американци, хранещи се с много повече мазнини, отколкото е нужно. Този подход сам по себе си не е достатъчен за понижаване на холестерола, защото веществото се произвежда и от тялото. То може да отговори на рязкото намаляване на холестеролни постъпления с повишаване на собственото производство. То може да произвежда до 1500 мг холестерол дневно над шест пъти повече от приемания с храната.
	Интересно е да се подчертае, че някои етнически групи, като африканските племена масаи и ескимосите например се хранят с храни, богати на холестерол, и въпреки това серумното му съдържание е ниско и те рядко заболяват от сърдечни заболявания. Следователно на сцената излизат други фактори, различни от холестеролосъдържащите храни. Някои от тези фактори са генетичното предразположение, хранителният статус, стресът, спортните упражнения, възрастта и нивото на серумните триглицериди.


>>>>	Диета

	Вместо пълното отказване от холестеролосъдържащи храни, е по-добре да се добави малко целулоза. По-грубата храна увеличава скоростта, с която организмът изхвърля холестерола. Процесът се основава на почистването и извеждането му от кръвта. Пектинът, намиращ се в ябълките, е особено полезен за тази цел. Също така и храненето със зърнени ядки, главно овесени, ечемичени или от елда. При добавянето на богатите на пектин ябълки към тях се увеличава полезността им.
	Друго интересно откритие е, че малкото количество полиненаситени мазнини понижават значително серумния холестерол с 5–10%. Както и грубата храна, полиненаситените мазнини извеждат концентрирания холестерол от кръвта. Линолиновата киселина, намираща се в студено пресовано масло, рибата (не мидите), ядките, семената и маслото от ядки, е особено полезна.
	Храната, богата на витамин B{sub}6{/sub} (пиридиксин), също е от помощ. Тъй като B{sub}6{/sub} е водоразтворим витамин, който се губи при готвене, най-добре е в храната да се включат много сурови плодове и зеленчуци. Листните зеленчуци са изключително богати на витамин B{sub}6{/sub}. Богатите на лецитин соеви продукти, като тофу и темпе, също са за препоръчване.


>>>>	Хранителни добавки

	Много хора страдат от недостиг на витамини и минерали, регулиращи нивата на холестерола. Ниацинът (витамин B{sub}3{/sub}) е важен за регулирането на холестеролните нива и може да се намери в различни храни, в това число листни зеленчуци, житни зародиши, бобови, грах, сьомга и риба тон. Той може да се приема като добавка (по 50 грама дневно). Това помага за понижаване на тригилицеридите, както и на холестерола и повишава нивото на полезния HDL. Отбележете, че ниацинът трябва да се приема внимателно от хората, боледували от подагра, с проблеми във функцията или при диабет. Ефектът се повишава с приемането на витамин C.
	Едното от многото чудеса на витамин C е, че понижава холестерола. Необходими са около 1000–10000 мг ежедневно (изискванията нарастват през зимните месеци и в периодите на заболяване и стрес). Витамин C е най-ефикасен в комбинация с биофлавоноидите, и по-специално с рутин и кверцетин. Когато са комбинирани с лецитин, те помагат за разтваряне на артериалната плака. Капсулираният течен лецитин трябва да притежава поне 35% фосфолипидно холиново съдържание и да доставя минимум 51,5% фосфатиди. Гранулираният лецитин трябва да е с отбелязано съдържание 25% фосфатидил холин и не трябва да съдържа соево брашно.
	Витамин E (400–600 единици на ден) ще подобри кръвообращението на сърцето. Витамините B{sub}6{/sub} и метионинът балансират нивата на триглицеридите и ултимативно помагат за нормализирането на холестерола.
	Изследванията разкриват, че най-добрите минерали за понижаването на холестерола са хромът, калцият, магнезият и цинкът.


>>>>	Билки

	Според изследванията джинджифилът и лютият пипер намаляват продукцията на холестерол и триглицериди от черния дроб. Освен това трябва да се консумира много чесън, тъй като той понижава холестерола в кръвта и я разрежда, като намалява по този начин възможността за съсирването й. Суровият чесън е най-ефикасен, но дори и сготвена, тази билка има лечебен ефект. Дезодорираните капсули и таблетки са най-слаби, защото е отнет алицинът, ароматната част на чесъна. Гъбата ганодерма помага за намаляване на холестерола, триглицеридите и тоталното количество мазнини в кръвния поток.


>>>>	Физически упражнения

	Упражненията, изглежда, повишават HDL и понижават LDL, въпреки че могат да минат няколко месеца, преди промяната да стане забележима.


>>>	Какво да се избягва

	Много хора заместват богатите на холестерол храни с изкуствени лъжливи яйца, маргарин, имитация на бекон, не млечна сметана и др. Но няма доказателства, че тези изкуствени храни предпазват от проблеми със сърцето и се свързват с повишената заболеваемост от рак.
	Храните, съдържащи рафинирани захари, водят до нездравословно натрупване на мазнини в черния дроб и тъканите. Те понижават нивото на здравословния HDL и повишават нежеланите LDL. Рафинираните храни трябва да се заместят с комплексни въглехидрати, плодове, зеленчуци и пълнозърнести храни. Отбележете, че тъй като съдържанието на алкохол в рафинираната храна е високо, тя също трябва да се избягва.
	Много медикаменти, включително стероиди и контрацептиви, могат да повишат нивото на холестерола и триглицеридите и да разрушат хранителните вещества, необходими за регулацията им. Изследванията показват, че при хората, подложени на стероидно лечение, съдържанието на холестерол в кръвта нараства с 50%. Излишните количества протеин и готвените храни също могат да унищожат холестерол регулиращите хранителни вещества. Друг фактор, който повишава нивата на холестерола, е стресът.


>>>	Преглед на леченията

	Медикаментите, понижаващи холестерола, са опасни — тяхното прилагане е излишно освен от хората, страдащи от рядката болест хиперхолестеролемия.
	Целулозата, особено пектинът, помага за отстраняване на излишния холестерол от тялото. Малките количества полиненаситени мазнини също може да понижат нивата му.
	Спортните упражнения повишават добрия (HDL) холестерол и понижават лошия (LDL).
	Добавките, които регулират холестерола, са ниацин, витамин C, биофлавоноиди, течен лецитин, витамин E и B, както и хром, калций, магнезий и цинк.
	Джинджифилът, чесънът и гъбата ганодерма понижават холестерола и триглицеридите.
	_Вижте също:_ Сърдечни заболявания.


>>	Хипогликемия
>>>

	Хипогликемията е дефект в метаболизма на въглехидратите, където нивото на кръвната захар е по-ниско от нормалното. Тъй като глюкозата е особено важно метаболитичното гориво в мозъка, понижаването й може да е резултат от неразположение в централната нервна система. Главна причина за пониженото съдържание на глюкозата е храната, богата на рафинирани захари. За съжаление храната на американците, която е богата на консервирани храни, захар, безалкохолни напитки и кафе, е рецепта за хипогликемия. Тези храни изискват малко разграждане и се абсорбират прекалено бързо от кръвта. В резултат на това нивата на кръвната захар стават нестабилни. С консумацията на захарни храни нивото й се повишава, в резултат на това от панкреаса се секретира инсулин и така спадат нивата на кръвната захар. Тогава хората посягат към рафинираните въглехидрати и така цикълът се затваря.


>>>	Симптоми

	Хипогликемията причинява стрес, който се изразява в различни симптоми, включително слабост, главоболие, проблеми със зрението, алергии към храна и химикали, хронична умора, емоционални проблеми, като нервности промяна в настроенията, объркване, хронични гъбични инфекции и дори астма. Хората често пъти не разбират, че ниското ниво на кръвната захар е причина за проявените симптоми. Нито пък лекарите си дават сметка, че в повечето случаи хипогликемията е причина. За повечето хора това игнориране има тъжни последици. Страдащите от хипогликемия са били диспансеризирани, защото се считат за емоционално небалансирани и неспособни да вземат рационални решения. Усложняването идва и от факта, че хипогликемията се определя трудно. Ако диабетиците се подложат на петчасов тест за глюкозна толерантност, заболяването се установява. В противен случай си остава неопределено.


>>>	Лечение

>>>>	Натуропатична гледна точка

	Натуропатите разглеждат хипогликемията като заболяване на цивилизацията. Претоварването на организма, което полага основите й, произлиза от вида на храната, с която се хранят повечето хора, и от стреса, на който са изложени. Според д-р Пол Ипщайн, лекар натуропат, практикуващ в щата Кънектикът, облекчаването на проблема обикновено включва обръщане на внимание на храната, витамините и минералите и емоционалното състояние. Той препоръчва да бъдат направени следните промени за овладяване на този проблем:

#	Анализ на хранителния режим
	За да определи коя храна може да причини проблем, натуропатът разглежда историята на заболяванията на пациента и използва тази информация, за да го запознае с факта, че храната може също да предизвика неразположение. Тогава се отстраняват някои от проблемните храни и се заместват с такива, които максимално подкрепят организма.
	_Избягвайте простите захари._ Простите захари трябва да се отстранят на всяка цена, тъй като карат панкреаса да произвежда по-големи количества инсулин. Те не притежават витамините от групата B и другите незаменими хранителни вещества, присъстващи в комплексните въглехидрати, необходими за разграждането на захарите и превръщането им в енергия.
	Простите захари се срещат в различни форми: захар, фруктоза, трапезна захар и кафява захар. Намират се в алкохолните напитки и се крият в много консервирани, пакетирани и замразени храни.
	_Хранете се с храни, богати на комплексни захари._ От години хипогликемиците са съветвани да се хранят с богати на протеини храни, в които изобилстват комплексните захари, от които те се нуждаят в действителност. Ако човек с ниско съдържание на кръвна захар изяде парче плод, за да се пребори с умората, след 30 минути плодът се разгражда. В резултат на това глюкозата навлиза в кръвта и възстановява енергията. Ако същият този човек вместо това изяде една пържола, ще се наложи да изчака шест-седем часа, преди месото да напусне стомаха. А за аминокиселините, извлечени от месото, ще е необходимо повече време, за да достави енергия на клетките. Той дори препятства тялото в този процес, защото самият процес на производство на енергия от протеин е енергоемък.
	_Хранене с растителен протеин._ Като източник на протеин растителните храни са за предпочитане пред животинските. Храните от рода на ядките, семената, зърнените храни и аспержите доставят бързо освобождаваща се енергия.
	_Добавете богати на целулоза храни._ Хората с лениво храносмилане или запек могат да се възползват от допълнителната целулоза. Това може да помогне за забавянето на абсорбцията на глюкозата чрез чревните капиляри. По-бавната абсорбция разрешава постепенното освобождаване на инсулин и по-бързото нормализиране на нивото на кръвната захар след хранене.
	_Избягвайте кофеина и никотина._ Кофеинът и никотинът стимулират прекалено надбъбречните жлези. Когато тези вещества се комбинират със стрес и изобщо с лошо хранене, надбъбречните жлези се привеждат в състояние на бойна готовност. Започват да се изчерпват по-важните витамини, като B-комплекс и витамин C.
	_Използвайте билки, познати като регулатори на кръвната захар._ Билките, свързани с регулацията на кръвната захар, са цимицифугата, сибирският жен-шен, глухарчето, тинтявата, джинджифилът и канелата, мечото грозде, корените от сладник и листата от боровинка. Хидрастисът е полезен, но трябва да се използва за кратко, за да се избегне изчерпването на витамин B. Клиновичето, обратно, е тонизираща трева, която спокойно може да се използва ежедневно. Тя стимулира енергията, като предоставя поддръжка на надбъбречните жлези и имунната система. Може да се приема като екстракт или да се прави на супа от корените му.
	_Внимавайте кога се храните._ Времето, когато се храните, е толкова важно, колкото и с какво се храните. Страдащият от хипогликемия човек обикновено има нужда да се храни често и по малко, за да доставя на тялото редовно храна, която лесно и бавно да се превръща в глюкоза.

#	Добавки към храната
	Добавките възстановяват клетъчното равновесие, като осъществяват цялостна поддръжка на организма и оказват специфична помощ на храносмилателните органи, свързани с регулацията на захарите — черния дроб, надбъбречните жлези и панкреаса.
	_Цялостна поддръжка._ Промените в хранителния режим сами по себе си могат да бъдат достатъчни за преодоляването на хипогликемията. Но въпреки това вие може да подсилите подобрения хранителен режим с минерали и витамини. Първо вземете под внимание добавките, участващи в регулирането на кръвната захар. Те включват екстракт от надбъбречната жлеза, глюкозо-толерантен фактор, цинк и хром, хранителни вещества, позволяващи на инсулина да ги свърши по-ефикасно работата. Освен това витамините от B групата участват като кофактори на ензимите, незаменими при въглехидратния метаболизъм, L-карнитинът, L-глутаминът и витамин B{sub}6{/sub} помагат за потискане на желанието да се консумира захар. Витамин E повишава по естествен начин енергията, така че човек те изпитва нужда от изкуствен заместител — кофеин или захар.
	Вземете предвид и добавките, които хранят специалните храносмилателни органи, свързани с хипогликемията.
	_Поддръжка на черния дроб._ Черният дроб складира глюкоза във вид на гликоген и се разгражда в процеса, наречен глюкогенезис. Някои лечебни растения, като корени от глухарче, сибирски жен-шен и листа от цвекло, помагат в този процес. Целандин, метионин и холин представляват субстанции, повишаващи до максимум ефикасността на черния дроб. Липотропичните фактори също помагат за контрола на кръвната захар, като стимулират чернодробната функция. Те са извънредно полезни за хората с повишено газообразуване, хемороиди, трудносмилаеми мазнини, слабо оцветени изпражнения или повишени нива на мазнини.
	_Поддръжка на надбъбречните жлези._ Човек, подложен на стрес или страдащ от алергии, хронични възпаления, умора, нервни и емоционални проблеми, трябва да се насочи към добавки, поддържащи надбъбречните жлези. Най-добра за целта е пантотеновата киселина. Други полезни добавки са лиофизиран екстракт от надбъбречни жлези, корени от сибирски жен-шен, витамин C и цинк. Пчелното млечице също представлява идеална храна за надбъбречните жлези.
	_Поддържане на панкреаса._ Облекчение на панкреаса се наблюдава, когато се подобри храносмилането.

#	Емоционална стабилност
	След като знаем с какво трябва и с какво не трябва да се храним, следва да разберем и още нещо. Натуропатите често помагат на пациентите си да преодолеят дългогодишни вредни навици.
	Американската академия на семейните лекари е установила, че 8% от всички визити, направени от семейните лекари, се дължат на оплаквания, свързани със стреса. Стресът е критичен фактор, помагащ да се разбере кога хипогликемията е проблем. Според д-р Ипщайн лекарят не лекува хипогликемията, а лекува човека, болен от хипогликемия.


>>>	Какво да се избягва

	Хората с хипогликемия трябва да избягват простите захари, консервираните храни, концентрираните храни, алкохола, никотина, богатите на протеин храни, кофеина и стреса. Аспартамът, химикал, използван като изкуствен подсладител, също трябва да се елиминира.


>>>	Преглед на леченията

	Тъй като хранителните нужди са различни при различните хора, общото кратко правило е да се избягват простите захари и да се консумират комплексни въглехидрати, растителни протеини и богати на целулоза храни.
	Честото хранене на малки порции е добър подход, тъй като превръщането на храната в глюкоза става бавно.
	Избягвайте никотина и кофеина.
	Билките, които помагат за нормализиране на захарните нива в кръвта, са черната цимицифуга, жен-шенът и глухарчето.
	Добавките, осигуряващи цялостна подкрепа на организма, могат да бъдат полезни също като тези, които подхранват отделни органи, в това число черен дроб, надбъбречни жлези и панкреас.
	Болните от хипогликемия често се нуждаят от емоционална подкрепа, за да бъдат стимулирани в придобиването на нови навици.


>>	Хипотироидизъм
>>>

	Щитовидната жлеза произвежда хормони, контролиращи метаболизма. Хипотироидизмът се появява, когато се произвеждат прекалено малко хормони, което се дължи на намалената активност на щитовидната жлеза. Състоянието често пъти остава незабелязано, изследванията обаче показват, че 20% от населението на САЩ е поразено от хипотироидизъм.
	Симптомите са многобройни и могат да включват хронична умора, чувство на студ през цялото време, невъзможност да се намали теглото и кожни заболявания, като екземи и акне. Освен това при това заболяване може да има и психологически момент, в частност хронична депресия, нервност и паника, както и лошо концентриране, импотентност и безплодие (намалено количество сперматозоиди). Хроничният запек, косопадът, сърцебиенето, чупливите нокти, слабостта в мускулите и болките в ставите са допълнителни симптоми. Жените често пъти имат менструални проблеми, като силно кръвотечение, болезнен или нередовен цикъл, оскъдно кръвотечение, прекъсване на менструацията, предменструален синдром и извънредно ранен или късен мензис.
	Нарастването на числото на заболяванията, свързани с възрастта или имунната система, като артрити, рак, сърдечни заболявания, се наблюдава при хора с ниско съдържание на тироиден хормон.
	Когато съдържанието на тироидния хормон е ниско, тялото не произвежда достатъчно топлина и крайниците му са студени. Студените пръсти на ръцете и краката и върхът на носа често са показател за недостатъчното произвеждане на топлина. Изобщо да си по-студен от другите може да означава, че щитовидната жлеза не произвежда достатъчно хормон.


>>>	Лечение

	Конвенционалното лечение за хипотироидизма често пъти е замъглено от неправилно поставени диагнози и непълно изследване. Поради огромното разнообразие на симптомите се предполагат други заболявания и така състоянието остава недиагностицирано. Например хиперхолестеролемията, прекалено високо съдържание на холестерол в кръвта, често пъти се поставя като диагноза вместо хипотироидизма. Лечението с диета или холестеролопонижаващи медикаменти често пъти причинява дразнене на черния дроб и не помага с нищо на неправилната функция на щитовидната жлеза. Хипотироидизмът може да се причини от общо лошо хранене и най-вече недостатъчно приемане на висококачествен протеин. Флуоризацията на водата също може да потиска дейността на щитовидната жлеза. Огромните количества храна в семейства без други интереси могат да доведат до потискане на функцията на щитовидната жлеза, но това се случва извънредно рядко.
	Стандартното лечение на хипотироидизъм се състои в предписването на синтетичен хормон. Естественият хормон е много по-ефикасен, но е трудно да се намери. Пациентите трябва да започнат с възможно най-ниската доза от хормона и постепенно да я увеличават. Подобрение се наблюдава след 30 дни, а пълен ефект след 90 дни.
	Някои натуропати намират препарата, наречен енергетикс, за полезен за нормализиране на функцията на щитовидната жлеза. Той се състои от тирозин (рекурсор на тироксина), органичен йод (под формата на тироксин-3), витамин B{sub}2{/sub}, ниациамид, цинк, хром и чернодробен концентрат. В зависимост от нуждите на пациента този препарат се дава от един до три пъти дневно по една или две таблетки. Тироидните добавки не бива да се дават за неопределено време. Щом тялото веднъж получи малка подкрепа, добре е само да започне да работи.
	Аеробните упражнения могат да са допълнителна подкрепа. Редовните упражнения са за препоръчване, например едно, което да изгаря 2000 калории на седмица, като дълго ходене или интензивна активност — джогинг или каране на велосипед.


>>>	Преглед на леченията

	Конвенционалният подход към хипотироидизма обикновено се състои в даването на синтетичен хормон.
	Естественият тироиден хормон е по-ефикасен от синтетичния, но се намира по-трудно. Поддръжката на щитовидната жлеза е необходима само временно, докато жлезата сама започне да работи оптимално.
	Аеробичните упражнения могат да помогнат за коригирането на това състояние.


>>	Безплодие
>>>

	Днес безплодието е доста разпространен проблем. В САЩ то засяга приблизително 17% от двойките в детеродна възраст, което означава пет милиона американци. Съществуват много фактори — физически, емоционални и фактори от околната среда, които водят до безплодие.
	За да се разбере безплодието, е необходимо да се разберат условията, необходими една двойка да бъде в състояние да има дете. Първо, яйцеклетката трябва да е произведена от яйчника на жената. Второ, мъжът трябва да е в състояние да произведе здрави сперматозоиди. Трето, фалопиевите тръби на жената трябва да са проходими и отворени, за да позволят на сперматозоидите да достигнат до яйцеклетката, докато тя е във фалопиевите тръби, и да позволят лесно преминаване на яйцеклетката до матката. Четвърто, лигавицата на матката трябва да е подходяща за прикрепване на оплодената яйцеклетка. И най-накрая, когато тя вече е прикрепена, необходим е синтез на съответните хормони, за да се задържи оплодената клетка. Очевидно нещата, които могат да попречат на този процес, са много.


>>>	Причини

	Най-често срещаната причина за безплодието са проблемите с овулацията. Те най-често се дължат на нарушения в хормоналния баланс. Противозачатъчните хапчета и другите източници на естроген понякога са причина за хормоналния дисбаланс. Специалистите по безплодие съобщават, че жените, приемали противозачатъчни таблетки за по-дълъг период от време, трудно възстановяват месечния си цикъл. Това може да се дължи на пероралните контрацептиви, предизвикващи недостиг на хипофизен хормон, както и на участието им в предизвикването на дефицит на витамин от B-група. И двата случая водят до хормонален дисбаланс. Прекомерните физически упражнения също могат да бъдат пречка за нормалното хормонално равновесие. Ненормалната загуба или натрупването на тегло, прекомерният стрес, лошото хранене, липсата на сън и проблемите с щитовидната жлеза също могат да нарушат нормалната ендокринна функция. (Според д-р Далия Абрахам, лекар от Ню Йорк, жената сама може да определи дали има, или не проблеми, като си мери температурата. На третия ден, четвъртия и петия ден от цикъла тя трябва да постави термометъра под мишницата си, преди да е станала от леглото. Ако през тези дни температурата средно е под 37˚C, тя най-вероятно страда от хипотироидизъм.)
	Освен хормоналния дисбаланс съществуват и други потенциални причини за увреждане на яйчниците. Цинковият дефицит, неправилното разпределение на мазнините, затлъстяването или поднорменото тегло също причиняват ненормално функциониране на яйчниците.
	Друга възможна причина за безплодието е блокирането на фалопиевите тръби. Несполучлив аборт може да предизвика запушване на тръбите. Освен това хламидията (може да е провокирана от контрацептивни таблетки) и употребата на някои лекарства също може да провокират проблема, тъй като има опасност да се превърнат във възпалителни заболявания, което възпрепятства яйцеклетката да навлезе през тръбата в матката.
	Друг възможен проблем е мъжкото безплодие, което се наблюдава в 40% от случаите на стерилитет. То може да се дължи на ниското число на сперматозоидите, на намаляването на подвижността им или на неправилната им морфология. Няколко са причините, водещи до това състояние. Сауните и ултраинтензивните спортове могат да доведат до лоша сперматозоидна продукция. Основна теза за дебати в Европа напоследък е влиянието на противозачатъчните хапчета и естрогеноподобните химикали върху мъжкото безплодие. Тези химикали не се разграждат биологически от стомашната киселина и излизат в околната среда, т.е. в почвата, водата и чрез урината. Така те влизат в хранителната верига и по този начин действат върху жените и мъжете.
	Както отбелязахме по-горе, лигавицата на матката трябва да е в състояние да храни оплодената яйцеклетка. Ендометрозата може да не даде възможност за това, тъй като клетките, изграждащи обикновено лигавицата и подготвящи матката за бременност, може да се развиват не в матката, а извън нея. Това причинява безплодие. Недостатъчното хранене влияе върху способността на матката да задържи ембриона. В тези случаи има зачеване, но оплодената клетка няма достатъчно хранителни вещества, за да се развие. Това предизвиква спонтанен аборт, който може да доведе до безплодие.
	Други възможни причини за безплодието са ниските концентрации на мед в плазмата, нередностите в репродуктивната система, отравянето с тежки метали, генетичното увреждане от електромагнитна радиация и антибиотици, които жената може да произвежда срещу мъжката сперма.


>>>	Симптоми

	Очевидният симптом на безплодието е невъзможността да се зачене след съответното количество опити — често пъти в продължение на години. Обаче това, което не се признава, е често емоционалният аспект на проблема. Двойките могат да изпитват терзания, скръб, загуба на самочувствие и разочарование от брака. Безплодието може да се изрази и в трудности във взаимоотношенията между партньорите, тъй като е свързано тясно със сексуалната тема. Проблемът в общуването може да се предотврати, като се преодолее безплодието.


>>>	Лечение
>>>>

	Лечението на безплодието включва верига от медикаменти до оплождане ин витро. Това е метод, при който се използва мъжка сперма за оплождане на яйцеклетка извън матката на жената. След това ембрионът се имплантира в утробата, за да бъде износен. Това може да струва приблизително 10000 долара. Модерната технология предлага оплождането на яйцеклетката от донор, която след това се имплантира в безплодната жена. Следователно жената може да износи плод, който не е свързан генетично с нея. Този метод е дори по-скъп и може да достигне 15000 долара. Важно е да се знае и за съществуването на алтернативни природни решения, които могат да се изпробват преди имплантирането и другите конвенционални методи на лечение или в комбинация с тях. Някои естествени подходи са синтезирани по-долу, а семейните двойки трябва да следват съответните указания на холистично ориентиран терапевт.


>>>>	Научете се да определяте кога настъпва овулацията

	Жената е най-плодовита в определено време от месеца и е важно да знае пиковите си моменти. За да може да определи кога настъпва овулацията й, тя трябва да мери температурата си преди ставане от леглото. Температурата се повишава леко през втората половина на цикъла, две седмици преди менструация. Това показва, че има овулация. Освен това вагиналното течение през този период е необикновено прозрачно и хлъзгаво и позволява на спермата да навлезе в шийката на матката.


>>>>	Подберете здравословен начин на живот

	Преди всичко е важно да се достави на тялото съответното количество хранителни вещества чрез здравословно хранене. Затова се препоръчва отстраняването на мазнините и синтетичните храни, като нитрати, нитрити, MSG. Постенето за няколко дни може дори да е от полза при запушване на фалопиевите тръби. Препоръчва се също така да се отстранят следните вещества, тъй като те пречат за плодовитостта и на жените, и на мъжете: тютюн или никотинови продукти, кофеин, алкохол, тежки метали, пестициди и хербициди, наркотици, като марихуана и кокаин. Освен това техниките за релаксиране са доказали, че повишават желанието и намаляват стреса, неспокойството, депресията и умората, фактори, много съществени за повишаване на плодовитостта. И накрая, единият или двамата партньори могат да са доста нетърпеливи и това създава напрежение. Важно е то да се тушира с някакъв вид емоционална или духовна работа. Подкрепата, идваща от определен човек или от група хора, може да окаже голяма помощ.


>>>>	Хранителни добавки

	Въпреки че доброто хранене повлиява позитивно шансовете за забременяване, добавянето на специфични хранителни добавки може допълнително да стимулира мъжката и женска репродуктивна система. Посъветвайте се с лекар-специалист по храненето. Най-общо важните хранителни вещества са:

#	Особено важни за мъжете
	_Цинк._ Изследванията показват, че консумирането на 25–50 мг цинк на ден има положителни последствия за превъзмогването на мъжката импотентност. Той се съдържа в ядките, семената, зърнените храни и маята.
	_Витамин E._ Това хранително вещество може да подобри импрегниращата способност на спермата. Хранителните източници на витамин E са пшеничените зародиши и необработените ядки.
	_L-карнитин._ Безплодието, дължащо се на слаба сперматозоидна подвижност, може да е предизвикано от недостиг на карнитин. Карнитинът е важен за сърдечния мускул. Изследванията показват, че той повишава сперматозоидната подвижност, приеман ежедневно в продължение на четири месеца по 3000 мг перорално.
	_Екстракт от рейши (ганодерма)._ Последните изследвания върху безплодни мъже с хронични генитални възпаления вследствие от папилома вируси показват, че екстрактът от рейши е полезен за преодоляване на заболяването. Приемането на екстракта значително намалява възпалението на кожата при тези пациенти и подобрява параметрите на спермата.
	Други хранителни вещества, полезни за мъжа, са селенът и витамин D.

#	От специално значение при жените
	_Витамин B{sub}6{/sub}._ Този витамин E определено важен за жените, тъй като помага за регулиране на нивата на прогестерон и естроген в кръвта. Препоръчителната доза е 100 до 300 мг дневно. Добрите хранителни източници включват яйца, соя, овес и житни продукти.
	Други витамини, доказали полезността си при увеличаването на плодовитостта на жените, са желязо 35 мг, фолиева киселина до 3 пъти дневно, за да се нормализира биохимията на кръвта, витамин B{sub}12{/sub} за нормализиране на репродуктивната дейност, колоидно сребро за пречистване на организма, когато безплодието е причинено от хламидии, и биофлавоноиди, намиращи се в броколи, зелени чушки, магданоз и цитрусови плодове, за оздравяване на маточната лигавица.

#	Важно за мъжете и жените
	_Витамин C._ Това вещество е полезно и за мъжете, и за жените, тъй като е в състояние да извежда токсичните метали от тялото, което влияе върху бременността. Препоръчителната доза е 100–200 мг дневно. Хранителните източници на витамин C включват броколи, пъпеш и някои горски плодове.


>>>>	Източна натуропатична медицина

	Този източен подход към безплодието има за цел да създаде обща здрава среда в жената, която да позволява правилни храносмилане, менструация и хормонално равновесие. Той е насочен към повишаване броя на сперматозоидите в спермата на мъжа и към подобряване на подвижността им. Един аспект от източното лечение включва повишаване на притока на кръв към малкия таз, за да се отпушат фалопиевите тръби и да се разрешат проблемите с овулацията. Този метод компенсира употребата на лазерна акупунктура, клизма и инжекции с корен от градински чай в ендометричните възли.
	Източната натуропатична медицина поддържа практикуването на добра сексуална хигиена за лекуване на ендометроза и за повишаване на плодовитостта. Терапевтите предполагат, че двойките не влизат в сексуален контакт по време на менструацията, като казват, че това предизвиква енергиен дисбаланс и причинява миграция на ендометрична тъкан в кухината на малкия таз.
	Използването на иглотерапия е друг източен подход към безплодието. Целта е да се освободят от наслоявания черният дроб, далакът, белите дробове и бъбреците, за да може енергията да се движи свободно из организма. Това може да повлияе потенциално върху безплодието, като преодолее възможната хормонална, психологическа и емоционална причина, свързана с тези органи.
	Тонизиращите бъбречната/надбъбречната дейност билки представляват част от източния подход, тъй като се смята, че репродукцията също е свързана с бъбреците. Препоръчвана билка е пелинът, който е европейска билка. Той може да се приема заедно с китайските билки дъщерно семе и плодово личи, дон куай, който се предлага във вид на чай или капсули, келп, който е богат на йод и по този начин е полезен за хипотироидизма, жен-шен, билка, заздравяваща мъжката репродуктивна система заради голямото количество цинк.


>>>>	Западна натуропатична медицина

	Според д-р Джон Пицорно, натуропат и акушер, един от начините за борба с безплодието е хидротерапията, процедура за облекчаване на възпалителния процес в малкия таз. Тази процедура използва вана. Жената се потапя в гореща вода за пет минути, като крайниците й остават навън. Нивото на водата трябва да достига до пъпа й. След това може да се потопи за една минута в студена вода, но водата не бива да достига до пъпа, а малко под него. Тази процедура трябва да се извършва три-четири пъти на ден. След това жената трябва да получи течение което показва, че тялото отстранява остатъчната тъкан и токсичните материали от яйчниците и фалопиевите тръби. През този период незащитените сексуални контакти не се препоръчват за няколко месеца. Причината е, че преди приключването на лечението може да съществуват частични запушвания, които да причинят появата на проблемна бременност.


>>>>	Билки

	Напоследък се появиха билкови добавки, повишаващи плодовитостта. Копърът и анасонът предизвикват менструация и облекчават раждането. Чаят от червена малина съдържа доста желязо, както и други хранителни вещества, които го правят полезен за цялата репродуктивна система. Гинко билоба подобрява кръвообращението и по този начин превъзмогва импотентността.


>>>	Преглед на леченията

	Научете се да определяте началото на овулацията. Това може да се постигне чрез наблюдение на:
	1. Температурата на тялото се повишава приблизително две седмици след настъпване на менструацията.
	2. Цветът и консистенцията на вагиналния секрет се променят. Той става по-прозрачен и хлъзгав.
	Понеже правилното хранене и оптималният химичен баланс предлагат най-добър начин за забременяване, важно е да се направи здравословен избор на начин на живот. Трябва да се приема добре балансирана диета, техники на релаксация и да се избягват вредните навици или веществата, възпрепятстващи плодовитостта.
	Приемането на витамини и минерали може да допринесе за положителната промяна. За мъжете се препоръчват специално цинк, селен и витамините E, D и C. За жените витамините C, B{sub}6{/sub} и B{sub}12{/sub}, желязо, фолиева киселина, колоидно сребро и биофлавоноиди. Заслужава си да се обърнете към лекар специалист в храненето, заради специфичността на всеки организъм.
	Източната натуропатична медицина използва акупунктурата и билки, лекуващи безплодието.
	Хидротерапевтичната процедура може да се ползва за облекчаване на възпалителните процеси в малкия таз. Предписва се потапянето на жената последователно в гореща и студена вода, за да се помогне на тялото да отстрани отделната тъкан и токсичните вещества от яйчниците и фалопиевите тръби.


>>	Проблеми с ученето
>>>

	Учителите от последните десетилетия могат да си припомнят за някой хиперакитвен ученик. Това е в драстичен контраст със съвременния свят, където повечето деца са класифицирани като страдащи от някакъв вид поведенчески проблеми или от проблеми, свързани с ученето. В САЩ над 6 милиона младежи страдат от едно от най-често срещаните заболявания — липсата на внимание. До 2000 г. е оценено, че броят на заболелите от него ще се повиши на 8 милиона. Много от възрастните са убедени, че проблемите с ученето произтичат от това състояние.
	Някой може да попита — откъде идва тази епидемия? Дали съвременният свят със своите многобройни химически замърсявания причинява проблемите в мозъка, които правят ученето трудно? Или напредването на медицината направи възможно определянето на заболяване, което е съществувало винаги? Тъй като диагнозата е на субективна основа, то вероятно заболяването не е реално въобще.
	Лекарите са на различно мнение. Привържениците на едната гледна точка твърдят, че липсата на внимание е чиста проба клинично състояние, нуждаещо се от медикаментозно лечение. Застъпниците на другата теза изобщо отричат съществуването му. Много от тези лекари предупреждават за нарастващото количество на медикаментозно лекуваните деца, особено когато диагнозата се базира върху наблюдения на поведение и не се измерва чрез неврологични изследвания. Затова всяко дете, което демонстрира неприемливо поведение, може да се диагностицира като страдащо от нарушение на заучаването. Според Нина Андерсън, авторка на книгата „Синдром на липсата на внимание — естествен подход“, в много случаи като „хиперактивни“ се окачествяват здрави деца, които са особено умни и изискват по-активен социален и образователен опит като отдушник за интелигентността им. Други лекари заемат средна позиция. Те вярват, че заболяването „нарушение на заучаването“ съществува, но го разглеждат не като физиологично нарушение, а като нарушение на поведението и като обект на храненето, биохимията и медицината.


>>>	Причини

	Нарушението на заучаването може да е следствие от факторите токсичност и хранителен дефицит. С нарастването на количеството на пестицидите, консервираните храни и екологичните отрови в човешкия организъм, и по-точно в мозъка, той се лишава от важни хранителни вещества. Нормалната биохимия на мозъка реагира и този орган започва да изпраща неправилни сигнали към останалата част от тялото, което впоследствие се изразява в ненормално мозъчно, емоционално или поведенческо действие.
	Друга възможна причина за повишаване на случаите от това заболяване е въвеждането на някои ваксини и имунизации. Д-р Алън Кохен обяснява, че те може да продуцират миниатюрни подувания в мозъка, наречени енцефалити. Когато детето покаже симптоми на енцефалит, например висока температура, в течение на 72 часа възпалението може да бъде излекувано. Но много деца не показват веднага симптоми и на един по-късен етап от живота им това може да наруши способността им да учат, да се съсредоточават и да имат нормално общуване. Това също може да повлияе негативно върху имунната им система и да причини различните алергии и продължителни инфекции. В резултат на това на тези деца им се дават много антибиотици, които предизвикват нарушаване на равновесието на полезните бактерии и проблеми в храносмилането, като улесняват токсините да навлизат в кръвта и да проникнат в мозъка, което, от своя страна, нарушава нормалната биохимия на мозъка.
	Хранителните алергии също са причина за някои от проблемите, свързани с ученето, тъй като позволяват на много възпалителни съединения да навлязат в кръвния поток и да нарушат нормалната мозъчна функция. Освен това хипотироидизмът може да се изяви като водещ фактор, защото недостатъчно активната щитовидна жлеза може да причини неправилна функция на мозъка.


>>>	Лечение
>>>>

	Конвенционалното лечение се основава на лекарства като риталин, за да се контролира поведението. Децата ги приемат ежедневно с години, те имат странични въздействия при дълготрайна употреба. Освен това лекарствата само маскират симптомите и не влияят на патологията, ако има такава. Затова за предпочитане е да се разбере източникът на заболяването и проблемът се коригира из основи.


>>>>	Добавки

	Важно е мозъкът да се храни с различни хранителни вещества, ако искаме да работи правилно. Д-р Кохен е открил, че много хора реагират на правилната диета и на програмата за допълнителни хранителни вещества. Магнезият и селенът са двата жизненоважни елемента, нужни на всеки един от нас, но ние не ги получаваме в достатъчно количество. На практика ниските магнезиеви нива са свързани със случаите на свръхвъзбудимост и невнимание. Препоръчваната дневна доза е 200–500 мг магнезий и 100–200 мкг селен. Цинкът е друг ключов елемент, тъй като недостатъчното количество може да повлияе на ензимната функция и да възпрепятства нормалната мозъчна функция. Необходими са 20–40 мг като ежедневна добавка. Серните аминокиселини също са от значение, тъй като помагат за елиминирането на токсините от тялото. Децата реагират и на витамин B{sub}6{/sub} и калциеви добавки. Не забравяйте, че освен приемането на тези добавки от голямо значение е и хранителният ви режим. Природосъобразна храна без синтетични добавки и консерванти е за препоръчване. Целта е да се намали излагането на организма на токсини и да се максимизира получаването на хранителни вещества.


>>>>	Чисти училища, чиста храна

	Д-р Дорис Ран е специалист по екологична медицина, педиатър алерголог и автор на много книги, включително и на „Това ли е животът на вашите деца?“. Д-р Ран непрекъснато подчертава връзката между чувствителността към химикали, лошото хранене, хранителните алергии и промените в поведението. „Тенденцията е децата с проблеми в обучението и развитието да се поставят в една група със специално подготвени учители. Но може би елиминирането на сушени подсладени зърнени продукти от закуската ще реши проблема? Имаше едно дете, чийто коефициент на интелигентност е оценен на 57. След откриването на нещата, към които то бе чувствително и се направиха съответните промени, коефициентът се повиши на 125. И то премина от групата на изоставащите в групата на напредналите. Колко много други деца получават двойки и тройки, когато могат да получават петици и шестици?“
	Д-р Ран добавя, че медицинската наука е документирала факта, че детският мозък може да се промени при излагането на някои химически миризми. Тези миризми могат да се свържат с кръвния поток към мозъка, който на свой ред повлиява дейността на определени части от мозъка. Тогава областта на говора на детето се уврежда и то може да започне да заеква, да говори прекалено бързо или да не е в състояние да си спомни думите. Ако е поразен фронталният лоб, може изведнъж да започне да хапе и удря или да стане раздразнително, дръпнато, в лошо настроение или депресирано. Д-р Ран отбелязва, че в миналото психолозите често пъти са обвинявали родителите за проблеми, произлизащи в действителност от околната среда.
	Ран цитира опита на образователната система в щата Онтарио, където психолозите са установили, че стандартните методи на лечение не оказват въздействие. В училищата са поканени лекари еколози д-р Ран, д-р Ленард Смит, Алекс Щос и Маршал Мандел. Всички са дали един и същ в основата си съвет: подобрете храненето на децата и освободете класните стаи от присъствието на химикали.
	Това предложение действително подейства, продължава д-р Ран. По-доброто хранене и почистването на класните стаи не само повиши академичното представяне и съсредоточаването, но някои деца, обучавани в домашни условия, бяха в състояние да се завърнат в училище. Няма причина, завършва д-р Ран, да не последваме опита на Онтарио.


>>>	Какво да се избягва

	Д-р Кохен предполага, че тежките метали антимоний, алуминий, арсен, олово и кадмий трябва да се избягват, тъй като е установено, че децата, страдащи от аутизъм, съдържат високи концентрации от тези вещества в организма си. Много деца с проблеми в ученето също са чувствителни към глутен и казеин. Казеинът е протеин, намиращ се в млякото, така че от храната трябва да се отстранят млечните продукти. Глутенът се съдържа в зърнените храни и затова житото, кюспето, овесът, ечемикът и ръжта могат да създадат проблеми. Освен това, тъй като при много деца неспособността да се учат е свързана с имунната система, е установено увеличаване на гъбичките кандида, което води до нарастване на количеството на произвежданите токсини. Затова те трябва да се поставят на диета, която да не съдържа мая и плесени. И накрая, след като хранителните алергии са специфични по своя произход, ето някои храни-алергии, за които родителите трябва да знаят. Това са царевица, соя, яйца, домати, дрожди и фъстъци.


>>>	Преглед на леченията

	Храните, стимулиращи мозъчната дейност, включват магнезий, селен, цинк, сяра, аминокиселини, витамин B{sub}6{/sub} и калций.
	Диета, в която не присъстват химически добавки, максимизира умствения потенциал.
	Определянето на храната, действаща като възможен алерген, и отстраняването й може да се окаже полезно.
	Поддържането на околната среда в дома и училището чиста от вредни химикали може да повиши способността за обучение.


>>	Кожна туберкулоза
>>>

	Еритематозната туберкулоза е автоимунно заболяване, при което тялото атакува собствената си съединителна тъкан. За повечето страдащи от него (предимно жени на възраст между 20 и 40 години) туберкулозата е не много тежко заболяване, поразяващо няколко органа. За останалите може да се окаже сериозно и доживотно. Хората от африкански, американски и азиатски произход са склонни да развиват по-често това заболяване, отколкото тези от европейски произход.
	Симптомите включват болки в ставите, температура, гадене, световъртеж, вертилиго, продължителна или изключителна умора, артрити и обрив, преминаващ през носа и бузите, проблеми с бъбреците, болки в гърдите, чувствителност към слънцето и светлината, косопад, Феномен на Рейнод, побеляване или посиняване на пръстите от студ, припадък, гняв и депресия, язва на носа или устата, гъбички по ноктите, главоболие и анемия. Тези индикации могат да бъдат влошени от инфекции, антибиотици, екстремален стрес, хормони, специално естроген, и някои лекарства.


>>>	Лечение
>>>>

	Кожната туберкулоза се лекува със стероиди, като преднизолон и кортикостероидни съединения. Приемани дълго време, те могат да причинят увреждане на черния дроб, очите и други органи, както и отслабване на костите. Това е една от причините да се търсят алтернативни подходи към това заболяване.


>>>>	Билки

	Билките, които предизвикват дезинтоксикация, са полезни за болните от кожна туберкулоза. Pau d’arco пречиства кръвта, а сокът от алое вера, който неутрализира и изкарва токсините от тялото, могат да помогнат в този случай. Котешките нокти, маслото от ленено семе и омега-3 мастните киселини също действат за намаляване на възпалението. Другите полезни хранителни вещества включват черния орех, който действа антивъзпалително и антипаразитно. Готу колата подхранва нервната система.


>>>>	DHEA

	DHEA е хормон, произвеждан от надбъбречните жлези. Много болести се свързват с ниското съдържание на този хормон, в това число и кожната туберкулоза. Жените, страдащи от кожна туберкулоза, получават драстично подобрение, когато се подложат на терапия с DHEA.


>>>>	Акупунктура

	Един иглотерапевт взима под внимание целия обхват от симптоми, показвани от болния, и назначава специфична терапия според тях. Общо иглотерапията повишава кръвообращението и това, което според китайците е ци, или жизнена енергия, която на свой ред намалява болката.


>>>>	Физически упражнения

	Редовните физически упражнения помагат за поддържането на подвижността на ставите и отстраняват отровите от организма.


>>>>	Промивки

	Клизмите и промивките на дебелото черво са от огромно значение за прочистване на тялото, което е необходимо за подобряване на симптомите на кожната туберкулоза. Масажите стимулират допълнително дезинтоксикацията. Колоидите, металите (като среброто) във вид на разтвор са предвидени така, че да преминат през червата и директно да навлязат в клетките. Те имат противоотровно, антигъбично и антибактериално действие и помагат за облекчаване на артритните симптоми.


>>>>	Ароматотерапия

	Ароматните масла имат положителен ефект върху емоциите така, както и върху тялото. Болката в ставите може да се облекчи с масло от бор, кедър и други дървесни масла. Една техника на ароматотерапевтите препоръчва за отпускане капка масло от лайка, лавандула или люляк върху дланите. Те се разтриват добре, шепите се приближават до носа и се вдишва. Важно е да се използват естествени масла екстра качество и да се разреждат, преди да се поставят директно върху кожата.


>>>	Какво да се избягва

	Симптомите на туберкулоза варират в широки граници и могат да се повлияят допълнително от стреса или от начина на живот. Ако някой работи нещо, което не му харесва, може да влоши симптомите. Храната, която въздейства негативно върху организма, включва очевидните симптоми: консервирани храни, захари, кофеин и газирани напитки. Съществуват и други, по-малко очевидни причинители: здравословни храни, предизвикващи възпалителен алергичен отговор. Хората обикновено имат проблеми с фъстъците, соята, пшеницата, царевицата, млякото и храните, образуващи киселини, като месо, млечни продукти и портокали. Проблемните храни могат да бъдат индивидуално определяни чрез тест за алергия.


>>>	Преглед на леченията

	Туберкулозата се лекува конвенционално със стероидни лекарства, които могат да увредят органите и костите.
	Билките са естествени лекове, които помагат на болните от туберкулоза, като очистват кръвта, промиват токсините от тялото и намаляват възпалението.
	Изследванията разкриват, че добавянето на DHEA подобрява състоянието.
	Иглотерапията маже да намали болката, свързана с кожната туберкулоза.
	Редовните физически упражнения, масажната терапия, клизмите и промивките на дебелото черво помагат за премахване на артритните симптоми.
	Есенциалните масла, използвани от ароматотерапията, могат да облекчат болката в ставите и да създадат чувство за релаксация.
	_Вижте също:_ Алергии и артрит


>>	Лаймска болест
>>>

	Лаймската болест е остро възпалително заболяване, което причинява болки в ставите, сърдечни и нервни симптоми. Името му идва от мястото, където е открито — Лайм, щата Кънектикът. Въпреки че лаймската болест се появява както и в други части на САЩ, така и в други страни, най-много случаи на това заболяване има в североизточните съединени щати.


>>>	Причини

	Тази болест се причинява от бактерията Borelia, спирохета от вида на причинителя на сифилиса. Спирохетата се предава при ухапване от кърлежи. Не всички кърлежи са заразни, но един голям процент от тях са. Те се срещат по различните животни. Хората могат да получат кърлежи и от домашните си животни.


>>>	Симптоми

	Някои хора показват класическия белег за идентификация — лек микроскопичен обрив. Той обикновено е безболезнен, но може да предизвика сърбеж и често пъти се появява няколко дни или седмици след ухапването. Може да се появи и на друго място, а не непременно на мястото на ухапването.
	Възможни са и много други симптоми, като необяснима температура, изпотяване, тръпки, зачервяване, промени в теглото, умора. Неврологичните сигнали включват мускулни схващания, потрепервания, главоболие, пукания и скърцания в шията, схващане на шията, изтръпване и лицева парализа, както при парализа на Бел. Могат да възникнат промени в настроението, раздразнителност и депресия, както и проблеми с паметта.
	Сигналите не е задължително да са постоянни. Те се появяват и изчезват, така че човек може да чувства симптомите на болестта с цялата им тежест за една седмица и само леко въздействие за няколко месеца.


>>>	Значението на начина, по който се отстраняват кърлежите

	Когато човек неведнъж е ухапан от кърлеж, колкото по-дълго той остане в кожата, толкова по-голяма е възможността от инфектиране. Обикновено кърлежът трябва да се храни 24 часа, преди да предаде заразата. Поради това повечето хора ще избегнат проблема, ако кърлежът бъде забелязан навреме и навреме бъде изваден.
	Начинът на изваждане е с пинсета, никога с пръсти. Ако нямате под ръка пинсета, обвийте пръстите си със салфетка. Хванете кърлежа близо до главата и го измъкнете. След това той трябва да се завие в целофан и да се занесе за изследване.
	Ако имате в наличност чаено масло, напоете с него парче памук и го обвийте около главата на кърлежа. Това ще го убие за няколко минути, ще улесни изваждането му и ще сведе до минимум количеството вредни бактерии, навлезли в организма.


>>>	Диагноза

	Според д-р Майкъл Шахтер от Ню Йорк лаймската болест не може да бъде поставена като диагноза само от едно изследване на антителата, понеже изследванията дават в 30% от случаите погрешен негативен резултат. Освен това 10% от позитивните отчитания не отговарят на истината и въпреки резултата от кръвната картина пациентът всъщност не страда от лаймска болест. По тази причина най-добре е диагнозата да се основава на комбинирани лабораторни изследвания и проявени симптоми.
	Д-р Мартин Фелдман от Ню Йорк твърди, че въпреки тестът за антитела да е най-често използваното съвременно диагностично средство, съществува и ензимен тест, който е отличен за определяне на спирохети. По-добра от него е електричната акупунктура, която може да улови направо енергийното поле на спирохетата. Устройството се използва и за определяне на реакцията на пациента към различните терапии и помага за определяне на степента на оздравяване на пациента.
	Д-р Фелдман добавя, че хората могат да бъдат заразени с лаймска болест в различна степен, в зависимост от състоянието на имунната си система. За да се провери дали тялото е в състояние да се бори със спирохетите, диагнозата започва със снемането на пълна анамнеза за състоянието на имунната система на човека. Някои белези на понижен имунитет включват чести настинки, повтарящи се инфекции, проблеми със синусите, проблеми с храносмилането, кожата, постменструален синдром, кандидози, паразити, вирусни или гъбични инфекции, алергии и чувствителност към химикали.


>>>	Лечение
>>>>

	Антибиотичното лечение е първото, което се предписва при лаймска болест. Използват се основно четири групи антибиотици — семейството на пеницилините, тетрациклините, цефалоспорините и макролидите.
	В медицинското общество съществуват разногласия относно най-добрата антибиотична терапия на лаймската болест. Много лекари лекуват заболяването с кратки курсове на лечение. Според тях то може да се преодолее за една-две седмици. Според други причинителите на лаймската болест могат да се скрият за дълго време в тъканите и кратките курсове на лечение не помагат. Те смятат, че по-големите дози лекарства за по-дълъг период от време — 4–6 седмици, са задължителни.
	Начинът, по който се предписват антибиотиците, зависи от различни фактори. В по-леките случаи — при наскоро инфектирани и при хора, които наскоро са ухапани от кърлеж и се страхуват да не са заразени с лаймска болест, се препоръчва да се приемат за известно време перорално антибиотици. В по-сериозните случаи или в случаите, когато не може да се вземат антибиотици на хапчета, те могат да се предпишат по венозен път.
	Някои холистични терапевти са съгласни, че антибиотиците са препоръчителни, ако се приемат в началото на болестта. Обаче само лечението не е достатъчно. Всеки, който приема антибиотици, и в частност тези, които се подлагат на дълготрайно лечение, трябва да приемат кисело мляко или ацидофилус, за да предотвратят гъбичното размножаване. Освен това е задължително да се предприемат и други мерки за унищожаване на спирохетите и за стимулиране на имунната система.


>>>>	Диета

	Трябва да се консумира свободно растяща храна в естествената й форма, когато е възможно, с превес на плодове и зеленчуци. Да се използват ядки и семена, както и пълнозърнести храни. Когато хората консумират месо, то трябва да е от отглеждани екологично животни, за да се избегне химическото отравяне.


>>>>	Добавки

	Д-р Шахтер смята, че голямото количество от аминокиселината глутамин подхранва имунната система, което помага да се преодолее бързо каквато и да е инфекция, включително и лаймската болест. Въпреки че глутаминът се произвежда от организма, по време на стрес количеството му е недостатъчно. Когато е налице инфекцията, тялото реагира, като разрушава мускулите и взима от жизнената им сила, като по този начин отслабва тялото. Глутаматът е много важен, когато се вземат антибиотици в големи дози, тъй като те могат да предизвикат гъбично размножаване, увреждане на чревната лигавица, подагрен синдром, лошо усвояване на хранителните вещества. Освен това глутаминът е незаменима част от глутатионовата молекула, основния антиоксидант, произвеждан от организма. Най-добрият начин да се приема глутамин е чаена лъжичка, около 5 г три пъти на ден или в течно състояние три пъти дневно. За лаймската болест може да са необходими по-високи дози.
	Понякога витамините и минералите се налага да бъдат инжектирани, тъй като спирохетата на лаймската болест и другите бактерии, вируси и гъби в организма на човека отслабват чревните пътища и приетите перорално добавки не могат да бъдат напълно абсорбирани. Инжектираните хранителни вещества не преминават през храносмилателната система и в същото време помагат за нейното оздравяване, така че пероралните хранителни вещества имат по-голям ефект. Някои хранителни вещества, които лекарят може да предпише, са витамин B{sub}6{/sub} и B{sub}12{/sub} и минералните вещества хром, магнезий, калций, цинк, манган, мед, молибден, селен и глутатион.
	Ставите могат да се подхранват с калций, магнезий, манган, мед и витамините A и D, както и с глюкозамин сулфат и хондроитин. Други основни хранителни вещества за имунното възстановяване са биофлавоноидите, гамалиноленовата киселина, незаменимите мастни киселини, цинкът и селенът.


>>>>	Биоокислителни терапии

	Биоокислителните терапии могат да възстановят здравето, дори когато другите методи не са постигнали успех. Някои от пациентите изпитват облекчение при много ниски концентрации на водороден прекис, въведен по венозен път. Други се чувстват добре от озоновата терапия, където част от кръвта на пациента се смесва с озон и след това се инжектира обратно в организма. Изследванията показват, че озоновата терапия стимулира цитокините, химически вещества в белите кръвни клетки, които помагат на имунната система да унищожава вредните организми.


>>>	Какво да се избягва

	При лаймската болест е важно, доколкото е възможно, да се отбягват продуктите, отслабващи имунната система. Списъкът е дълъг и включва захар, алкохол, кофеин, тютюнев дим, продукти от бяло брашно, хидрогенирани мазнини, химикали, използвани в храните, флуоризирана и хлорирана вода, алуминиево фолио и някои лекарства. Пломбите от амалгама също влияят върху имунната система и може да се почувства облекчение след отстраняването им. Хелацио-терапията отстранява живака от организма. Отстраняването на тези вещества може да изглежда проблемно, но оптимизирането на състоянието на имунната система е жизненоважно в борбата със заболяването лаймска болест.
	Най-важно е да се предпазим от ухапвания от кърлеж. Рисковани са разходките в гора или по плаж в близост до площи с висока трева или градина. Растителността привлича мишките, а следователно и проблемите с лаймската болест. Хранилките за птици привличат много често животните с разпилените си зърна. Кучетата и конете могат да пренасят кърлежи и самите те да боледуват от лаймска болест. Когато навлизате в рискована зона, покривайте плътно тялото си, като облечете дълги панталони, риза с дълъг ръкав и шапка и проверявайте навсякъде за кърлежи. Те се забелязват по-добре на светло оцветена дреха. Вземете си душ, като внимателно огледате тялото за кърлежи. Кърлежите обикновено пълзят няколко часа, преди да ухапят, така че имате малко време, преди да ви атакуват.


>>>	Преглед на леченията

	Покривайте тялото си, за да избегнете ухапването на кърлежи в рисковани местности. Ако намерите кърлеж в тялото си или в тялото на домашното ви животно, го махнете незабавно, за да избегнете инфекцията.
	Антибиотиците са предварителният начин за лечение, въпреки съществуващите разногласия за периода от време, необходим за лечението с тях.
	Храната трябва да не съдържа химикали, за да подкрепи имунната система.
	Различните добавки са полезни в борбата с лаймската болест. Глутаминът е от изключителна полза.
	Биоокислителните терапии помагат за лечението на това заболяване.


>>	Лимфодемия
>>>

	Лимфодемията се изразява в ненормално подуване на лимфните възли на ръцете и краката (понякога и на двата крака) и в много редки случаи на други места по тялото, като главата или червата. Освен подуването симптомите могат да включват и удебеляване на кожата, изтичане на лимфна течност, когато кожата е порязана или разкъсана или изпитва напираща болка, сякаш ще се пръсне.
	Около един процент от населението на Съединените щати страда от това заболяване, причинено от недостатъчното количество кръвоносни съдове, по които да преминава лимфата. В повечето случаи то е пряк резултат от травма, свързана с хирургично или радиационно лечение при рак на гърдата. В други случаи причината е в паразити, автомобилни катастрофи или и други физически травми. Освен това около 2 милиона души са родени с неправилно лимфообращение.
	Най-честото усложнение, свързано с лимфодемията, е целулитът или стрептококовите инфекции по кожата и подкожните тъкани. Пациентите са с висока температура и зачервяване на ръката или крака. Друго усложнение е протичането на лимфна течност, познато под името лимфорея. При някои хора протичането на лимфата е непрекъснато. По-рядко пациентите развиват злокачествени тумори на подуващата ръка или крак, т.нар. ангиосаркома.
	Лимфодемията трябва да се лекува незабавно, защото може да се превърне в доживотно заболяване. Ранната индикация е целулитът по бедрата и кожата, която е загубила еластичността си.


>>>	Лечения

>>>>	Мануален лимфен дренаж

	Този прост метод включва леки, бавни и ритмични движения за стимулиране на лимфния поток. Може да се използва като превантивна мярка след мастектомия преди настъпването на лимфодемия. Когато се използва при операция на гърдата, изследванията показват, че намаляват белега, повишават подвижността на ръката и облекчават болката и неудобното усещане.


>>>>	Диета

	Изобилието от прясна, екологично чиста жива храна, като кълнове, салати и пресни сокове, помага за де интоксикацията и подобрява здравето. Най-добрата храна са комплексните въглехидрати. Животинските протеини и натрият трябва да се избягват. Зелените зеленчуци, както и троскотът, целината и магданозът съдържат хлорофил, който пречиства кръвта и лимфата. Зелените сокове са прекалено силни, за да се приемат самостоятелно. Те трябва да се разреждат с други сокове или с чиста вода.


>>>>	Билки

	Следните билки имат антиедемични свойства. Това са исопът, розмаринът, коренът от черен сладник, клиновичето и коренът от глухарче. Алфалфата, царевичната свила, плодовете на хвойната, лобелията и pau d’arco също са полезни. Чесънът е ценен с антимикробните и антибиотичните си свойства.


>>>>	Добавки

	Някои хранителни вещества помагат за пречистване на лимфатичната система. Те включват витамините B{sub}1{/sub}, C и E, както и L-торина, калия и екстракта от суров бъбрек.


>>>>	Магнит

	Когато се приложи правилно към поразения участък, магнитът стимулира лимфния поток. Трябва да се използва отрицателният полюс.


>>>>	Дишане

	Дълбокото дишане е най-ефикасният начин за активизиране на лимфния поток. Една от техниките, препоръчвана от калифорнийския специалист д-р Уилям Мартин, се състои в следното. Дълбоко вдишвайте през носа и издишвайте през устата в цикъл по три пъти. С всяко издишване изпускайте силно въздуха. Третият път преди издишването задръжте дъх, колкото ви е възможно по-дълго. Представяйте си къде трябва да отиде този оздравителен дъх и мислено го насочете към тази част от тялото си.
	Това упражнение отваря лимфните пътища и ускорява лимфния поток. То облекчава болката, защото тя може да произлиза от липсата на кислород на клетъчно ниво. Едно предупреждение: никога не задържайте дъха си до точката на стрес. И престанете, ако това ви причинява световъртеж.
	Друг начин за подобряване на дишането е лекото подскачане на малък трамплин, като се диша дълбоко, както и биоокислителните терапии с добавянето на озон или кислород. Аеробните упражнения подсилват лимфния дренаж, а изпотяването отстранява токсините от тъканите.


>>>>	Свеждане на симптомите до минимум

	Заболелите вече пациенти могат да предприемат много стъпки за намаляване на проблемите си до минимум. Ето някои от по-важните:
	Трябва да се избягва горещината, тъй като тя предизвиква произвеждането на повече лимфна течност от тялото. Това означава „не“ на горещите душове, горещите вани, сауните и обличането на дрехи с дълги ръкави и шапки за предпазване от слънцето.
	Да се намали до минимум рискът от порязвания, да се използват домакински ръкавици. Електрическите ножици подлагат на по-малък риск от порязване.
	Да се избягват изморителните упражнения, както и вдигането на тежки предмети.
	Жените, използващи протези за бюст, трябва да използват възможно най-леките, а сутиенът да е подплатен. Когато е възможно да не се носи сутиен, защото ограничава лимфния поток.
	Грижата за кожата и ноктите трябва да е на високо ниво, за да се избегнат инфекциите. Не се препоръчва ходенето при маникюристи, тъй като използват инструментите си и при други клиенти.
	Трябва да се избягват инжекциите в поразените области или в близост до мястото, до което се е намирал туморът. Трябва да се избягва да се предлага тази ръка за измерване на кръвното налягане, нито пък да се подлага на химиотерапия.
	Ухапванията от комар могат да доведат до сериозни инфекции и трябва да се избягват.
	Поддържането на нормално тегло свежда до минимум симптоматиката.
	Ако е наложително пътуване със самолет, ръката или кракът трябва да е превързан и повдигнат преди излитане. Подготовката за пътуване включва допълнително количество чесън и други естествени бактерициди.


>>>	Какво да се избягва

	Определено това са храните, съдържащи сол, захар и кофеин. Също така е важно да не се употребяват консервирани храни и изкуствени химически вещества.


>>>	Преглед на леченията

	Стимулирането на лимфния поток чрез мануален лимфен дренаж, и по-специално в случаите на отстраняване на гърдата (мастектомия), може да предотврати появата на лимфодемия.
	Здравословните храни предизвикват пречистване, както и включването на живи зелени храни и комплексни въглехидрати. Кофеинът, захарта и солта трябва да се избягват.
	Благотворните билки имат противовъзпалителни, противомикробни и антибиотични свойства.
	Хранителните вещества, които предизвикват последващо отстраняване на отровите от организма, включват витамините B{sub}1{/sub}, C и E, L-торина, калия и суровия екстракт от бъбреци.
	Отрицателният полюс на магнита, поставен върху поразеното място, може да ускори оздравителния процес.
	Дълбокото дишане, придружено с визуализация е ефикасен начин за оздравяване.


>>	Менопауза
>>>

	Менопаузата може да се определи като приключване на женската репродуктивна фаза. При повечето жени началото на климактериума се проява някъде между 45 и 50 години, но при някои настъпва и между 40 и 60-годишна възраст. Освен това менопаузата може да бъде предизвикана и по-рано вследствие на хирургични операции в матката или яйчниците или при определени видове заболявания. Тя се характеризира с намаляване на дейността на яйчниците, което се изразява в произвеждането на по-малко количество от хормона естроген в организма. Менопаузата не е просто дискретно явление, тя е процес, продължаващ с години, а в някои случаи с десетилетия.
	Въпреки че менопаузата е позната на всички жени по света, представителките на азиатските култури имат способността да се приспособят по-лесно към хормоналните промени. Това се дължи на желанието им да възприемат процеса на стареене като нормален преход. В азиатските страни възрастта се свързва с мъдрост и уважение, но жените там не доживяват този стадий. В Съединените щати и другите западни страни, жените дълбоко се страхуват от напредването на възрастта. Негативният поглед често пъти се свърза с проявяването на остри симптоми, съпътстващи менопаузата. В тази връзка много важна е промяната в мисленето. Отбелязано е, че острите симптоми често пъти се избягват от азиатските жени заради начина им на хранене, включващ големи количества соеви продукти, богати на фитоестрогени и фитоестероли. Освен това азиатците широко употребяват и билки.


>>>	Какво изпитват жените

	Процесът на менопауза обикновено започва с промени в менструалния цикъл. Времето между циклите често пъти става неопределено и понякога липсват цикли. Въпреки че менопаузата е придружена от намалено менструално течение, някои жени съобщават за тежки нередовни кръвоизливи. Горещите вълни са друго често срещано явление, а някои жени могат да получат изсушаване на кожата, раздразнителност, вагинална сухота, нощни изпотявания, инфекции в отделителните пътища, промени на настроението, умора и нарушения на съня. Трябва да се имам предвид, че при някои жени изобщо не се наблюдават обезпокоителни симптоми. Също така е важно да се отбележи, че менопаузата се характеризира с намалена естрогенна продукция от надбъбречните жлези. Следователно жените със здрави надбъбречни жлези са по-малко предразположени към остри симптоми.
	Обикновено се приема, че жените губят сексуалното си влечение при настъпването на менопаузата. В действителност само малък процент от тях губят способността си да се възбуждат, което е лечимо. Всъщност много от жените съобщават за повишаване на сексуалността си заради отпадането на риска от бременност. Едно друго схващане, чието време също е отминало, е, че след настъпването на тази промяна в живота той вече няма да е приятен. Много от жените се страхуват, че през последващите години ще имат физиологически проблеми. Това не е истина, жените, достигнали 50-те, не са изложени на повишен риск от клинична депресия. Въпреки че някои от тях могат да изпитват промени в настроенията, дължащи се на намаленото ниво на естроген, серотонин и ендорфин, тези нива могат ефикасно да се свържат с естествените причини и така симптоматичните промени в настроението да се отстранят.


>>>	Лечение
>>>>

	Медицината традиционно гледа на менопаузата като на заболяване и в този контекст предлага хормонално заместване като „лечение“. В действителност менопаузата не е болест, тя е естествен преходен период, който може да се облекчи с използването на някои естествени техники. За съжаление хормонално заместващата терапия е нещо нормално през последните няколко години. Въпреки че много лекари настояват терапията да включва естествени хормони, факт е, че използваните хормони не са произведени от нашите тела, нито пък са извлечени от естествени растителни източници, като соеви продукти или ямс. Премаринът е популярен продукт за хормонално заместваща терапия. Той се получава от конска урина. В момента 10 милиона жени приемат този продукт във вид на пластири или капсули. Клиничните изследвания са доказали, че в резултат на това рискът от рак на гърдата се е повишил с 33%. Нещо повече, хормоналното заместване се свързва със затлъстяване на горната половина на тялото и с устойчивост към инсулина, състояние, свързващо се с понижаване на кръвната захар, повишено кръвно налягане и излишно съдържание на инсулин.


>>>>	Хранене и добавки

	За щастие синтетичното хормонално заместване може да се избегне за сметка на естествените лечения, които нямат вредни странични въздействия. Изследванията показват, че растителните естрогени, намиращи се в соевите продукти, са препоръчителни за борба със симптомите. Соевите продукти също (напр. тофу, темпе, соя) пречат на пролиферацията на раковите клетки. Овесът, кашуто, бадемите, алфалфата, ябълките и маслото от ленено семе също съдържат естествени източници на естроген, макар и в умерени количества. Жените, включващи тези храни — източници на естествен естроген, в храната си, забелязват значително облекчаване на горещите вълни. Освен това се повлияват от количеството магнезий. Увеличеното приемане на целулоза и намаляването на животинските продукти може да ограничат раздразнителността, докато слънчогледовото семе, орехите, лешниците, зелето, аспержите, броколито, овесът и ечемикът служат като допълнителни средства за борба със симптомите на менопаузата.
	Мултивитаминните минерални добавки, съдържащи повече магнезий, отколкото калций, и съответните количества витамин B и C може да повишат надбъбречната дейност и да облекчат емоционалните неразположения. Препоръчва се и добавяне на витамин E, който промоцира продукцията на мозъчните хормони.
	Тези полезни витамини дават началото на производството на мозъчните хормони FSH и LH, които са жизненоважни агенти за предотвратяването на горещите вълни. Освен това витамин E намалява сухотата и изтъняването на влагалището. Естествени източници на витамин E са различните токофероли и те са значително по-ефикасни от синтетичните. Полезен е и цинкът.
	От изключително значение в годините на менопаузата е добавянето на витамин B-комплекс. Той може да се получи по естествен път чрез консумирането на пълнозърнести храни и зелени зеленчуци. Дневно трябва да се приемат по 300–400 мг витамин B{sub}5{/sub} и 150 мг витамин B{sub}6{/sub}, а предписаната фолиева киселина трябва да действа като естествен хормонален заместител. Трябва да се приемат и съответните количества незаменими мастни киселини, защото действат като хормонален заместител и предотвратяват раковите заболявания и облекчават симптомите на стареенето. Незаменимите мастни киселини са от голямо значение при предотвратяването на влагалищната сухота. Хората, поставени на диета, бедна на мазнини, често пъти страдат от липсата на незаменими мастни киселини и следователно, за да се реши проблемът им, се нуждаят от въвеждането на някои храни. Мастните киселини омега-6 се получават от тиква, сусам, шафран и масло от ленено семе, докато омега-3 мастните киселини се намират в достатъчно количество в рибата, капсулите рибено масло и маслото от ленено семе.
	Витамин D в количество 400–600 IU на ден също се абсорбира директно от слънчевата светлина или се извлича от маслото от сьомга. Това е важен витамин за жените, намиращи се в менопауза, и най-вече за тези, които живеят в замърсени райони. Калцият може да предотврати или да попречи на развитието на остеопорозата. Особено е полезен, когато лечението започне преди настъпването на менопаузата. И понеже много жени срещат трудности при усвояването на млечните продукти, калциевият цитрат, аминокиселините и калциевият карбонат предлагат алтернативни източници на лесно усвоим калций. Независимо от източника, на който сте се спрели, не забравяйте, че тялото се нуждае от 1300 мг калций на ден и дори повече, ако имате трудности с усвояването му. Преди предписването на допълнително калций трябва да се изследва индивидуалното му усвояване от организма. В организма на жените в менопауза трябва да се добавят по 200 мг дневно гама-линоленова киселина, съдържаща се в маслото от нощна свещ, в пореча и семената от касис. Друг ценен източник на женски и мъжки хормони е елементът бор.
	Съществуват някои други естествени продукти, които стимулират производството на хормони през годините на менопауза. Естественият DHEA, получаван обикновено от екстракт от ямс, подсилва организма. Прогестеронът под формата на крем или серум предпазва от фиброцистидни състояния и рак на гърдата, подсилва влиянието на хормоните от щитовидната жлеза и предотвратява остеопорозата, като замества калция. Той трябва да се приема три-четири седмици през месец. Кремът от див ямс, който се продава свободно на пазара, и таблетките прогестерон също са ефикасен хормонален заместител. Естриолът е полезен хормон, показал способността си да пречи на развитието на туморите на гърдата при животни, и в момента се предписва от някои гинеколози като алтернатива на синтетичните хормони. И най-накрая, тройният естроген — една формула, състояща се от 80% естриол и 20% естрон или естрадиол, която може да предотврати началото на рак на гърдата, остеопороза и сърдечно-съдовите неразположения без вредни странични въздействия.


>>>>	Билколечение

	Освен промените в храненето и естествените добавки съществуват и много билки, помагащи на жената да се справи с проблемите на менопаузата. Билката Vitex увеличава прогестероновото ниво в организма и последователно елиминира повечето симптоми, свързани с менопаузата, в това число вагиналната сухота, горещите вълни и промяната в настроенията. Тя може да се намери във вид на капсули, чай и в сухи или течни екстракти. Отбележете, че е необходимо време, за да се проявят свойствата на тази билка, действаща на хипофизата и хипоталамуса. Обикновено са нужни един или два пълни цикъла, преди ефектът да стане явен, и поне шест месеца — за стабилно подобрение.
	Билките, действащи като естествен източник на фитоестрогени и прогестерон, включват дон куай, див ямс, алфалфа, черна цимицифуга, сарсапарила и магарешки трън. За да подпомогнете правилното функциониране на нервната система, имайте предвид действието на лимонката, майчиния лист, корените от валериан, пасифлора, жен-шена, пресния овес и синята върбинка.


>>>>	Хомеопатични лекарства

	Съществуват някои хомеопатични лекарства, които са ефикасни при лечението на кръвоизливи при по-младите жени (за кръвоизлив се смята състоянието, при което менструацията спира за известен период и след това се получава обилно кръвотечение). Хомеопатичното лекарство „Китай“ се използва при силно кръвотечение с тъмни съсиреци. „Сабина“ се употребява за облекчаване на раздразнимостта. „Секале“ помага за намаляване на силното и постоянно кръвотечение с почти черна кръв, а „Фосфорус“ се използва за контрол върху честите кръвоизливи с яркочервена кръв без съсиреци. Допълнителните симптоми могат да се лекуват с „Фосфорус“, в това число и страховата невроза, немного тежките депресии, тръпките и загубата на паметта.
	Хомеопатичните лекарства се използват също за намаляване на влагалищната сухота и отъняването на влагалището, което често пъти съпътства климактериума. „Сепия“ може да се приложи при сухо и сърбящо влагалище. Когато влагалищната сухота се свързва със сексуалния акт, се предписва лекарството „Натмур“.
	Освен това „Натмур“ се използва при парещ вагинален секрет, падане на окосмяването и раздразнителност. Тези симптоми често се усложняват преди обед. Когато сухотата и главоболието се появят едновременно, като лекарство може да подейства билката брей. Хомеопатичното лекарство „Азотна киселина“ се използва за лечение на силна вагинална сухота, където извънредно голямата липса на слуз предизвиква усещане на разцепване във вагиналната област.


>>>>	Ароматотерапия

	Ароматотерапията е един подход към симптомите на климактериума, който обединява мисълта и тялото. Жените в менопауза могат да опитат с копър, градински чай или кипарис във вид на лосион или крем за тяло два или три пъти дневно. Ароматотерапевтите препоръчват при горещи вълни вдишването на масло от мента или босилек, поставени върху парче плат, по няколко пъти на ден. Запомнете, че не бива да използвате прекомерно големи количества ароматни масла и директният контакт с тях трябва да се избягва. Освен това есенциалните масла е добре да съставляват само 3% от лосиона или маслото за тяло. За да се избегнат вредните странични въздействия, преди да започне лечението, трябва да се потърси професионален съвет. Професионалните ароматотерапевти могат да създадат специфични масла, съобразени с индивидуалните нужди на клиентите си.


>>>>	Упражнения

	Изследванията показват, че физическите упражнения могат да намалят появата на горещи вълни при жените в климактериум. За да се пожънат всичките облаги от фитнеса, редовните упражнения трябва да се правят значително преди началото на менопаузата, макар че всяко време е добро за начало, но под лекарски контрол.
	Те могат да бъдат добър лек за депресията и смяната на настроенията, защото повишават производството на ендорфини и серотонини в мозъка. Отчитайки профилактичните свойства на спортните упражнения, включващи колоездене, бягане, плуване и танци, открийте кое ви доставя удоволствие и се отдайте на него.
	Практикуването на няколко спорта също може да се окаже полезно, но различните упражнения трябва да се изпълняват в различни дни от седмицата, за да се избегне претоварването на някоя част от тялото.


>>>>	Аюрведическа медицина

	Аюрведата, което в превод означава „наука за живота“, има дълбоки корени отпреди 4000 години в Индия. Основава се на вярата, че равновесието има голямо значение за здравето на човека. Терапевтите на аюрведа изследват физиологическото и психическото състояние на пациента, въз основа на което създават подходящ хранителен режим и програма за физическа активност според собствената си преценка. За облекчаване на симптомите на менопаузата тази форма на терапия използва растителни фитоестрогени и фитопрогестерони.


>>>	Какво да се избягва

	Въпреки че всички жени рано или късно навлизат в климактериум, някои от тях са жертва на повече симптоми, отколкото другите. Запомнете, че силата на симптомите може да зависи от желанието на жената да възприеме остаряването като естествен процес и от способността й да се приспособи към настъпилите големи хормонални промени. Приспособяването включва предприемането на превантивни мерки, и по-точно избягването на някои храни, склонни да усложнят симптомите. Клиничните изследвания свърват промяната в нивата на кръвната захар, водеща до комплексни физиологични нарушения, с прекомерното консумиране на захар, кофеин и алкохол. Освен това изследванията свързват и алкохола, месото и цигарите с преждевременната менопауза.


>>>	Преглед на леченията

	Полезните растителни естрогени се намират главно в соевите продукти, а в по-малки количества и в други храни, като овес, кашу, бадеми, алфалфа, ябълки и ленено семе.
	Важните хранителни вещества, приемани по време на климактериума, са витамин B-комплекс, витамините C, D и E, магнезият, калцият и цинкът.
	Сред билките, които могат да бъдат полезни, са витекс, дон куай и див ямс.
	Хомеопатичните лекарства помагат за балансирането на менструалното течение. Други хомеопатични лекарства се използват за облекчаване на вагиналната сухота.
	Ароматотерапията също може да е полезна за жените в климактериума.
	Упражненията облекчават горещите вълни и депресията.
	Аюрведическата медицина използва растения, съдържащи прогестерон и естроген, за облекчаване на симптомите на менопаузата.


>>	Морска болест
>>>

	Морската болест обикновено се свързва с проблеми във вътрешното ухо, но болестта може да се развие като следствие от лошо хранене или алергия.


>>>	Лечение
>>>>

	Дъвченето на джинджифил може да предотврати гаденето, в това число и морската болест. Според научните изследвания джинджифилът е по-ефикасен от лекарството за морска болест, и за разлика от медикаментите не предизвиква сънливост. За да се предотврати прилошаването при пътуване със самолет, ефикасно е приемането на 1 до 3 мг мелатонин.


>>>>	Хомеопатия

	„Тобакум“ е лекарство, препоръчвано от хомеопатите срещу морска болест, характеризираща се с гадене. Както си личи от името, „Тобакум“ е направен от тютюн. „Кокулус“ помага в случаите на морска болест, когато гаденето е предизвикано от миризмата на храна. Човекът, на когото се предписва, се чувства по-зле, когато наблюдава движещ се обект и по-добре, когато се съсредоточава в спокоен хоризонт. Арниката също може да се приема за преодоляване на болки, свързани с дълъг полет.


>>	Множествена склероза
>>>

	Множествената склероза е автоимунно заболяване, при което се разрушава от защитната система на самия организъм миелиновият слой (мастната обвивка на нервните клетки). Болестта се съпътства с многообразни симптоми с различна тежест, които се появяват и изчезват. МС-симптомите включват слабост в ръцете или краката, изненадващи изтръпвания или странни усещания в различни части на тялото, двоен образ, загуба на зрението, проблеми с говора или ходенето, често уриниране, невъздържаност и проблеми с паметта.
	На алопатичната медицина не е известна точната причина за възникването на болестта, но факторите на околната среда, храната и дори вирусите определено имат съществено значение. По някаква причина хората, живеещи далеч от екватора, са по-податливи на болестта. Някои теории свързват заболяването със слънчевата светлина. Други — с храната, тъй като северните народи се хранят с по-големи количества наситени мазнини.


>>>	Лечения
>>>>

	Тъй като МС е автоимунно заболяване, повечето невролози смятат, че спирането дейността на имунната система е най-добрият подход. В този процес обаче се използват вредни стероиди, като преднизолон и солу медрол, а също и химиотерапевтични вещества. Последните изследвания показват, че инфекциите с бетаинтерферон намаляват честотата на кризите, но пък могат да предизвикат грипоподобни симптоми, включително силни болки, висока температура и немощна слабост.
	Конвенционалната медицина има склонността да пренебрегва по-простите подходи, които биха могли да помогнат. Много ефикасни могат да се окажат промяната в храненето, употребата на хранителни добавки и намаляването на приетите от околната среда токсини.


>>>>	Диета

	Неврологът д-р Швранк е изследвал хранителните фактори, свързани с МС, и е публикувал резултатите в медицинските списания от 1950 г. насам. Многоспектърните му изследвания показват, че най-добри резултати дава стриктното придържане към диета, бедна на мазнини и състояща се от 20 г мазнини на ден. Наситените мазнини, в това число и тези, намиращи се в червеното месо, тъмното месо, палмовото и кокосовото масло, трябва да се отстранят от храната или да се консумират рядко. Този подход може да подобри състоянието на болния и дори да удължи продължителността на живота, дори и при тежките случаи. Подробности за това лечение можете да намерите в книгата на д-р Шванк „Диетично хранене при множествена склероза“.


>>>>	Добавки

	Много полезно е ежедневното приемане на хранителни вещества. Те могат да повишат дейността на невроните, да предотвратят пораженията, нанасяни от свободните радикали, и да повишат съдържанието на кислород.
	Чесън — 1000–2000 мг
	L-цистеин — 500 мг
	Иноситол — 1000 мг
	Холин — 1000 мг
	Витамин C — 1000 мг шест пъти дневно
	Витамин E — 600 IU
	Натриев селенит — 200 мкг
	Коензим Q10 — над 200 мг
	Ниацин — 200–500 мг три пъти дневно
	Витамин B{sub}12{/sub} — 1000 мкг
	Витамин B{sub}6{/sub} — 100–500 мг
	DMG — 100–400 мг
	Масло от нощна свещ — 1500 мг

	В някои случаи DMG води до повторна миелизация на слоя, предпазващ гръбначния стълб. Чесънът е полезен поради високото си съдържание на сяра. Маслата от пореч, семената от касис и нощната свещ са ценени заради високото им съдържание на гама-линоленовата киселина. Изследванията показват, че употребата на тази киселина намалява тежестта на симптомите.
	Понеже северните народи са изложени на по-малко слънчева светлина и следователно синтезират по-малко количество витамин D, добавянето на този витамин B храната може да е от полза. В действителност едно изследване показва, че над 5000 единици витамин D, приети в комбинация с калций (16 мг/кг телесно тегло) и магнезий (10 мг/кг телесно тегло), намаляват наполовина честотата на кризите на МС. Това лечение трябва да се провежда под лекарско наблюдение, тъй като високите дози витамин D са токсични.


>>>>	Магнитолечение

	Магнитите могат да помогнат при лечението на повредена мускулна и нервна тъкан. Носенето или спането върху магнитно легло въздейства върху симптомите на МС.


>>>>	Биостоматология

	Токсичните изпарения от живачната амалгама на пломбите или бактериите, разположили се по венците, могат да причинят симптоми на немощна слабост, видимо несвързани с устата, а дори и поражения на централната нервна система. Всеки може да се обърне към биостоматолог за отстраняване на токсичните пломби и да си направи други.


>>>	Преглед на леченията

	Изследванията показват, че придържането към диета, бедна на мазнини, поддържа състоянието и удължава доста живота на болните от МС.
	Хранителните вещества, приемани допълнително, могат да повишат невронната дейност и да предотвратят пораженията от свободните радикали, да подобрят кръвообращението и да увеличат кислорода.
	Употребата на магнити може да помогне за оздравяването на повредените мускули и нервната тъкан.
	Тъй като токсичните изпарения от пломбите, изработени с живачна амалгама, могат да влошат много от проблемите, свързани с МС, е препоръчително да се консултирате с биостоматолог за отстраняването на тези пломби.


>>	Затлъстяване
>>>

	Затлъстяването означава натрупване на мазнини и не е задължително синоним на наднормено тегло. Разликата се вижда най-добре при спортистите, където мускулести 135-килограмови атлети не са затлъстели, но спрат ли да тренират, мускулите им се превръщат в мазнина. И обратно, човек с тегло в границите на нормалното може да има много телесна мазнина. Необходимо е изследването на импеданса, за да се определи степента на затлъстяване.
	В САЩ много хора страдат от затлъстяване. Това се дължи основно на масовата консумация на високомаслени и сладки храни — типичната американска диета. Децата се приучват отрано към този вреден навик и като пораснат, се превръщат във възрастни с наднормено тегло, предразположени към различни заболявания, включително стомашно-чревни и сърдечно-съдови. Но дори и грижещите се за здравето си хора, които ограничават консумацията на мазнини и захари, според статистиката увеличават теглото си. Д-р Алън Кохен, медицински директор на здравния и рехабилитационен център в щата Кънектикът, обяснява това с факта, че хората намаляват консумацията на мазнини, но увеличават приемането на въглехидрати. Но 75% от населението не усвоява въглехидратите. Това означава, че тези хора много бързо ги превръщат в захар, която от своя страна стимулира панкреаса да отделя инсулин. Когато стойностите на инсулина станат високи или се получи хиперинсулинемия, захарта се превръща в телесна мазнина, като така се затруднява намаляването на теглото. Лекарят с помощта на изследвания и снемане на фамилна анамнеза може да определи дали пациентът е чувствителен към въглехидрати. Фамилните предразположения към сърдечни заболявания, диабет и затлъстяване, както и високите нива на холестерол и триглицериди са белези за хиперинсулинизъм и чувствителност към въглехидратите.
	Освен това много затлъстели хора страдат от субклиничен тироидизъм, което означава, че в този случай кръвните проби могат да не регистрират заболяването. Щитовидната жлеза задава скоростта на изгаряне на калориите. Когато функцията й е намалена и се забавя метаболизмът, това означава, че се изгарят достатъчно ефективно калориите. За да се разбере дали има или не субклиничен тироидизъм, трябва да се измерва температурата, като термометърът се поставя под мишницата 10 минути сутрин преди ставане. Пет отчитания със средна стойност 36,6°C показват нормалното състояние. Значително по-ниските стойности са белег за наличието на хипотироидизъм. Друг признак за субклиничен хипотироидизъм са студените ръце и стъпала, проблемите с паметта и концентрацията, сухата кожа, запекът, предменструалният синдром и други проблеми в менструалния цикъл, изтъняване на косата или оредяване.


>>>	Лечение
>>>>

	Получаването и поддържането на нормални стойности на телесните мазнини зависи от ежедневните навици, които водят до здравословен начин на хранене и физическа активност. Традиционният начин на отслабване с диета, напротив, води до временно намаляване на приетите с храната калории, а не до постоянна промяна и затова е осъден на провал още от самото начало. Диетата е с двупосочно действие. Човек не само възстановява килограмите си, но и добавя още към тях. Повторните опити предизвикват постоянното намаляване и увеличаване на теглото. Това влияе не само зле на самочувствието, но забавя и метаболизма, като с всеки следващ път прави все по-трудно отслабването.
	Много хора се обвиняват за неуспеха на диетата с липсата на воля, но те не трябва да се съдят толкова строго. Това може да се обясни, като се отчете начинът, по който са живели предците ни в праисторически времена. През по-голямата част от времето, хората не са имали стабилен източник на храна. Понякога са имали храна в изобилие, друг път — нищо за хапване. За да могат да оцелеят, организмите им са се пригодили към тези условия. Когато има недостиг на храна, метаболизмът се забавя, за да запази енергията, а когато тя е в изобилие, се ускорява.
	Спазването на диета поставя тялото в режим на глад или на обилно хранене. Метаболизмът се забавя, когато е подложен на стриктна отслабваща диета. В обратния случай се ускорява, особено когато човек е по-млад. До тридесетгодишна възраст тялото може да се адаптира към метаболичните промени, настъпили с периодичното спазване на диети, но в по-напреднала възраст става по-малко пластично. С напредването на възрастта метаболизмът се забавя. Нещо по-лошо, намаляването на теглото е на мускулна основа, а увеличаването е повече на мастна. Мазнината изгаря по-малко калории от мускулната тъкан, което в резултат на следващия диетичен цикъл ще доведе по-трудно до намаляване на теглото с няколко килограма.
	Много хора са с грешното убеждение, че протеиновата диета е добър начин за намаляване на теглото. Въпреки че една такава диета има драстичен ефект в началото, след време могат да се появят някои нежелани последици, като раздразнителност, неспокойство, отпуснатост или дори увреждания на бъбреците и черния дроб. Освен това храните с животински протеини обикновено съдържат наситени мазнини, които запушват артериите.


>>>>	Правилно хранене

	Най-добрата диета е приучването към правилно хранене. То най-общо се състои от високо съдържание на комплексни въглехидрати и по-ниско съдържание на протеин и мазнини. Съотношението на калориите от въглехидратите, протеините и мазнините трябва да е приблизително 60:20:20. Но за хората, не възприемащи въглехидратите, това съотношение може да е 40:30:30. Както бе отбелязано по-горе, това ще поддържа ниски нивата на инсулина и ще изгаря по-големи количества телесна мазнина. Хората, чувствителни към въглехидратите, трябва да избягват хляб, макарони, картофи, ориз, царевица, банани и стафиди, като приемат въглехидрати от други източници.
	Добрите плодове са ябълките и боровинките заради гелообразуващата им целулоза. Когато тези плодове преминат през червата, предизвикват чувство за ситост, което дава сигнал на мозъка да изключи командата за глад. Освен това морските зеленчуци от рода на келпа подхранват щитовидната жлеза, която отговаря за лекото протичане на метаболизма. Също така е важно да се пие много вода.
	Спазващите диети трябва да се предпазват от крайности, защото пълната липса на мазнини може да е опасна. Всяка клетка от тялото ни съдържа холестерол или мазнина. Като се прибави и фактът, че мастноразтворимите витамини A и E могат да се абсорбират само в присъствие на мазнини. Тези антиоксиданти предпазват от различни заболявания, включително рак, сърдечни заболявания и имунни неразположения. Трябва да се прави разлика между добри и лоши мазнини. Добрите мазнини се намират в рибата, авокадото, ядките и маслото от тях и зехтина.


>>>>	Добавки

	Хранителните добавки са много важни за хората, които искат да отслабнат. Някои от тях отстраняват желанието за храна, като регулират нивата на кръвната захар, а други изгарят бързо калориите, като ускоряват метаболизма. Предлагаме ви някои от тях:

#	Хромен пиколинат
	Помага за стабилизирането на нивата на кръвната захар, така че да намалее желанието за сладко. Помага за нарастването на мускулната маса и засилва енергията. Освен това хромът намалява устойчивостта към инсулин, което пък намалява отлагането в мастната тъкан и засилва метаболизма. За предпочитане е 400 мкг от свързаната форма, тъй като се абсорбира по-лесно в чревния тракт.

#	Незаменими мастни киселини и гама-линоленова киселина
	Тялото се нуждае от два вида незаменими мастни киселини: омега-3 и омега-6. Омега-3 се съдържа в маслото от ленено семе, което трябва да е студено пресовано и да се съхранява на студено и тъмно място, понеже незаменимите мастни киселини са чувствителни към светлината. Това масло може да се използва в салати, но с него не бива да се готви. Ако продуктът е с лош вкус, то той може да е гранясал и трябва да се изхвърли. Омега-3 води до отслабване, като помага на бъбреците да отделят излишната вода.
	Организмът трябва да балансира омега-3 киселините с омега-6. Гама-линоленовата киселина съдържа омега-6 и може да се намери в маслото от нощна свещ, в пореча или семената от касис. Петстотин мкг масло от нощна свещ, приемано сутрин, намалява апетита.

#	L-карнитин
	500–1000 мг L-карнитин помагат за навлизането на мастните киселини в клетките, където се изгарят от митохондриите.

#	Лецитин
	Лецитинът помага за емулгирането на мазнините. Най-добре е да се приема една супена лъжица на закуска.

#	Калий
	Около 300 мг дневно, разделени на няколко дози, повишават енергията и мускулната сила.

#	Псилиум
	Една супена лъжица веднъж или два пъти дневно с 250–500 мл вода доставя допълнително целулоза за по-добро храносмилане.

#	Допълнителни добавки
	Изследванията показват, че ежедневната добавка от аскорбинова киселина (витамин C) действа положително на затлъстелите хора, които имат намерение да отслабнат. Други добавки, за които трябва да знаете, са: ходроксилимонената киселина, спирулината, матето, ядките от кола, които ускоряват метаболизма. Добавянето на нормална храна с гелообразуваща целулоза подобрява чувството за ситост, което улеснява включването към диета. Освен това целулозата може да подобри метаболизма.


>>>>	Упражнения

	Правилното хранене без физическо натоварване дава малка надежда за успешното преборване със затлъстяването. Физическите упражнения трябва да бъдат част от усилието за възстановяване на добрата форма на тялото. За да се постигнат най-добри резултати, трябва да се изпълнява комплекс от аеробични и анаеробични упражнения. Аеробиката изгаря телесните мазнини и понижава настройката на тялото или регулиращия телесното тегло механизъм, като улеснява намаляването на теглото. Анаеробичните упражнения помагат за изграждането на мускулна маса.
	Настройката на индивида действа срещу усилията за намаляване на теглото и затова упражненията трябва да са насочени към преодоляването на това съпротивление. Ако сте свикнали да тежите например 68 килограма и намалите теглото до 65,5 кг, мозъкът сигнализира под формата на глад, докато теглото се възстанови. Но ако спортувате и интелигентно подбирате храната си, това ще помогне на тялото ви да се почувства удобно и с по-ниска настройка.
	Видът на спортните упражнения не е от толкова голямо значение, колкото последователността. Идеята е упражненията да доставят достатъчно удоволствие, за да станат част от ежедневието. Половин час ходене всеки ден е полезно упражнение, което всеки един може да изпълнява. Походката трябва да е умерена, не много бърза. Други добри възможности са танците, плуването и дори градинарството.
	Предупреждение: Преди да започнете да изпълнявате програмата за физическо натоварване, трябва да се посъветвате с лекар, който да определи наличието на сърдечни или белодробни проблеми, които могат да направят невъзможно напрягането.


>>>>	Дихателни упражнения

	Когато Пам Грут, авторка на книгата „Дайте старт на метаболизма със силата на дишането“, започнала да изпълнява дихателни упражнения за енергия, с учудване открила, че е отслабнала с 4,5 кг без да иска. Грут научила впоследствие, че повърхностното дишане подпомага наднорменото тегло, а дълбокото дишане подобрява метаболизма, а оттам и външния вид. Правилното дишане води до намаляването на теглото, защото доставя повече кислород на клетките, което им позволява по-бързо да изгарят и да отделят отпадъчните продукти. Почиствайки клетките си с всяко свое вдишване, не позволяваме на мазнините да се отлагат там. Така имаме много повече енергия и значително по-добро здраве.
	Ето някои от дихателните упражнения, препоръчвани от Грут:
	Легнете на пода и отпуснете ръцете по протежение на тялото с дланите нагоре. Поставете тежка книга върху корема си. С всяко вдишване повдигайте книгата колкото е възможно по-високо книгата и я връщайте в изходно положение с всяко издишване. Това е добро упражнение за приучване да се обръща внимание на дишането.
	Вдишайте през носа. Задръжте дъха си за време, четири пъти по-дълго от вдишването. Това позволява на клетките да поемат достатъчно кислород. След което издишайте два пъти по-дълго, отколкото сте вдишали. Съотношението е 1:4:2. Следователно, ако сте преброили до пет при вдишване, задържате въздуха, докато преброите до 20, и издишате през устата, докато преброите до 10. Като издишвате, коремът ви се прибира и вие изхвърляте навън всичкия въглероден двуокис. За оптимална полза това упражнение трябва да се прави 10 пъти три пъти на ден.


>>>>	Почистване на дебелото черво

	Понякога хората преяждат, защото не абсорбират хранителните вещества. Така те не стигат до мозъка и той не сигнализира на тялото да престане да приема храна. С възстановяването на чревното хранене с помощта на прочистването на дебелото черво се абсорбират повече хранителни вещества и човек има склонността да намали яденето си.


>>>	Какво да се избягва

	Както е отбелязано по-горе, спазването на диета не е ефикасно, а понякога и опасно. Здравословното хранене трябва да е начин на живот, което означава елиминиране на консервираните храни, лошите мазнини и някои въглехидрати, ако към тях има несъвместимост. Освен това противопоказни са липсата на физически упражнения, запушеното дебело черво и повърхностното дишане.
	Заместителите на храните, водещи до напълняване, са особено вредни. Първо, те се базират на твърдението, че човекът няма желание да промени навиците си на хранене, като въвежда нездравословни храни. Второ, доставят вредни химикали на организма. Особено се пазете от изкуствените подсладители. Аспартамът се използва като популярен заместител на захарта в много диетични храни. Въпреки че вредното въздействие не е доказано, съществуват съобщения за неврологични реакции, като халюцинации, световъртеж, а дори и епилепсия. Изследванията върху плъхове свързват употребата на този продукт с мозъчен тумор.
	Новата синтетична храна, представляваща потенциално предизвикателство към здравето на хората, е изкуствената мазнина „Олестра“. Този продукт има вакуумно действие върху мастноразтворимите витамини A, D, E и K и върху каротиноидите. Тези жизненоважни хранителни вещества се разтварят в „Олестра“ и преминават през организма, преди да успеят да се утилизират. В резултат на това тялото е лишено от важна защита срещу рак и други заболявания.


>>>	Преглед на леченията

	Спазването на диета е традиционният подход към затлъстяването. Обаче изпълнено по конвенционалния начин, който включва временно ограничаване на приемането на храна или калории, а не постоянна промяна на хранителните навици. Най-добри са тези подходи, които целят дългосрочно подобряване на състоянието.
	Приучаването към правилно хранене и навици са от важно значение. Здравословната диета е богата на въглехидрати и бедна на протеин и мазнини.
	Хранителните добавки помагащи за предотвратяването на апетита и за изгарянето на калориите, включват хромен пиколинат, незаменими мастни киселини, гамалиноленова киселина и др.
	Физическите упражнения са незаменима част от здравословната диета. Много по-важно от вида на упражненията е постоянното им прилагане.
	Дихателните упражнения приучват към правилно дишане, което подобрява метаболизма и води до намаляване на теглото.
	Прочистването на дебелото черво възстановява здравето на червата. По този начин могат да се абсорбират повече хранителни вещества и се намалява опасността от преяждане.


>>	Остеопороза
>>>

	Остеопорозата е сериозно заболяване, при което костите стават порьозни, водят до отслабване на костната система и се увеличават случаите на счупвания. Жените са предразположени към това заболяване повече, отколкото мъжете, особено в периода на постменопаузата. Тези, които скоро са навлезли в менопауза, в резултат на настъпилите хормонални системи губят костно вещество. Началото на остеопорозата се характеризира със загуба на калций, процес, настъпващ със скорост 1–2% за година при жените в средата на тридесетте години и нарастващ до 4–5% в годините след менопаузата. Някои хора с остеопороза страдат от дефектна асимилация на калций, дължаща се на липсата на силиций или фосфор, докато при други може да е нарушена функцията на щитовидната и паращитовидните жлези, отговорни за калциевия метаболизъм. Паращитовидната жлеза контролира съдържанието на калций в кръвта, като секретира хормони, балансиращи нивата, когато възникне недостиг. При липса на калций от костите и ставите се освобождава резервният калций и така се получава намаляване на костното вещество. За остеопорозата благоприятства киселинната кръв. Това е състояние, предизвикано от консумацията на кисели храни, излишни количества животински протеин, стрес и акумулиране на вредни рискови продукти в тялото. Киселинната кръв предизвиква остеопороза, защото паращитовидните жлези балансират pH на кръвта, като извличат калция от костите.
	В числото на рисковите фактори, водещи до заболяване, влизат консумирането на излишно големи количества кофеин, захар, рафинирани въглехидрати или фосфати, съдържащи се в безалкохолните напитки и консервирани храни. Сред водещите причини са честата консумация на алкохолни напитки, тютюнопушенето и заседналия начин на живот. Данните показват, че жените от северно европейски произход и жените с дребно телосложение са подложени на по-голям риск от остеопороза.
	Обратно на това, което се твърди, консумирането на храни, богати на калций, всъщност води до началото на заболяването. Учените, които са пътували до Китай, са очаквали да се сблъскат с много случаи на остеопороза поради традиционната липса на млечни продукти в китайското меню, но за голяма изненада са наблюдавали само няколко случая на скелетни неразположения. Показателно е, че в САЩ и в други западни страни, където обилното хранене с млечни продукти е нещо обикновено, има висок процент на заболеваемост от остеопороза.


>>>	Симптоми

	Хората, страдащи от остеопороза, често пъти изпитват болка в долната част на гърба. Те са по-податливи на внезапни счупвания поради повишаването на трошливостта на костното вещество. Други симптоми са намаляването на височината и деформациите на скелета. Някои ранни показатели за липса на калций са заболяванията на венците и падането на зъбите, безсънието, болката в гърба, намаляването на височината и схващанията на краката през нощта.


>>>	Лечение
>>>>

	Конвенционалният медицински подход към остеопорозата е въвеждането на синтетичен естроген в организма. За съжаление естрогензаместващата терапия се свързва с нарастването на риска от заболяване от рак на матката и гърдата. Очевидно алтернативните подходи за лечението на остеопорозата са нещо, което си заслужава да се изпита.


>>>>	Хранене

	Приемането на малко животински продукти и на много растителни храни улеснява растежа и поддържането на костите. Зелените листни зеленчуци доставят обилно количество витамин K, бетакаротин, витамин C, целулоза, калций и магнезий и допринасят за развитието на здрава скелетна система. Витамин K е отговорен за производството на остеокалцин, протеин, служещ за матрица в костната минерализация. Източниците на калций включват броколи, мляко, ядки и семена. Китайците, при които остеопорозата се среща рядко, често консумират богати на калций сусамови семена и готвят със сусамово масло.


>>>>	Хранителни добавки

	Жените на възраст 25 години се нуждаят от 500–1000 мг калций на ден като добавка към храната, количество, което може да се получи от добавката на калциев цитрат с магнезий. Жените на възраст над 40 години трябва да приемат 1500–2000 мг на ден, а пациентките, подложени на естрогензаместваща терапия, 1200–1500 мг. Други важни добавки са магнезиев цитрат, витамин D, витамин C, витамин K, бетакаротин, селен, бор, стронций, фолиева киселина, силиций, мед, цинк, манган. Балансирани витаминни и минерални добавки могат да доставят повече от тези хранителни вещества, но е препоръчително добавката от цинк да се приема отделно, за да се избегне понижаването на абсорбцията на хранителните вещества.
	Една ценна хормонална добавка е DHEA-субстанцията, която намалява през последните години от живота и е полезна за лечението на симптомите на хроничното остаряване.


>>>>	Билки

	Билката хвощ е ценен източник на калций, а копривата и глухарчето доставят витамин D.
	Консумацията на природни хормони може да бъде алтернатива на синтетичните. Естественият прогестерон, който може да се получи от дивия ямс, е за предпочитане пред синтетичния естроген, защото спомага за развитието на здрави кости без вредните странични въздействия. И докато естрогенът може само да предотврати загубата на калций, прогестеронът действително замества липсващия калций в костите. Този полезен заместител се произвежда под формата на таблетки или крем. За максимална полза кожата се масажира с половин лъжичка крем два пъти на ден в областта на меките тъкани или гръбначния стълб в продължение на две седмици през месец.


>>>>	Хомеопатия

	Хомеопатията служи като ценен компонент към диетата и физическите упражнения при профилактиката и лечението на остеопорозата. „Калкареа фосфорика“ може да се използва за дълговременно лечение на меки, слаби, изкривени или крехки кости. „Кортикоид“ помага за облекчаването на посттравматична остеопороза и може да се използва от по-възрастните хора, които са чупили наскоро тазова кост. „Паратироид“ помага в лечението на болки в дългите кости, глезените, коленете и таза и е полезен за хората, изпитващи болки при ходене.
	Хомеопатичните лекарства трябва да се предписват в потенция 200c — за силна болка, докато хората с хронични симптоми могат да започнат лечението с 12c или 30c. Препоръчителните дози трябва да бъдат предписвани на групи по три-четири таблетки, които да се поставят под езика и да се приемат на празен стомах. Добре е преди или след приемането на хомеопатичното лекарство да не се приема храна 15 минути.


>>>>	Упражнения

	Важен фактор за избягване на остеопорозата е изпълнението на аеробични упражнения с натоварвания или вдигане на тежести. Дори и след като е поставена диагнозата, тези форми на физическа активност могат да са ползотворни. Естествено, важно е да се потърси медицинска помощ и съвет за създаването на програма, която да не предизвиква травми.
	В идеалния случай жените трябва да започнат с физическото натоварване много преди началото на менопаузата, за да предотвратят остеопорозата. Аеробиката може да окаже положително въздействие, защото ангажира мускулите в ритмична тренировка. Аеробичните упражнения с натоварване, като джогинг, танци, качване на стълби и бързо ходене, предизвикват механичен стрес в скелетната система, водещ до отлагане на калций в костите.
	Въпреки че ненатоварващите аеробични упражнения, като каране на велосипед, гребане, плуване, не водят до такова заздравяване на костите, те повишават еластичността и са особено полезни за жени, предразположени към артрит. Хората, включени в програмата по аеробика, трябва да тренират 15–30 минути два или три пъти седмично. Необходим е един пълен ден почивка между тренировките, за да се даде достатъчно време на мускулите да се възстановят.
	Загряващите и успокояващите комплексни упражнения трябва да се превърнат в съставна част от тренировката. Загряващите упражнения, които често пъти се объркват с разтяганията, са сравнително прости движения, даващи възможност на тялото да произведе топлина, като повишават циркулацията на кръвта през мускулите. Краката могат правилно да бъдат загрети, като легнете на пода и ги движите все едно, че карате велосипед или ходите на място, докато мускулите на горната част на тялото са ангажирани с други движения. След приключване на упражненията тялото ви трябва да е достатъчно пластично и вие можете да преминете към следващата част — стречинга. Помнете, че разтяганията трябва да представляват дълъг и продължителен натиск и тласкането може да предизвика само стягане на мускулите, което да причини травми.
	Според Ан Беруич, ароматотерапевт, въвеждането на загряващи и стимулиращи масажни масла, като розмарин, джинджифил, градински чай, къпина и евкалипт в загряващия комплекс може да подобри ефекта. През успокоителната част на тренировката смес от хвойна, розмарин и лимон помага за отстраняване на отпадъчните продукти и лекува сковаването на мускулите.
	Йога е ефикасен метод за предпазване от остеопорозата, защото води до развитието на здрави кости, правилна стойка и позволява на мускулите да останат стегнати и гъвкави.
	Освен това практикуващите йога придобиват по-добра стойка и координация. Със заздравяването на ръцете йога помага за предотвратяване на счупванията на китката, надлакътницата и подлакътницата, което се случва обикновено на жените, падащи с разперени ръце. Освен това подобрените сила и пластичност на мускулите може да предотвратят счупванията, като ударът от падането се поема от мускулите, а правилната стойка предпазва от счупвания на гръбначния стълб. По-възрастните жени започват да практикуват йога с надеждата да избегнат изгърбването. Това състояние, характеризиращо се с хлътване на раменете и вдлъбване на гръдната кост, значително ограничава движенията на тялото и прилага извънредно голям натиск върху гръбначния стълб. Подобряването на равновесието и на координацията може да предотврати счупванията, като намали паданията и подобри времето за реакция.
	Съществуват няколко основни йогийски пози, които са ефикасни в борбата с остеопорозата. Упражнението „обърнато куче“ засилва костите на ръцете и китките. Тялото е изправено с ръцете на земята и образува триъгълник. Три са частите на този триъгълник. Първата част се състои от разстоянието между ръцете и таза, втората — между таза и петите, а третата е участъкът между ръцете и стъпалата. Когато тази йогийска поза се изпълнява правилно, центърът на тежестта се премества върху ръцете и така се заздравява костното вещество на горните крайници.
	Позата „воин“ помага за нарастването на мускулната сила, баланса и гъвкавостта. Тя представлява стоеж с разкрачени крака и леко завъртане на единия крак навътре, а на другия — навън. В това време ръцете могат да са отпуснати покрай тялото или да са поставени върху главата. Това упражнение засилва тазовите мускули, което е важно за предотвратяване на остеопорозните тазови счупвания.
	Позата „кобра“ подобрява стойката, увеличава пластичността и засилва мускулите в долната част на гръбначния стълб. Тя се изпълнява, като легнете на земята и използвате мускулите на гърба, за да повдигнете главата и гърдите от пода.
	Жените, които вече страдат от остеопороза, трябва да избягват упражненията с навеждане напред, тъй като те могат да преразтегнат гърба и да причинят счупвания. Важно е също така да потърсят професионална помощ (или инструкции), за да са сигурни, че прилагат точната техника и избягват потенциалните наранявания. И тук най-добре е жените, увличащи се по йога, да започнат да я практикуват преди началото на менопаузата, за да избегнат ненужни болки и страдания в по-късен период от живота си. Когато се изпълнява правилно, йога служи като пръв защитник от остеопороза.
	Жените, склонни към прегърбване, могат да подобрят стойката си, изпълнявайки сравнително прости упражнения. Сгънете един чаршаф с формата на правоъгълник и легнете върху него. Ръцете ви могат да бъдат отстрани на тялото с дланите нагоре или да бъдат изпънати напред във формата на буквата V, докато раменете ви остават на земята от двете страни на постелката. Когато тялото е изгърбено, мускулите между ребрата се свиват и предизвикват намаляване на капацитета на белите дробове и притискане на прилежащите органи. С помощта на дълбокото дишане в положението, описано по-горе, тези мускули се разтягат и се предотвратява потенциалното притискане на органите.


>>>>	Акупунктура

	Китайките рядко боледуват от остеопороза, а редките случаи на заболявания в Китай се лекуват ефикасно с иглотерапия. Този метод използва електричния импулс по протежение на гръбначния стълб, което кара репродуктивните клетки, познати като зародиши на костните клетки, да се размножават и да подсилват костната структура. Когато се добавят и калций, и физически упражнения, този вид акупунктура може ефикасно да се пребори с остеопорозата. Освен това изследванията показват, че периферната електростимулация на краката помага за засилване на костното вещество.


>>>	Какво да се избягва

	Хората могат да се предпазят от остеопороза, като избягват консумацията на прекалено много захари, бяло брашно, кофеин, алкохол, газирани напитки, месо и сол. Продължителното приемане на тези продукти предизвиква извличането на калция от костите и намалява произвеждането му от организма. Клиничните изследвания показват положителна корелация между приемането на кофеин и алкохол и появата на счупвания при жените. Пиещите чай трябва да се притесняват по-малко от пиещите кафе, защото чаят съдържа по-умерено количество кофеин в сравнение с кафето.
	Медицинските данни също сочат за наличието на директна връзка между тютюнопушенето и намаляването на костното вещество. Отбележете, че кравето мляко и другите млечни продукти не облекчават симптомите на остеопорозата. За доказателство служи фактът, че сред културите, които не ги употребяват, има по-ниска заболеваемост. Освен това трябва да се ограничава приемането на храни с високо протеиново съдържание — риба, яйца и пиле, защото те съдържат неограничено количество от аминокиселината метионин. В организма метионинът се превръща в хомоцистеин, химическо вещество, което е известно, че подпомага развитието на остеопороза и атеросклероза. И накрая, хората предприели хомеопатично лечение, не трябва да употребяват кафе и ароматни вещества, като парфюми и мента за освежаване, тъй като те снижават ефекта от лечението.


>>>	Преглед на леченията

	Приемането на малко количество животински продукти с храната и на голямо количество растителни храни, и най-вече на листни зеленчуци, улесняват растежа и поддръжката на костите.
	Витамините и минералите, важни за костното здраве, са калций, магнезий, витамин D и K и C, бетакаротин, цинк и други.
	Полезна е и хормоналната добавка DHEA.
	Някои билки могат да помогнат за снабдяване на организма с необходимите за засилването на костите вещества. Това са копривата, глухарчето и дивият ямс, от които се извлича естествен прогестерон.
	Хомеопатията може да служи като допълнение към здравословната диета и към програмата за физическо натоварване.
	Натоварващите аеробични упражнения и вдигането на тежести е от особено значение за предотвратяването или облекчаването на остеопорозата.
	Йога е полезна за борба с костните проблеми.
	Иглотерапията предлага метод, лекуващ остеопорозата с изпращането на електрически импулс по дължината на гръбначния стълб, което подсилва костите.


>>	Паразити
>>>

	Много хора имат паразити, но не знаят това, а и лекарите не ги лекуват. Често пъти, когато предпишат лечение на отделителните пътища, хроничната умора, възпалението в малкия таз, вагинитите, кандидата и други заболявания, са забравили за истинския причинител на страданията на пациентите си — паразитите. Ако страдате от заболяване, което не се лекува от предписаното лечение, трябва да отчетете възможността причината за страданието ви да са те. Последните изследвания показват, че само в САЩ от паразити страдат 7 милиона души.
	Невидимите паразити могат да бъдат разделени в две категории: червеи и протозои (едноклетъчни организми). Червеите — куковидни, игловидни, кръгли, лентови или пръстеновидни, проникват в тялото и се хранят от несмляна храна, която се отлага по стените на червата.
	Въпреки че присъствието на червеи в организма води до много странични ефекти, повечето от хората са заразени от другата група — протозоите. Простата едноклетъчна структура на протозоите улеснява репродукцията им и не позволява на организма да се защитава с комплексната си защитна система. Протозоите могат да съществуват за дълъг период от време в клетките на тялото, създавайки потенциално затруднено положение за имунната система, която не е в състояние да формулира съответен отговор.


>>>	Причини

	Въпреки че пристрастията на американците към санитарните и здравните закони са широко известни, няколко са причините паразитите да продължават да ги нападат. Първо, заразяването с паразити става чрез храненето в ресторанти, където служителите не си мият ръцете преди приготвянето на храната. Ако вие или вашият интимен партньор пътувате в чужди страни, които не се придържат към строги санитарни правила, рискът да заболеете от паразитна инфекция нараства. Друг рисков фактор е пиенето на вода от замърсен водоизточник, което е обичайно за предградията и големите градове в чужбина, а и в страната. Консумацията на сурови плодове и зеленчуци и недопечено месо и бира също може да предизвика паразитна инфекция. Има случаи, в които заразата се свързва с употребата на антибиотици и имунопотискащи медикаменти заради способността им да въздействат върху червата и да създадат благоприятна за развитието на паразитите среда. Паразитите обикновено не оцеляват в здрав гостоприемник, затова фактът, че човек е заразен от паразити, означава, че нещо в отделителната му система не е в ред. И накрая, нарастването на честотата на паразитните инфекции в САЩ може донякъде да е свързано с увеличеното внасяне на деликатеси, като суши например.
	Невинаги наличието на паразитите може да бъде определено с изследване на проби от изпражненията, защото те се закрепят за лигавицата на червата и по този начин не се отделят чрез отпадъчните продукти от тялото. Чревната биопсия също може да даде неправилни резултати, защото за изследване може да се вземат неинфектирани участъци от червата.
	По-точен за установяването на присъствието на паразити е методът, описан от д-р Херман Буено. При него се използват флуоресцентни щамове за идентификация на протозои.


>>>	Симптоми

	Заразяването на човешкото тяло с паразити може да причини широка гама от хронични симптоми, които, ако се оставят нелекувани, могат да предизвикат други сериозни заболявания. Присъствието на паразити, оказва въздействие върху червата, причинявайки газообразуване, ненормално подуване и болка, лошо миришещи изпражнения, киселини, запек, сърбежи в аналната област, повръщане, отпуснатост и хиперактивност. Паразитите също могат да отнемат енергия от организма, изразяващо се в хронична умора. Допълнителните симптоми включват температура, нощни изпотявания, загуба на тегло, загуба на апетит, обриви, копривна треска, сърбеж, артрити и алергия, болест на Крон, колити, хранителни алергии, анемия и безсъние. При жените паразитите могат да провокират възпаления на шийката на матката, на пелвиса и вагинити и могат да доведат до понижаване на либидото.
	Електичното разнообразие на симптомите е свързано със способността на паразитите да взаимодействат с различни незаменими телесни функции. Например изследванията показват, че те са в състояние да произвеждат ензими, които разяждат чревните стени и позволяват на токсините да навлизат в други части на тялото. Също така паразитите могат ефикасно да дезориентират имунната система, създавайки ситуация, в която собствените ни защитни клетки реагират срещу здрава тъкан, и това предизвиква автоимунни заболявания.


>>>	Лечение

>>>>	Билки

	Употребата на билки при лечението на пациенти с паразитни инфекции е често пъти по-ефикасно от предписваните медикаменти, като Flagyl, понеже те могат да се приемат безопасно за дълъг период от време, докато продължителната зависимост от лекарства води до вредни странични въздействия. Въпреки твърденията, че лечението на хронична протозоена инфекция трябва да трае от 5 до 14 дни, чрез последните изследвания е доказано, че успешната терапия обикновено отнема няколко седмици или дори месеци.
	Ежедневната консумация на суров чесън може да елиминира много щамове протозои.
	Чесънът също може да се предпише под формата на сок или при клизма. Хидрастисът, който съдържа активното вещество берберин, е друга билка с антипаразитно действие. Тя е особено полезна за унищожаването на амебата Giardia lamblia. За съжаление хидрастисът, за разлика от чесъна не може да се използва непрекъснато повече от месец.
	Няколко капки тинктура от зелен орех, пелин, детелина, люти чушки, листа от лопен, мащерка, хининово дърво и корени от оман, добавени към пречистена вода, може да принудят паразитите да напуснат различните части от тялото.
	Съществуват няколко традиционни китайски билки с доказана способност да се борят с паразитните инфекции. Билката байбу отстранява игловидните червеи от тялото, ако се добави към спирт и със сместа се напои дрехата, с която спите. Когато се консумира отвара от билката ку шен, се пречистват дебелото и правото черво и урогениталната област. Лай ван е друга китайска билка, полезна за борба с различни паразити. В това лечение може да ви помогне компетентен билкар.


>>>>	Хранене и хранителни добавки

	Консумацията на суров чесън, лук, хрян и сурови семки от тиква предпазват от паразитни инфекции. Освен това добавянето на магнезий, витамин B{sub}12{/sub}, червени люти чушки и калций може да помогне във войната с паразитите. Някои храни в действителност могат да повишат възможността от паразитна инфекция, така че избягвайте да ги консумирате в големи количества.
	Вижте по-долу: „Какво да избягваме“.


>>>>	Други начини за лечение

	Прочистването на дебелото черво всяка седмица може да помогне за предотвратяването на паразитните инфекции, защото елиминира потенциалната хранителна среда за микроорганизмите. Нещо повече, тази терапия води до подсилване на храносмилателната система.
	Някои други начини за лечение са лечението с водороден прекис и прилагането на масло от чаен храст, ацидофилус, пробиотично хомеопатично средство 59 и колоидно сребро.


>>>	Какво да се избягва

	Винаги е добре да обръщате внимание на храната, която поемате. За да се сведе до минимум рискът от паразитни инфекции, избягвайте да ядете ракообразни — раци, омари и скариди, и избягвайте консумацията на свинско месо и продукти от свинско месо, суров бифтек и суши. Когато приготвяте суровото месо, използвайте различна дъска за рязане, защото по него се съдържат милиони паразити, които лесно могат да инфектират организма, като се предават чрез допир. Избягвайте употребата на кафе, захар, алкохол, мляко и млечни продукти, тъй като практиката показва, че те водят до отслабване на имунната система и следователно улесняват заразата от паразити. Въпреки че плодовете, медът и тофу имат значителна хранителна стойност, хората с паразитни инфекции трябва да се откажат от тези храни, за да дадат на тялото си време ефикасно да се пребори с паразитите.
	За съжаление в ресторантите много често липсват добри санитарни условия, същото може да се отнася и за вашата кухня, така че ограничете храненето извън дома. Салатите и другите сурови плодове могат да бъдат особено опасни, защото не преминават през стерилизираща топлинна обработка, а и често пъти хората, които я приготвят, не си измиват ръцете добре, след като излязат от тоалетната.
	При почистването на санитарния фаянс водородният прекис помага за предотвратяване на инфекциите. Много често хората само избърсват плодовете и зеленчуците със салфетка, преди да започнат да ги ядат, но това не е достатъчно, за да се отстранят паразитите. Така че плодовете трябва да се мият в разтвор на водороден прекис.
	Независимо че градските водоизточници се третират с хлор, паразитите въпреки това оживяват. Така че не консумирайте нефилтрирана чешмяна вода. И макар че спането с домашните любимци може да е удоволствие, те биха могли да имат паразити и да ги пренесат върху вас. И за да сте сигурни, че редовно отстранявате паразитите, не ходете боси, когато наоколо има животни, и не разрешавайте да лижат лицето ви или да се хранят от чинията ви. Не излизайте от тоалетната, преди да сте си измили старателно ръцете. И накрая, ако имате каквито и да е затруднения с отделителната система, решете проблема преди началото на гнилостните процеси, които създават идеална среда за хранене на паразитите.


>>>	Преглед на леченията
	Билките могат да са по-ефикасни от предписаните медикаменти за лечение на паразитните инфекции, защото могат да бъдат приемани безопасно продължителен период от време, особено чесъна.
	Добавките, използвани срещу паразитни инфекции, включват магнезий, витамин B{sub}12{/sub}, люти чушки и калций.
	Промиването на дебелото черво помага за предотвратяване и лечение на паразитните инфекции.
	За да се сведе до минимум рискът от заразяване, предпазвайте се от ракообразни, свинско месо, суров бифтек и суши.
	Внимавайте със салатите, когато се храните навън.
	Нефилтрираната чешмяна вода може да представлява опасност.


>>	Болест на Паркинсон
>>>

	Болестта на Паркинсон е дегенеративно заболяване на централната нервна система, резултат от повреждането на мозъчните клетки. Болестта естествено се свързва със стареенето, но и млади хора могат да заболеят вследствие на енцефалити, въглероден окис, тежки метални отравяния или наркотици.


>>>	Симптоми

	Първият сигнал за Паркинсон е слаб тремор в ръцете или слабо влачене на крака. Симптомите се засилват след стрес или умора. С времето волевите движения стават изключително трудни. Ходенето става по-сковано и по-бавно, и е последвано от затруднения в говора и зрението. След това лицето става безизразно поради намалената пластичност на мускулите, често пъти съпътствано с лигавене. Може да има изтръпване на ръцете и краката. Мисловният процес остава нормален и по тази причина с утежняване на симптомите се увеличава депресията, което води до намаляване на желанието за живот.


>>>	Лечение
>>>>

	Лекарствата се дават обикновено, за да коригират равновесието на мозъчните химически вещества, като допамин и ацетилхолин, но те често пъти имат неприятни странични въздействия, например да се прекъсне нервът до съответния участък или да се инжектира алкохол на определени места.
	В естествен аспект може да се приложат различни промени в начина на живот. За паркинсоновата болест са необходими много терапии, но състоянието се подобрява главно чрез естествени лечения.


>>>>	Хранене

	Прясната жива храна дава началото на оздравителния процес. Тя трябва да включва основно алкални храни със зелени напитки, като хлорела, спирулина, ечемични стръкове или троскот веднъж или два пъти дневно. Използва се само бутилирана или филтрирана вода за намаляване на приемането на токсини.
	Антиоксидантите са от жизнено значение за преодоляване на вредата от окислителните процеси в мозъка и за забавяне на прогресирането на болестта. Някои от най-добрите антиоксиданти съдържат съединението, известно като PCO, намиращо се в екстрактите от гроздово семе и кората на бял бор. Препоръчват се около 100 мг три пъти на ден. Витамин C е друг важен антиоксидант, който помага за изхвърлянето на токсините от организма. Освен това мозъчното хранително вещество фосфатидилсерин не бива да прегаря. Също така, когато човек е депресиран, действа добре аминокиселината DLPA.
	Билките, полезни за болните от Паркинсон, включват екстракт от глог и гинко билоба. С времето те могат да подобрят кръвообращението, да сведат до минимум схващанията на мускулите и треморите и да подобрят самочувствието. Успокоителните, като превара (Scutelaria), валериан, хмел и салеп, възстановяват нервната система.


>>>>	Ароматотерапия

	Масажът с ароматични масла няма да излекува Паркинсоновата болест, но може да окаже благотворен ефект. За препоръчване са градинският чай, майоранът и лавандулата. Безпокойството, липсата на енергия, мускулната болка, скованата походка и проблемите със съня, всички те са аспекти на Паркинсоновата болест, които могат да бъдат облекчени с ароматотерапия.


>>>	Какво да се избягва

	По-възрастните пациенти развиват лекарствен Паркинсон след приемането на антипсихотични лекарства от рода на Haldol, Thorazine Melaril и Stelazine. Те се използват при домашно лечение на пациенти с деменция и хронично безпокойство, две непсихотични заболявания. При прекъсването на тези лекарства повечето наскоро заболели от паркинсон пациенти се връщат в нормалното си състояние.
	Изследванията показват, че рутинно използваните пестициди в селското стопанство и градинарството са свързани тясно с това заболяване. Хората имат склонност да омаловажават ниските стойности, но при децата, възрастните хора или вече болните хора вредни могат да бъдат дори и малки количества, които влекат след себе си голям брой проблеми, в това число и нервни заболявания и рак.
	Тежките метали вредят на централната нервна система. Затова избягвайте алуминиевото фолио, отстранете амалгамените пломби от зъбите си и не пушете цигари, защото хартията им съдържа кадмий. Трябва да се извърши анализ на косата, за да се установи дали трябва да се извлекат и други метали от тялото.


>>>	Преглед на леченията

	Конвенционалните лекарства се дават за корекция на химичното равновесие, но често пъти имат странични въздействия.
	Понякога за спиране на тремора се прилага отстраняване на част от мозъка. Нервът може да бъде прекъснат или да се инжектира алкохол в моторната област.
	Полезно е максималното придържане към жива храна, състояща се от алкални храни и зелени сокове.
	Антиоксидантните хранителни вещества са от изключително значение. Те могат да се получат от L-карнитен, 500 мг по 2 на ден, фосфатидилхолин, 500 мг по 2 на ден, L-глутадион — 1000 мг, l-цистеин — 500 мг, гинко — 125 мг, DHEA — 25 мг, мелатонин — 5 мг, CoQ10 — 200 мг, L-фенилаланин — 500 мг, l-торин — 500 мг, хелацио-терапия, интравенозно витамин C и глутатионова терапия, холин 1000 мг, инозитол 1000 мг, B-комплекс — 50 мг 3 пъти на ден, PCO, витамин C и фосфатидилсерин.
	За ограничаване на депресията действа аминокиселината DLPA.
	Билките могат да подобрят кръвообращението и да намалят схващанията и тремора. Екстрактът от глог и гинко билоба са известни в това отношение. Успокоителните билки включват превара, валериан и хмел.
	Ароматотерапията може да облекчи симптомите на Паркинсон. Освен това на помощ могат да дойдат и антиоксидантите L-глутатион — 1000 мг, витамин C — 5000–10000 мг N.A.C. — 1500 мг, алфа линоева киселина — 500 мг, кверцетин — 700 мг, пикногенол — 200 мг.


>>	Пародонтоза
>>>

	Здравите венци са розови и не кървят, но това е рядкост. В действителност 90% от американците страдат от заболявания на венците, най-често от гингивити и пародонтоза. За съжаление в повечето случаи пародонтозата преминава незабелязано и прогресира бавно в течение на годините. Ето защо е важно да се разбере какво точно е заболяването на венците, как протича и как трябва да се предотврати или лекува.


>>>	Видове пародонтозни заболявания

>>>>	Гингивити

	Гингивитът е инфекция на венците, обикновено свързана с лошата хигиена и с натрупването на бактериална плака по зъбите. Остатъците от храна, бактериите и нормалното подменяне на клетките създават лепкави отлагания, които се натрупват по венците и около шийките на зъбите във вид на тънък бял слой. Ако не се отстрани, тази бактериална плака се втвърдява и се превръща в зъбен камък, който не може да се отстрани с четка. Това затруднява премахването на бактериите, които причиняват подути, инфектирани и кървящи венци. Понякога камъкът се отлага в тези джобове и създава среда, водеща до развитието на гингивит.
	Гингивитът може да се получи по няколко причини — лошо поставени пломби, постоянно дишане през устата, определени заболявания, като диабет и левкемия, и липса на витамини. Освен това бактериалните образувания в устата могат да са резултат от прекалената употреба на меки и лепкави храни, нещо обичайно за американския начин на хранене.


>>>>	Пародонтози

	Докато гингивитите са лечими, пациентите, които пренебрегват проблема, могат да допуснат развитието на пародонтоза, причиняваща необратима загуба на костно вещество. Според американската академия по пародонтоза 32 милиона американци страдат от това заболяване. При хората над 35 години пародонтозата е водеща причина за загубата на зъбите.
	Ако пациентът с гингивит остави на спокойствие бактериите в устата си, то техните колонии ще станат по-плътни, в резултат на което все по-малко кислород ще достига до здравословните бактерии. Анаеробните бактерии започват да се размножават. Те са високо патогенни и резултатът е дегенерация на лигавицата и разрушаване на костите.
	Съществуват сериозни причини хората да развият пародонтоза. На първо място може да се посочи тютюнопушенето, както и дъвченето на тютюн. Освен това лошо поставените мостове, пломби, коронки спомагат за размножаването на вредните бактерии. Лошата зъбна хигиена също води до пародонтоза. Значително влияние върху заболяването оказва храната. Изследванията показват, че пародонтозата не е била така разпространена сред примитивните цивилизации, както днес. Без съмнение това се дължи на голямото присъствие в съвременното хранене на рафинирани храни, като бяло брашно и бяла захар. Освен това съвременните хора живеят по-дълго и зъбите им са изложени по-дълго време на влиянието на различни организми. Затова е от особено значение да се грижим добре за венците си и да си създадем още от ранна възраст хигиенни навици.


>>>	Симптоми

	Тъй като заболяванията на венците прогресират спокойно, някои хора могат дори да не усетят никакъв симптом, а други ще отчитат малките промени, проявяващи се на определени етапи. Както отбелязахме по-рано, когато човек е здрав, венците са светлорозови, много твърди и не кървят. С натрупването на плаката на границата с венеца се появява бяло покритие и до пет дни се проявява гингивит. През този предварителен стадий на заболяването венците по-често кървят, и то най-вече сутрин, при миене на зъбите или при отхапване на нещо твърдо. Освен това венците показват възпалителен процес, изразяващ се в подуване, зачервяване, топлина, нефункциониране и чувствителност. Понякога в устата се получава особен вкус и мирис.
	С хронифицирането на заболяването може да се появи синкаво или лилаво оцветяване. Ако болестта не се лекува в началния стадий, венецът може да започне да намалява. Тогава може да се влоши кървенето. Понякога обаче то спира. Джобовете се появяват и задълбочават до 6–8 мм, а може и повече. Продължителната загуба на костно вещество причинява появата на свободно пространство между зъбите и евентуално постоянна загуба на зъби.


>>>	Лечение
>>>>

	Съществуват две основни традиционни лечения на пародонтоза. Едното е операция, при която се изрязва част от венеца и се оформят някои от костите. Целта е регенериране на тъканта.
	Вторият подход е антибактериалната терапия. Тя включва дълговременна промяна на поведението с придържане към подсилена самопочистваща програма, която значително може да подобри здравето на венците. Много от пациентите, използвали този подход, съобщават за голям успех. Те отбелязват, че венците им вече не кървят, когато се мият зъбите. След известно време венците престават да намаляват и стават по-твърди. Тогава бактериалната инфекция намалява и сигурността на зъбите става по-голяма. Постепенно възпалението изчезва, болката намалява и инфекцията се овладява.
	Разбира се, профилактиката е най-добрият подход за предпазване от заболяване на венците. Много може да бъде направено в тома отношение — миене на зъбите, почистване със специални конци, изплакване и редовно почистване на зъбния камък при стоматолог. Много от стоматолозите вярват, че профилактиката може да унищожи вредните бактерии още в самото начало на заболяването на венците, а при напреднал стадий отстраняването им става по-трудно заради токсините, отложени под повърхността на венците. Джобовете с дълбочина над 10 мм трябва да се третират със специален апликатор за почистване на дълбоките джобове. Днес достъпен за широката публика е типът апликатор с безопасна пара под ниско налягане, който се използва за измиване на джоба с антисептичен разтвор, съдържащ водороден прекис или сол.
	Препоръчват се няколко естествени антисептици за изплакване въз основа на свойството им да отстраняват пародонтозните бактерии. Един от тях е билкова вода за уста, която представлява запарка от невен, хидрастис и смирна. Когато я приготвяте, разредете билките в подходящо за вас съотношение с вода. След като се запарят, запарката се оцветява. Използвайте течността за промиване на венците, а запарените билки могат да се използват по време на миенето на зъбите. Други води за уста с доказана ефикасност са приготвени от прополис, ехинацея, чесън и масло от чаено дърво.
	Содата за хляб е най-добрият унищожител на бактерии. Също може да се добави и неутрализиращото й действие спрямо отделените от бактериите киселини. Обикновено тя се разтваря във вода, а ако инфекцията е особено силна — във водороден прекис. По този начин се отстраняват и петната по зъбите. Ако се придържате към стриктното миене на зъбите, към изплакването и почистването със специални конци, можете да облекчите повърхностните инфекции и да се преборите с някои от болезнените симптоми на пародонтозата. Обаче не трябва да се предоверяване, защото инфекциите, скрити дълбоко в джобовете на венците, могат да продължат да се развиват и да дълбаят долните слоеве на венеца. Много стоматолози потвърждават факта, че повърхностната профилактика не достига под 4 мм дълбочина. Затова за препоръчване е да се обърнете към вашите холистични стоматолози или към специалистите по хигиена на устната кухина. Тогава и само тогава може да бъде овладяна пародонтозата.


>>>>	Хранене

	Правилното хранене е съдбоносно за предотвратяването на гингивити и пародонтоза. Пресните плодове и зеленчуци, пълнозърнестите храни и целулозата трябва да са основата на менюто ви според биостоматолозите. Суровите плодове и зеленчуци са от особено значение поради свойството им да повишават ензимната дейност. Хората, които могат да приемат млечни продукти, трябва да продължат да се хранят с тях според много терапевти. Причината е, че млечните продукти доставят обилно количество калций. Най-добри са ферментиралите млечни продукти, като киселото мляко, защото поддържат здравето на червата. Препоръчва се също и кравето мляко, но хората, които не го понасят, могат да опитат с козе. Ако не понасяте изобщо млечните продукти, може да получите калций в голямо количество от листните зеленчуци, и особено от къдравото зеле и листата на глухарчето, листата на ряпата и зеленото зеле. Калцият в последните два зеленчука е не само по-лесно усвояем от този в млечните продукти, но те съдържат и други полезни хранителни вещества, включително бетакаротин, витамин A, витамин C, витамин E, ензими и минерални вещества.


>>>>	Добавки

	Понякога с храната не може да се постигне добро хранене. Ако страдащият от пародонтоза не получава достатъчно количество калций с храната, добре е да приема калциеви таблетки. Пародонтозата често е придружена от проблеми с нивото на кръвната захар като хипогликемия или диабет. Това утежнява овладяването на инфекциите. Често пъти тези хора, особено страдащите от хипогликемия, е добре да допълват храната си с цинк, манган и магнезий. Магнезият и калцият са съдбоносни за костите и за изграждането на зъбите. Манганът помага за заздравяването на връзките между зъбите и венците, но често пъти е пренебрегван от традиционната и холистичната медицина. Подсилването с хром също би могло да е част от лечението; 90% от американците изпитват недостиг на този минерал. Хромът помага в транспортирането на инсулина в клетъчните митохондрии, където се консумира и превръща в енергия. Микроелементите ванадий и бор са необходими за правилната костна структура, също така са важни и силицият и цинкът. Незаменимите мастни киселини улесняват транспорта на калция и магнезия през клетъчната мембрана.
	Коензим Q10 е хранително вещество, използвано от японците за лечение на заболявания в устата и венците. Той е ценен антиоксидант и се намира естествено в тялото, но с напредване на възрастта постепенно изчезва, затова е полезно да се доставя от допълнителен източник. Може да се получи от сьомгата и скумрията, но тези, които не обичат риба, могат да го приемат в капсулирана форма. Препоръчваната доза е 100 мг на ден. (Макар че е безопасно за много хора, не се препоръчва приемането на коензим Q10 при бременност.)
	2000 мг чесън може да действа като естествен антибиотик. Витамин A също е полезен при пародонтозни състояния. Добавянето на витамин A трябва да започне със 100000 IU и постепенно да се намали до 25000. (Бременните жени не бива да го приемат без консултация с лекар.) Допълнителните хранителни вещества включват витамин D, витамин E — 400–600 мг, селен — 200 мг, фолиева киселина, рибофлавин и биофлавоноиди, заздравяващи капилярите. Маслото от черен дроб на треска и 1000 мг масло от нощна свещ се препоръчват на жени в менопауза заради способността им да заздравяват костите.
	Може би най-важното вещество, което трябва да се добави в храната, е витамин C, един особено ефикасен антиоксидант, когато е в комбинация с биофлавоноиди. Повечето американци не консумират необходимото количество плодове и зеленчуци и затова не получават необходимото количество от този витамин. Холистичните стоматолози и специалистите по пародонтоза често съветват пациентите си да започнат с 5000–10000 мг витамин C на ден и да увеличават до необходимата доза.

	Алфа линоленова киселина — 300 мг
	L-цистеин — 500 мг
	Лутеин — 50 мг
	Рутин — 50 мг
	Цинков пиколинат — 30 мг


>>>>	Хомеопатия

	Съществуват няколко хомеопатични лекарства, облекчаващи състоянието на венците. В ранните стадии на гингивитите, когато езикът е с налепи, трябва да се взема „Меркуриус солубулис“ 30c потенция три пъти на ден, докато в случаите, когато езикът е чист, се третира с „Нитрикум ацидум“ 30c потенция. Ако тъканта в устата е в особено лошо състояние, може би е необходим „Кали хлорикум“ 30c потенция три пъти дневно.
	Когато гингивитът прерасне в пародонтоза, все още може да се използва „Меркуриус солубулис“, но дозата трябва да е два пъти дневно 6–12c потенция. Това лечение облекчава случаите, в които пациентът страда от силно възпаление, странни вкусове, абсцеси, гнойни натрупвания в джобовете, значителна болка и лош дъх. „Кали карбоникум“ може да се използва за лечение на пародонтоза, при която джобовете във венците са чисти, без абсцес, обилно слюноотделяне, лош дъх, странен вкус, болки, блед или покрит с налеп език. „Калкареа флуорика“ се предписва от хомеопатите на пациенти, чиито зъби падат, имат проблеми с храносмилането, сух език и болезнени парещи усещания. А „Стафизагрия“ помага в случаите, характеризиращи се с черно оцветени зъби, кървене, загуба на костно вещество, кариеси и болка.
	Хомеопатите предлагат също превантивно лечение на заболяванията на венците с идеята, че като не позволяват отлагането на хранителни остатъци по зъбите, могат да се предпазят от гингивити и пародонтоза. Едно лекарство за предотвратяване на образуването на зъбен камък е „Фрагария“, което трябва да се приема два пъти на ден — потенция 6c. Това лечение помага за разтваряне на съществуващите налепи, но след като стоматологът шлифова зъбите ви, процесът е по-лесен.


>>>	Какво да се избягва

	Въпреки съществуването на известни генетични предпоставки повечето от случаите могат да бъдат предотвратени с включването на определени превантивни мерки в ежедневието ни и с избягването на някои дейности.
	Понеже храненето играе съществена роля при заболяванията от този род, очевидно е важно правилното хранене. Опитайте се да избегнете рафинираните въглехидрати, алкохола и кофеина, когато това е възможно. Безалкохолните напитки също трябва да се избягват — особено тъмните на цвят, защото стимулират загубата на калций. Пушенето също улеснява появата на пародонтоза. Не забравяйте, че рафинираната захар трябва да се отстрани, тъй като поразява жизнени за имунната система функции, в това число мигрирането на белите кръвни клетки и фагоцитозата, т.е. възможността на белите кръвни клетки да унищожават бактериите и вирусите и другите причинители на инфекции. Освен това захарта може да доведе до постепенно изчерпване на минералите, необходими за здрави кости и зъби. За повечето американци е полезно да ограничат приемането на излишен фосфор. Въпреки че мнозина от нас приемат богати на калций храни, само ограничено количество от този незаменим елемент се абсорбира по естествен начин в тялото. Това се дължи на факта, че фосфорът, съдържащ се в червеното месо, безалкохолните напитки и полуфабрикатите, може да извлече калция от организма. В опита си да замени веществото, организмът извлича калция от костите и го отлага като налеп по зъбите и артериите. Идеалното хранене изисква съотношението фосфор:калций да е 4:10.


>>>	Преглед на леченията

	В някои от случаите на заболяване на венците може да е наложителна операция.
	От голямо значение е спазването на устната хигиена и за предотвратяването, и за лечението на пародонтозата.
	Внимателният подход към заболяванията по венците включва масажирането им, докато се отстрани инфекциозният налеп. Естествените води за изплакване на устата помагат за отстраняването на вредните бактерии, а содата за хляб действа срещу инфекциите.
	Храненето с плодове, зеленчуци, пълнозърнести храни и ферментирали млечни продукти действа в полза на здравите венци.
	Хранителните добавки, които могат да се използват за борба с пародонтозата, са калцият, магнезият, цинкът, манганът, хромът и витамин C.
	Хомеопатичните лечения в комбинация с добро хранене и редовно почистване помагат за намаляване на заболяванията на венците.


>>	Фобии
>>>

	Фобиите представляват прекомерни ирационални страхове от специфични неща или ситуации. Хората чувстват инстинктивно неудобство, граничещо с паника, когато застанат с лице към обекта на страха си. Начин да се справим с проблема е да избегнем стимула, който предизвиква затруднение в различни степени.


>>>	Видове фобии

	Съществуват няколко вида фобии. Първият и най-често срещаният вид са простите фобии, които поразяват около 10% от мъжете и жените в еднакво съотношение. Типична проста фобия е страхът от животни, височина, медицински процедури, игли, асансьори, вода и пътуване със самолет.
	Втората категория са социалните фобии, които включват страх от прегръдка или публично унижение. Номер едно в този списък е страхът от изказване пред публика. Наблюденията показват, че за много хора това е по-страшно от мисълта за смъртта. Друга социална фобия е страхът от посещение на ресторанти или други публични места, от използване на обществени тоалетни, изчервяване пред хора, срещи с непознати. Човекът със социална фобия се смущава от това, че е оценяван до степен, когато не може да функционира в присъствието на други хора.
	Приблизително един на двадесет души страда от третия и най-тежък вид фобии — агорафобия (страх от пазари). Хората с това заболяване избягват обществените места от страх да не получат паническа криза. Обикновено заболяването започва със спонтанна паническа криза. Болният започва да избягва местата, където би се почувствал притеснен. Подобна криза може да се повтори. Или човекът се страхува, че не би могъл да се измъкне, когато трябва. Паниката, която изпитва, е съизмерима с реакцията на силен стрес. Симптомите са сърцебиене, учестен пулс, болка в гърдите и недостиг на въздух, което може да накара човека да си помисли, че получава сърдечна криза. Може да се появят световъртеж, гадене, изпотяване, шок и тръпки. Или може да последват усещане за нереалност и загуба на контрол и човекът да се почувства така, като че ли умира. При по-леките случаи на агорафобия болният се опитва да избягва затворени пространства, като магазини, мостове, тунели и подземия. Той може да ходи до близки до дома му места само с човек, на когото има доверие. В най-лошия случай си остава затворен вкъщи. Някои не излизат дори от стаята в собствения си дом.


>>>	Причини

	Фобиите обикновено започват, когато мозъкът свърже обект или ситуация с опасно или травмиращо събитие. Понякога връзката е ясна. Човек, който за малко не се е удавил в детството си, развива впоследствие фобия към водата. В други случаи връзката далеч не е така очевидна. Елен Мажисън, психолог от Ню Йорк, съобщава за пациентка с фобия от пеперуди. Макар че живее в град и няма възможност да вижда много пеперуди, тя е обладана от мисълта за тази възможност, която не й дава мира. Специални техники й помагат да си спомни за травмиращ инцидент в живота, случил се когато е била на три години. Тогава майка й получила нервна криза и е трябвало да бъде поставена в усмирителна риза. Когато я отвеждали, момиченцето гледало и пищяло, а наоколо летяла пеперуда. От този момент ужасът от случилото се се свързвал подсъзнателно с нея.
	Понякога фобиите са резултат от страха, свързан с нещо в ранното детство. Страхът от кучета може да накара детето да бяга. Това става навик и човекът продължава да ги избягва дори когато порасне. Постепенно този страх се превръща във фобия.
	Разбира се, състоянието на родителите също може да доведе до това. Фобията може да бъде моделирана. Детето наблюдава страдащите си от фобия родители и копира поведението им. Някои виждат в това наличие на генетична предпоставка. Изследванията с близнаци показват, че при агорафобията има генетичен компонент.
	До агорафобия се стига и когато детето е предпазвано прекомерно, до перфекционизъм от прекалено критични родители. Или родителите непрекъснато са му внушавали, че животът е опасно за живеене място. В резултат на това то става чувствително и се страхува от света.
	Нарушенията в хранителния баланс също може да вземат участие във формирането на това състояние. Прекалената употреба на захар, кофеин или алкохол нарушава физиологическия баланс, което повишава стреса и предизвиква хипогликемия, хипотироидизъм и минерален дефицит. Това прави възможно появата на агорафобия у предразположените към нея индивиди. Определени храни и хранителни съставки също причиняват алергични реакции и повишават възприемчивостта към заболяването. Ако не им се обърне внимание навреме, те могат да се вградят в организма и един ден някой инцидент да отключи паническата криза.


>>>	Лечение
>>>>

	Традиционният психологичен подход към фобиите включва въображаема или реална десензибилизация. Въображаемата започва, когато пациентът се постави в състояние на дълбока релаксация. От него се иска да си представи спокойна картина, като морски бряг или планински връх. Може да се използва прогресивна релаксационна техника. След това пациентът преминава към представата за по-трудна сцена, в която се включват обектът или ситуацията, предизвикващи страх. Човек с фобия към асансьорите може да премине от спокойния морски пейзаж към относително спокойната сцена с асансьор. Например да си представи, че е с някого, на когото има доверие, и натиска бутона за повикване на асансьора. След един или два сеанса, болният ще се почувства спокоен когато вижда да се отваря вратата на асансьора. Следващата стъпка е да си представя как влиза в асансьора и така, докато започне да си представя, че се вози сам. Това е последвано от действителна десенсибилизация. И така се предприемат малки стъпки за превъзмогване на фобията. Болните свикват с всеки малък успех, преди да преминат по-нататък. Но пътят невинаги е прав. Обикновено болните прогресират, след което се връщат няколко стъпки, преди да тръгнат отново напред.
	Въпреки че този метод действа положително в повечето случаи, той си има своите проблеми. Изисква много време, което означава продължителност на процеса. Това често пъти е трудно за пациентите с фобии, които или нямат време, или не искат да се включат в този процес заради неудобствата, които той включва.
	При това състояние обикновено се предписват лекарства, намаляващи безпокойството. Макар че те могат да помогнат, приети в ниски дози, недостатъкът им е, че пациентът се чувства добре само по време на приема. След като ги прекъсне, фобията продължава.


>>>>	Невролингвистична програма

	Новите техники прилагат по-бърз и директен подход. Невролингвистичните програми, както и традиционният подход използват релаксация, но техниките са по-кратки и по-ефикасни. Вместо да се прилага прогресивна релаксация, където всеки мускул се стяга и отпуска, пациентът сам намира начин да постигне това спокойно състояние. Това може да се получи чрез съсредоточаване върху пламъка на свещ, чрез притискане на лакътя или чрез позитивно мислене за самия себе си. Тази техника, наречена „закотвяне“, спестява много време, като довежда моментално до спокойно състояние.
	След „закотвянето“ следва „двустепенна асоциация“, тя дава възможност на пациента да излезе от сцената, докато си я представя. Това е нещо като гледането на действията на артист във филм и прави фобията по-малко лична, а следователно и по-малко страшна.
	Други интересни техники се използват за отслабване на негативните емоции. Например когато хората се спречкат за нещо, са склонни да си припомнят случилото се в живи цветове, а когато си го представят в черно-бяло, силата на усещането отслабва.
	Философията на тези методи за въздействие е, че човекът преминава бързо към състояние на фобия, но и също толкова бързо може да излезе от него.


>>>>	Научна кинезиология

	Тази техника се използва наред с невролингвистичната програма и включва упражнения за по-добро равновесие между дух и тяло. Тези упражнения разпределят енергията в мозъка така, че да се получи най-дълбока релаксация и да се намали стресът. Когато тази енергия се трансформира до главния мозък, започват по-рационални мисловни процеси и голяма част от неудобството изчезва.
	Един прост начин да се прави това е да се поставят пръстите по средата на веждите и да се придвижат на един сантиметър разстояние нагоре по челото към меката част. Притискането на участъка за няколко секунди предизвиква моментално успокоение, тъй като се трансферира енергия от малкия към главния мозък.


>>>>	Акупресура

	Съществува акупресурна техника, която се използва срещу безпокойство и нервност. Приложете лек натиск върху издатината в центъра на гръдната кост, позната като стернум. Поставянето на четирите пръста върху участъка облекчава дишането и освобождава напрежението.
	За успокоение на раздразнение или възбуда прекарайте ръка по горната част на раменете и проверете къде са най-стегнати. Това вероятно е около шията. Хванете тази точка и дишайте бавно и дълбоко.
	Акупресурата може да се прави и от самия пациент, от приятел или член на семейството. Идеята е приложеният натиск да намали напрежението, както и да облекчи болката и да повиши кръвообращението.


>>>>	Потвърждение

	Потвържденията се основават на принципа, че мислите и думите ни създават нашия опит. Взимайки предвид ситуацията, в която изпитваме фобии, и използвайки мисли и думи, които да потвърдят ситуацията, ние можем да използваме думи, които предизвикват различието. Например страдащ от агорафобия с трудност и при пътуване може да си каже: „Пътувам с лекота и се чувствам отпуснат.“ В началото няма да си вярваме на това, което казваме. Иначе не би било необходимо да си потвърждаваме. Но с времето нещата се променят. Позитивните мисли и думи влияят на подсъзнанието ни, като правят възможно създаването на нов начин на поведение.


>>>>	Съвет

	Създаването на самочувствие и подобряването на умението за общуване са незаменими елементи при лечението. Фобиите служат за защита на човека по някакъв начин и веднъж отстранени, той се нуждае от подкрепа.
	Потвържденията могат да се използват съвместно със съветването, като например воденето на дневник. Когато си води дневник, пациентът трябва да раздели страницата на две и да пише в едната половина „приемам се независимо какъв съм“, а в другата — всички противоречия, свързани с това твърдение. Понякога при написването на негативните мисли тяхната сила намалява. Тогава могат да се появят положителни мисли.


>>>>	Хранителна поддръжка

	Изследванията показват, че някои хранителни вещества имат положително въздействие върху мозъчната химия. Това са витамините от B-група, калцият, магнезият и GABA. Ценни в това отношение са и аминокиселината L-триптофан, омега-3 мастните киселини и инозитолът.


>>>>	Билки

	Билковите вещества, отпускащи нервите, са познати като успокоителни. Сред най-познатите и леснодостъпните е валерианът. Той представлява тоник за нервите и е най-добре да се приема при пристъп на безпокойство. Препоръчва се специално при нервни проблеми, дължащи се на емоционален стрес или болка. Въпреки че малките количества валериан са полезни, трябва да се избягват големите дози, защото те могат да доведат до депресия.
	Салепът се комбинира често с успокоителни, като хмел, лимонка, лайка или целина. Хмелът успокоява нервния стомах и когато се сложи под възглавницата, предизвиква лесно заспиване при страдащите от безсъница. Лимонката е лек за преодоляване на проблемите със съня и безпокойството. Лайката и пасифлората облекчават нервозни състояния във всички възрасти. Целината е тоник за неврозата.
	В аюрведическата медицина билката, която облекчава кризите на безпокойство, се нарича ашваганха. Тя представлява храна за мозъка и нервите и на това се дължи успокоителното й действие.
	Напоследък тихоокеанската билка кава-кава се е наложила в Германия заради ефекта, който оказва върху безпокойството. Растението е вид чушка, която аборигените приемат от хилядолетия заради отпускащото й въздействие. Кава-кава стана известна напоследък, но за нея трябва да се знаят някои неща. Първо, действа синергично с алкохол, следователно не трябва да се приемат заедно. Второ, заради силното й действие човек може да не реагира достатъчно бързо, за да е в състояние да шофира или да работи с машина. И трето, пигментът от растението, навлизайки в организма, може да предизвика сърбеж или лющене на кожата. За щастие проблемът изчезва, когато се спре приема на кава-кава.
	Това обаче служи като предупреждение билката да не се използва постоянно.


>>>	Какво да избягваме

	Алкохолът, кофеинът, захарта и никотинът нарушават равновесието на химичните вещества в мозъка.


>>>	Преглед на леченията

	Въображението и десензибилизацията са традиционните методи за лечение на фобиите. Въпреки че те действат при много хора, обикновено изискват дълъг срок на терапия и понякога медикаменти. Съществуват нови техники, които предоставят по-бърз и директен подход.
	Невролингвистичните програми са най-новият метод, включващ кратък психологичен подход за лечение на пациента от фобийния му отговор.
	Научната кинезиология се използва в добавка към невролингвистичната програма и включва упражнения, допринасящи за по-добър баланс между дух и тяло.
	Акупресурата може да се използва като инструмент срещу фобийните отговори.
	Използването на потвърждения се базира на принципа, че позитивните мисли и думи влияят подсъзнателно и улесняват създаването на това поведение.
	Хранителните вещества, действащи срещу безпокойството, са витамините B-комплекс, калцият, магнезият, GABA и L-триптофанът.
	Валерианът и някои други билки имат успокоително действие.


>>	Проблеми на бременността
>>>

	Бременността е време на обещания, радост и жизненост. Но освен това може да възникнат и физически проблеми. Сутрешното прилошаване, чувствителността на бюста, умората и запекът са някои от най-често срещаните оплаквания, свързани с бременността. Освен това след раждането много жени изпадат в депресия, дължаща се отчасти на хормоналните промени в организма. Те трябва да знаят, че съществуват много естествени и безопасни начини за облекчаване на свързаните с бременността неразположения, които трябва да се обсъдят с личния лекар, като се има предвид, че всяка бременност е различна.

>>>	Често срещани неразположения, свързани с бременността, и тяхното лечение

>>>>	Сутрешно прилошаване

	Повишаването на хормоните през първите три месеца от бременността намалява секрецията на солна киселина в стомаха, което може да доведе до слабо функциониране на мускулите, придвижващи храната до храносмилателната система. Това на свой ред води до гадене и повръщане, известни като сутрешно прилошаване. Най-добрият начин за облекчаване на сутрешното прилошаване е пълната почивка и храненето с малки количества лесносмилаема храна, тъй като гаденето започва на гладен стомах. Близо до леглото задължително трябва да имате бисквити, за да хапнете, преди да сте станали от леглото сутрин. Протеиновите закуски преди лягане или при събуждане през нощта също могат да помогнат.
	Ето няколко допълнителни идеи:
	Краставицата успокоява бързо. Добро профилактично действие има лечението, състоящо се от лъжица лимонов сок или ябълков оцет, смесен с лъжица мед в чаша гореща вода.
	Тази смес може да се взима преди закуска или с всяко хранене, ако гаденето продължи по-дълго. Витамините, които помагат, са 50 мг витамин B{sub}6{/sub} и витамин K. Последният обикновено е с ниски стойности през бременността. Добри източници на витамин K са зелените листни зеленчуци — карфиол, броколи и зеле. Инжекция с този витамин може да спре непрекъснатото повръщане. Ацидофилусът може да помогне, като балансира pH на червата. Джинджифилът е много полезен при гадене. Дивият ямс е билка, която може да преустанови гаденето. Въпреки че не съдържа хормони, тя помага на организма да балансира собствените си стойности на прогестерон. Други билки, които трябва да се имат предвид, са копър, мента и кардамом в горещо мляко. Чаят от котешка лапа е друго лечебно средство. Силно разреденото масло от мента може да се втрива в кожата на корема или да се вдишва за облекчаване на гаденето или повръщането.


>>>>	Запек

	Този проблем е резултат от покачването на хормоните. Той може да се коригира чрез повишената консумация на течности — осем до дванадесет чаши вода на ден, както и с приемане на колкото е възможно повече целулоза — от пълнозърнести храни, трици, пресни плодове и зеленчуци. В по-тежките случаи могат да помогнат целите псилиеви семена. Една лъжица семена се поставя в чаша вода и се изпива, а след нея и още една чаша вода. Рициновото масло и другите дразнещи лаксативи трябва да се избягват, включително и билки като сена. Хомеопатичните лекарства против констипация са — нукс вомика, сепия, вриония и ликоподиум.


>>>>	Диария

	Диарията може да се облекчи с диета, състояща се от банани, ориз, ябълки и препечен хляб. Освен това четири капсули въглен, приети през интервал от един до три часа, свързват токсините в червата. Въгленът не трябва да се приема повече от три дини, защото свързва и хранителните вещества. Хомеопатичните лекарства за диария са подофилум пелтатум, сяра, туя оксиденталис, вератрум албум и циншона официналис.


>>>>	Газове

	Както и при другите чревни проблеми, газовете се появяват, защото стомашно-чревният тракт не работи така, както трябва. Понякога и бебешката главичка притиска тази област. От помощ може да са избягването на безалкохолните напитки и доброто сдъвкване на храната.


>>>>	Нарушения на захарния баланс

	Симптомите на това нарушение през време на бременност се изразяват в изтощение, придружено от подуване, най-вече на ръцете и краката.
	Въпреки че то спира с раждането, ако остане нелекувано, може да причини проблеми на бебето и да усложни самото раждане. Захарта трябва да се сведе до минимум или напълно да се отстрани. Хромовият пиколинат намалява жаждата за сладко и балансира кръвната захар. Чаят от глухарче или тинктурата от него (30–60 капки три пъти на ден) също могат да помогнат.


>>>>	Чувствителност на гърдите

	Чувствителността на гърдите се появява през първите три месеца, тъй като тялото се приготвя за кърмене, и трае само няколко седмици. Горещите компреси, горещите душове и удобните сутиени без банел облекчават чувствителността.


>>>>	Изтощение

	Умората е често срещан проблем, специално през първото тримесечие, и се дължи на хормонални промени и нуждите на плода. Анемията също може да е фактор, предизвикващ изтощение. Тя често пъти се предотвратява с храненето със зелени листни зеленчуци. Билките от рода на подбела, копривата и глухарчето могат да се приемат във вид на чай или тинктура за борба с нея.


>>>>	Киселини в стомаха

	За предпочитане пред трите основни хранения са честите и по-малки хранения. Лягането след хранене да се избягва, защото при това положение стомашният сок се качва до гърлото. Добра билка за киселини е лечебният бряст. Една лъжица прах се добавя към вода или сок, а може да се приема и във вид на таблетки. Друго подръчно средство са ензимите от папая. Две или три капки разредено ментово масло, поставено в основата на езика, може да успокои проблема.


>>>>	Епизиотомични проблеми

	Около 80% от жените в Съединените щати претърпяват хирургична операция по време на раждане за разширяване на вагината. Често пъти операцията е направена неправилно и това води до проблеми на по-късен етап, когато шийката на матката започва да притиска вагината и изглежда като че матката иска да излезе от тялото. Лекарите често дават грешна диагноза, като смъкната матка, и препоръчват операция. Трагичното е, че всяка година на 100000 до 200000 жени се поставя грешна диагноза. Коригиращата пластична операция, успешно извършвана напоследък от гинеколога д-р Вики Хъфнагел, решава проблема. Корекцията на вагината е проста процедура, продължаваща 45 минути, което позволява на пациентите да си отидат още същия ден.


>>>	Лечение

>>>>	Диета

	Някои състояния по време на бременността — анемия, хипогликемия и диабет, се нуждаят от специални диети и лекарско наблюдение, но има и някои прости правила, облекчаващи много от жените. В това число е храненето с целия асортимент от екологично чисти храни, като зърнени, бобови, зеленчуци, плодове и ядки и семена. Да се яде само когато сте гладни по малко и по-често. Бременните жени се нуждаят от доста допълнителен протеин, който вегетарианците могат да получат чрез допълнителни соеви продукти, включително соево мляко, тофу, темпе, бобови, ядки и риба. Необходимо е да се пие голямо количество чиста вода преди и след хранене. Пиенето по време на хранене разрежда стомашните ензими и затруднява храносмилането. На желанието за храна трябва да се отговаря с възможно най-чистите продукти. И накрая, трябва да се избягват продуктите, извличащи калций, като кафе, шоколад, натрий.


>>>>	Добавки

	Фолиевата киселина е от изключително значение за предотвратяването на дефектите на невронната тръба. Температурната обработка унищожава този елемент в храната, затова е важно да се приема във вид на добавка. Друг важен хранителен елемент включва мултивитаминен/минерален комплекс, витамините C, B{sub}12{/sub}, цинк, витамин E и ацидофилус. Необходимо е лекарско наблюдение, когато тези добавки се приемат по време на бременност.
	За добро здраве традиционно се препоръчва желязото. Но прекалено многото желязо може да се окаже опасно. Не бива да се приема допълнително желязо, ако изследванията не са показали, че има основание за това. За отбелязване е, че най-добрият източник на калций са пълноценните храни, особено листните зеленчуци. Ако е необходима добавка, най-леката за стомаха е калциевият цитрат, другите форми причиняват храносмилателни смущения или констипация.
	На жените с депресия след раждане може да помогне витамин B{sub}6{/sub}. Той възстановява хормоналния баланс, като повишава нивата на серотонина. Пациенти, които са приемали 28 дни след раждането витамин B{sub}6{/sub}, не развиват депресия.


>>>>	Билки

	Съществуват много билки, помагащи за преодоляването на неразположенията, свързани с бременността. Листата от малина представляват чудесен тоник, успокояващ почти всички оплаквания. Той може да се приема свободно под формата на чай през цялата бременност. Чаят може да се комбинира с мента при сутрешното прилошаване. За облекчаване на контракциите през бременността може да се изпробва черен глог. Джинджифилът е едно най-добрите лекарства за предотвратяване на гаденето, особено ако е придружено от хранене на малки порции, от чист въздух и много почивка. Черната цимицифуга е древно женско лекарство, растящо в дълбоките тъмни гори на Източна Америка. Използвано е от бременните индианки за облекчаване на раждането и за намаляване на родилните болки. Когато се пие през последните три седмици от бременността, помага за разтваряне на шийката на матката и за свалянето на плода в малкия таз. Понякога билката се приема заедно със синя цимицифуга.
	Билките, които трябва да се избягват, са горчиви (като хидрастис и полски джоджен), с антихистаминни свойства (ма хуан или корени от оша) и диуретични (бучу, хвощ или плодове от хвойна).


>>>>	Упражнения

	Много от бременните жени се чувстват добре при натоварване с леки спортни упражнения. Активността им зависи от това доколко активна е била жената преди настъпването на бременността. Така много от тях могат да повишат издръжливостта си. Изключение правят жените, чиито лекари ги съветват да не спортуват поради специфична загриженост за здравето им, като предизвикано от бременността високо кръвно налягане, чупливост на мембраните, нееластична шийка на матката, постоянно кървене през първите три месеца, предварителни контракции в началото на бременността и по-късно. Посъветвайте се с лекуващия си лекар, преди да пристъпите към упражненията.
	Най-общо 60 минутни аеробични упражнения приблизително три пъти седмично са най-доброто, към което може да се стремите, въпреки че и по-кратките тренировки също са от полза. Ненатоварващите упражнения, като каране на колело и плуване, са най-добрите, защото свеждат до минимум риска от травми и оставят нивото на спортна подготовка до това преди настъпването на бременността. Също така за препоръчване са и разтяганията, водещи до разтваряне на областта на малкия таз.
	Някои предпазни мерки са избягването на стоенето прави за по-дълъг период от време и избягването на силно интензивните упражнения и рисковете от падане. Жените не трябва да стигат до положение да остават без дъх. След първите три месеца упражненията с главата надолу ограничават притока на кръв към бебето и също трябва да се избягват.


>>>>	Техниката „Александър“

	Преподавателите на техниката на Александър целят възстановяването на свободата на движение при жените с допълнителни изисквания към бременността. Усвояването на начините за правилно навеждане, дишане и дори за правилна почивка може да намали болката и напрежението и да облекчи раждането. Промените могат да се увеличат по време на бременността и да повишат издръжливостта и общото здраве.
	През време на сеансите бременната жена играе активна роля в терапията, докато преподавателят показва основно упражненията. Тя може да се научи да кляка като подготовка към раждането или да вдига предмети, без да напряга гърба си. Много от тези движения знаем още от детството си, но впоследствие сме ги забравили. Освен това преподавателят има друга важна роля. Като докосва пациентките си, той стимулира нервната система да отговаря по нов, по-ползотворен начин. След урока жените откриват, че движенията им са по-свободни и твърдят, че се чувстват по-леки.


>>>>	Масаж

	Майчиният масаж предизвиква отпускане, което има съществено значение за бъдещата майка и нероденото й дете. Той помага за стимулиране на лимфното оттичане на токсините и облекчава мускулните спазми, болките в гърба, схващанията, подуването на краката, разширените вени, хемороидите и задържането на течности. Масажът провокира хормонално равновесие и силна имунна система, както и понижена раздразнителност, смяна на настроенията и прегряване. Терапевтите, които разбират от масаж за бременни, знаят какъв натиск да окажат и го пригаждат към всеки стадий. През първите три месеца допирът трябва да е нежен. Например синузитът може да се отблокира с помощта на лек натиск върху преградката на носа и челото и под веждите и скулите. През второто тримесечие масажът е по-дълбок и се използва за стимулиране на кръвообращението, повишава пластичността и намалява болките и спазмите. Специфичното фокусиране върху гръдната кост може да облекчи проблемите с дишането. През третото тримесечие работата се концентрира върху долната част на таза и опашната кост за намаляване на болката в гърба.
	Преди раждането жената може да се научи да отпуска мускулите на перинеума си (областта между влагалището и ректума), които трябва да бъдат отпуснати по време на раждането. С отпускането на тази област се избягва нуждата от епизиотомия. Техниката включва самомасаж. С чисти ръце, натопени в затоплен витамин E или растително масло, майката поставя палеца или показалеца си сантиметър по сантиметър до половината на дължината на влагалището си. Прилага се лек натиск нагоре и надолу, докато се предизвика загряване. Задържа се за няколко минути. Това упражнение се повтаря два пъти дневно.
	По време на раждането някои акупресурни точки също могат да намалят болката и напрежението и да ускорят раждането. Една от техниките включва местене на палеца от опашната кост по гръбначния стълб, като се задържа на всяка точка по няколко секунди. Друга техника включва притискане на палеца по външната част на лопатките. Рефлексната точка за ускоряване на раждането се намира откъм вътрешната част на краката на около осем сантиметра над глезена. Друга подобна е точно под глезена откъм вътрешната му част (точка на матката) и върху външната част (точка на яйчниците) на стъпалото. Тези участъци се притискат за приблизително десет секунди.
	В следродилния период масажът може да стимулира потока на кърмата и да помогне на матката да се върне в нормалното си състояние. Кръгообразното масажиране на корема, помага за изхвърлянето на кръвта с контракциите на матката, а масажът на гърдите с леко масло, последван от притискане на зърната с длан, помага на млечната жлеза да се оттича.
	Масажът е полезен за подобряване на общото здраве по време и след бременността и за лечение на различни състояния, но съществуват периоди, в които не бива да се използва. Противопоказанията са вагинални кръвотечения, температура, болка в корема, едем, силно главоболие, замъглено виждане, излишен протеин, диабет, високо кръвно налягане, сърдечни заболявания и флебити.


>>>>	Ароматотерапия

	Употребата на ароматни масла самостоятелно или чрез масаж действа и на физическо, и на емоционално ниво. Ароматотерапевтите препоръчват за най-често срещаното страдание при бременните — хемороидите, пет капки кипарисово масло да се добавят към ваната. При проблеми със синусите опитайте евкалипт, добавен към охладител за въздух или към съд с топла вода. Разширени вени се лекуват с кипарисово и лимоново масло, добавени към лосион за тяло. Вените трябва да се мажат и сутрин, и вечер. Родилната депресия може да се подобри, като към ваната се добавят жасмин или градински чай.
	Трябва да се използват само чисти масла. Много от тях можете да намерите в пазарната мрежа. Въпреки че повечето са безопасни, някои жени имат алергични реакции и за тях би била полезна консултацията с ароматотерапевт.


>>>>	Хомеопатични лекове за следродилна депресия

	За следродилната депресия обикновено се обвиняват хормоналните промени, но отчасти тя може да се дължи на пренебрегването на начина на живот, който жената е свикнала да води. Изведнъж жената престава да е център на внимание поради грижите към безпомощния нов човек. Тя може да няма опит в това отношение. И дори да има по-голямо дете, всяко новородено води до голяма промяна в семейството и в майчината отговорност. Умората също може да е причина за настъпването на следродилна депресия, която варира от тъга до сериозни, застрашаващи живота заболявания.
	Жените, изпитващи депресия, трябва да са под лекарско наблюдение. В идеалния случай, макар че това далеч невинаги е обект на обществото ни, всички наскоро родили майки трябва да са облагодетелствани от семейна и съседска подпомагаща система.
	Част от медицинското обслужване на майката може да се поеме от лекар хомеопат. Класическата хомеопатия предлага широка гама от лекарства за лечение на следродилна депресия. Хомеопатът провежда индивидуално лечение, съответстващо на конкретните симптоми. Лекарствата са сепия, натмур, игнация, арника, пулзатила, цимицифуга, каликарбоникум, фосфорна киселина, кокулус и аурум металикум.
	Друго нехомеопатично лечение е естественият прогестерон. Обикновено то започва един месец след раждане. Хранителните добавки, вземани под лекарско наблюдение, може да допринесат за положителна промяна.


>>>	Какво да се избягва

	Когато една жена е бременна, да избягва излагането на вредното въздействие на токсичните вещества, например намиращите се в боите за коса, в домакинските препарати, боите и техните изпарения, разтворителите, бензина, течностите за химическо почистване, консервантите на дървесина и в пестицидите. Радиацията от рентгеновите лъчи и други източници също трябва да се избягва, най-вече през първите три месеца от бременността. Не е необходимо да споменаваме, че трябва да се избягват и цигарите, алкохолът и някои наркотични лекарства.
	Токсичната заобикаляща среда също е вредна. Негативно настроените хора и утежнените ситуации могат да причинят стрес. Бременните трябва да прекарват колкото е възможно повече време с хората, които обичат, и да се заобикалят с красота.


>>>	Преглед на леченията

	Храненето с разнообразна екологично чиста храна, само когато сте гладни и на малки чести порции, с допълнително количество протеин е просто основно правило.
	За препоръчване е водата да се пие само между храненията.
	Фолиевата киселина и другите хранителни добавки, предписани от лекаря, са от важно значение.
	Чаят от листата на малина може да помогне на жената да се чувства добре през бременността.
	Специалните упражнения за бременни трябва да се базират на физическата активност на жената преди настъпване на бременността, така, както и някои специфични заболявания, появили се през бременността.
	Техниката „Александър“ е метод за възстановяване на свободата на движения, необходима на жените да се справят с повишените изисквания на бременността.
	Определени масажни техники са полезни при бременните.
	Ароматотерапията облекчава специфични състояния.
	Хомеопатичните лекарства и естественият прогестерон са два начина за справяне със следродилната депресия. Хранителните добавки също може да разрешат този проблем.


>>	Предменструален синдром
>>>

	Много години предмеснструалният синдром не се е считал от традиционната медицинска общественост за остро клинично заболяване. За жените, страдащи от ПМС, се е смятало, че симптомите им са въображаеми и понякога са диагностицирани като психически неразположения. В годините 1920–1950 на жените с този проблем е била предписвана дори шокова терапия, докато по-съвременните лечения включват валиум и прозак. За щастие сега медицината признава ПМС за действително клинично заболяване и в момента могат да се намерят по-ефикасни лекарства за облекчаване на неговите симптоми.


>>>	Симптоми

	Предменструалният синдром се характеризира с широк обхват симптоми, като всяка жена чувства проблема по различен начин. Най-честите симптоми са подуване, главоболие, схващания, задържане на течности и болки в долната част на гърба. Други са чувствителност на гърдите, желание за сладко, акне, както и депресия, безсъние, нервност, смяна на настроенията, раздразнителност, разсеяност, проблеми с паметта. Докато диагностиката на повечето други заболявания се състои в разпознаване на специфичните симптоми, определянето на ПМС зависи основно от времето, в което те се проявяват. Специфичното е, че симптомите на ПМС се появяват няколко дни преди началото на менструацията и обикновено изчезват 48 часа след нейното настъпване.


>>>	Лечение
>>>>

	Обикновеният медицински подход към ПМС включва предписването на лекарства. И както се случва винаги в такива случаи, продължителната им употреба води до нежелани странични въздействия. Някои лекари, които считат, че ПМС се появява в резултат на дисбаланса между прогестерона и естрогена, предписват прогестеронови добавки. Въпреки че това лечение регулира хормоналните нива в организма, то не премахва истинската причина за проблема.
	Алтернативната медицина предлага лечение на нарушеното равновесие. Според нея излишните количества естроген в тялото могат да са продукт на неправилната функция на черния дроб, състояние, което може да се лекува ефикасно чрез ограничаването на богатите на естроген храни и подобряването на спортните навици.


>>>>	Диета и хранителни добавки

	Здравословната диета е действителният ключ към предотвратяването на борбата с ПМС. Жените, страдащи от ПМС, трябва да консумират храни, богати на въглехидрати и комплексни въглехидрати, и да закусват между основните хранения, за да стабилизират нивата на кръвната си захар и да облекчат симптоми. Полезни могат да бъдат студените зелени храни, като салатите.
	Храната трябва да е възможно най-чиста. Храните, замърсени с пестициди, синтетичните добавки, лекарствата и химическите вещества в околната среда повишават нивото на естроген в кръвта, като създават дефицит на прогестерон и провокират ПМС. Тази храна трябва да е екологично чиста и непреработена, доколкото това е възможно. Излишният естроген в организма може да е резултат от сярата, съдържаща се в животинските мазнини, или от липсата на незаменими хранителни вещества, като витамин B-комплекс, витамин C и витамин E, които са незаменими за правилното отстраняване на ненужните хормони.
	След тежък ПМС доброто хранене може да бъде добавено с допълнителни хранителни вещества. Витамин B{sub}6{/sub}, познат още като пиридоксин, служи като естествен мускулен релаксант и може да намали схващанията, свързани с ПМС. Този подвижен витамин действа и като диуретик, намалява подуването, задържането на течности и чувствителността на гърдите. Витамин B{sub}6{/sub} трябва да се приема ежедневно в дози по 200–400 мг през устата. Това може да е част от добавката на витамин B-комплекс. Не превишавайте предписаната доза, понеже излишното приемане от този витамин причинява невропатия или възпаление на нервите.
	Магнезият, който действа добре на нервната система, облекчава неспокойството, раздразнителността, нервността, безсънието и депресията и може да е доста полезен, като се добави към храната в количества 500–100 мг дневно. Антиспазматичните качества на магнезия могат да намалят схващанията и болките в долната част на гърба, свързани с менструацията, и намаляват желанието за сладко. Добавянето на витамин E — 200–600 единици на ден, може да помогне за намаляване на чувствителността на гърдите и е полезно за лечение на схващания и фиброциститни гърди, които се уголемяват преди менструация. Минералът цинк в дозировка 30–60 мг е полезен за намаляване на депресията и раздразнителността.
	Друга позната добавка е гама-линоленовата киселина (GLA). GLA е прекурсор на простагландин E1, жизненоважен за координацията на нервната и хормоналната дейност. Тази наподобяваща хормони субстанция може да помогне за лечение на контракциите, желанието за сладка храна, мускулните спазми, промяната на настроенията, депресията, раздразнителността и чувствителността на гърдите. Обикновените източници на GLA са маслото от нощна свещ и касисът. Също така и маслото от пореч, което всъщност представлява 24% GLA. То може да бъде концентриран източник на веществото само с една капсула и е ефикасен заместител на шест капсули от масло от нощна свещ. Ежедневно може да се приемат 1000 мг масло от пореч, което доставя на организма 240 мг GLA.
	1000 мг незаменими мастни киселини, които могат да се получат от рибено или ленено масло, помагат за продуцирането на простагландин E3, подобна на хормон субстанция, която намалява чувствителността на гърдите. Понеже незаменимите мастни киселини от лененото семе стават жертва на готвенето, маслото може да се използва за салата или да се поставя във вече сготвената храна.
	Естествените източници на прогестерон, например мексикански ямс, могат да предотвратят множество форми на рак и фиброциститни заболявания и да стабилизират хормоналното равновесие.
	Изофлавоноидите са полезни вещества при промяната на настроенията, което представлява част от ПМС. Те представляват форми на фитоестроген, получен от соя и други зеленчуци, които помагат за възстановяване на хормоналното равновесие чрез участие в съревнованието за естрогенни рецептори. Когато изофлавоноидите окупират тези рецептори, неактивният естроген се отстранява от черния дроб и дебелото черво. Органични източници на изофлавоноиди са соята, бобовите, грахът, зеленият фасул, фъстъците. Те са доказали равностойността си на предписваните хормонални добавки, но без страничните им въздействия.


>>>>	Упражнения

	Както и при много други заболявания, упражненията ще доведат до положителна разлика и при ПМС. Изследванията показват, че редовното изпълнение на аеробични упражнения предотвратява лошото настроение, облекчава схващанията, намалява задържането на вода и ограничава желанието за сладки храни. За максимално добри резултати те трябва да се изпълняват три-четири пъти в седмицата.


>>>>	Китайски билкови лекове

	Китайските билки са много разнообразни. Билката лунтанксиенван е демонстрирала способността си да намалява гневните емоции, свързани с ПМС. Друга китайска билка, иао ван, помага за лечение на депресията, лошото храносмилане, подуването и лошото кръвообращение. Билковият препарат, наречен „Женска хармония“, също се употребява за подобряване на кръвообращението.


>>>>	Хомеопатични лекарства

	Някои хомеопатични лекарства са доказали ефикасността си в борбата с ПМС, но не трябва да се употребяват по няколко наведнъж. Ако лекарството, което сте избрали, не облекчи симптомите ви, хомеопатите съветват да прекратите употребата му и да опитате друго.
	Лекарството „Лашазис“ се използва за борба с много от симптомите, в това число болки в яйчниците, чувствителност на гърдите и главоболие. „Леканиум“ се прилага за лечение на подути гърди, а „Бовиста“ действа добре при стомашно-чревни симптоми, като диария. „Пулзатила“ се предписва за облекчаване на емоционалното състояние, при което жените се чувстват изоставени и се нуждаят от утешение. „Натмур“ се използва за борба с меланхолията и депресията, засилваща се от утешенията. Други симптоми, които могат да се лекуват с него, са главоболие и желание за солена храна. Силната депресия, силното обезсърчение, индиферентността и усещането, че матката е преместена и скоро може да падне, са няколко от симптомите, които хомеопатите лекуват със „Сепия“. И накрая, последното френско нововъведение е „Фоликулинум“, което смекчава симптомите на ПМС, когато се приема на седмия ден от менструалния цикъл с потенция 30 до 200c.


>>>>	Рефлексотерапия

	Древната рефлексна практика се основава на схващането, че по стъпалото се намират участъци, отговарящи на различни части на тялото. Като манипулират специфични части от стъпалото, рефлектотерапевтите подобряват функциите на съответните органи и жлези. Жените, ползвали рефлексотерапия, често изпитват благотворното й влияние. Често пъти рефлексотерапията е придружена с угаждане, лека музика, разсеяна светлина. Това допринася за допълнително удобство и може да доведе до облекчаване на стреса.
	Според Лора Норман най-добрият начин за установяване на рефлексните точки е да се визуализира човешкото тяло върху стъпалото. Пръстите отговарят на горната част на тялото и включват точките за очите, носа, устата, ушите и мозъка, а възглавничките им — на областта на гърдите — сърце, бели дробове и бронхити. Центърът на крака представлява вътрешните органи, докато петата и глезените се свързват с областта на малкия таз и репродуктивните органи. Матката е символизирана по средата на диагонала между петата и глезенната кост. Тя може да се лекува, като се опипва с палец вътрешната част на глезена. Придвижването на палеца кръгообразно и опипването в близост до точката на матката може да помогне за облекчаването на ПМС.
	Рефлексотерапевтът може да ви покаже как да манипулирате другите репродуктивни органи и техните рефлексни точки. Освен това масажирането на останалата част от стъпалото е благотворно при лечението на ПМС, защото всички системи в тялото ежедневно си взаимодействат. Общата релаксация се подобрява, като се прекарат пръстите по стъпалото. Макар че рефлексотерапията е най-ефикасна, когато се практикува три или четири дни преди началото на менструацията, тя може да се използва и по време на менструация, и след нейното приключване.


>>>>	Акупресура

	Друг начин за справяне с ПМС е въздействието върху естествените точки на тялото. Поставете ръка на 8 см под тазовата кост по посока на крака и с пръсти напипайте чувствителната точка. Когато установите мястото, започнете масажна терапия. Ако точката е прекалено чувствителна към манипулацията, масажирайте областта под и над нея. Тази процедура може да се приложи и от външната страна на глезена и средата между петата и глезенната кост. Ще напомним още веднъж, че ако тази точка е прекалено деликатна, трябва да се масажират прилежащите участъци.


>>>	Какво да се избягва

	Избягването на кофеин, алкохол и захар е добре за всички и особено за страдащите от ПМС. Понеже е възможно много от жертвите на ПМС да страдат и от хипогликемия, приемането на захар трябва да се ограничи, за да не се получават колебания в нивата на кръвната захар. Когато се приемат големи количества захар, нивото на кръвната захар драстично нараства и организмът е принуден да отговори с бързото му намаляване. В резултат се появява спад в настроението и енергията.
	Клиничните изследвания доказват връзката между консумацията на кофеин и чувствителността на гърдите и безсънието. Трябва да се ограничи и консумацията на млечни продукти поради склонността им да увеличават нивата на естрогена в организма. Повишеният естроген може да доведе до липса на прогестерон и по този начин да предизвика ПМС. Лютите, пикантните или киселите храни трябва да се избягват от жените, страдащи от ПМС. Те също трябва да се пазят и от храни, съдържащи натрий и скорбяла.


>>>	Преглед на леченията

	Здравословната храна, която е бедна на животински продукти и включва закуски, зелени салати и бобови, действа за намаляване на ПМС.
	Можете да намерите китайски билки, които да лекуват ПМС.
	Хомеопатичните лекарства се отнасят за определени оплаквания и са доказали ефикасността си при ПМС.
	Изследванията показват, че редовните тренировки могат да предотвратят промяната в настроенията, да облекчат схващанията, да намалят задържането на течности и да ограничат желанието за сладки храни.
	Рефлексотерапията и акупресурата са манипулативни техники, които облекчават ПМС.


>>	Заболявания на простатата
>>>

	Простатата е жлеза, намираща се между пикочния мехур и пениса. Въпреки че е малка, нейната функция е жизненоважна. Простатата произвежда също така и семенна течност, която подхранва спермата. Съществуват две често срещани заболявания, поразяващи простатата — хипертрофия и рак на простатата.
	Хипертрофията представлява уголемяване на простатата. Това състояние се наблюдава най-често при възрастните мъже. От 50 до 75% от мъжете над 50 години страдат от хипертрофия на простатата и 30% от тях претърпяват хирургична намеса. Хипертрофията на простатата се свързва с приемането на прекалено много и най-вече наситени мазнини. Също така е свързано с произвеждането на мъжки хормони. Хипертрофията може да прерасне в рак на простатата. Симптомите, свързани с това заболяване на простатата, могат да са следните: уриниране през нощта, намаляване на силата на потока на урина, колебание или затруднения в началото на уринирането, неприятно усещане при преминаването на урината и кръв в урината. Понякога се усеща струпване на маса в областта на простатата. В редки случаи се появяват проблеми с мъжката потентност. Когато увеличената простата блокира уринарния поток, урината се връща и може да предизвика увреждане на бъбреците, инфекции в пикочния мехур или камъни в бъбреците.
	Ракът на простатата се среща почти толкова често, колкото и рака на белите дробове. Той бързо се превръща в номер едно сред смъртоносните заболявания при мъжете. В САЩ годишно 160000 души заболяват от рак на простатата, а 35000 умират от тази болест. Ракът на простатата се наблюдава по-често у американците от африкански произход и при старите мъже. Но той не е нещо необичайно сред 30–40-годишните мъже. Заболяването е необичайно с прекалено бавното си развитие. Много от мъжете, болни от рак на простатата, дори и не подозират за него и умират от други заболявания. Ракът на простатата се свързва с излишното количество тестостерон, което се увеличава още повече при приемането на богата на мазнини храна — аналогично на рака на гърдата у жените, където мазнината увеличава естрогена.
	Симптомите, свързани с рак на простатата, са малко. Възелчетата по простатата могат да се усетят при палпация, макар и не всичките да са злокачествени. Болка в костите може да покаже напреднал стадий на заболяването, когато вече са налице метастази. Другите симптоми са възпаления и затруднения с уринирането. Заболяването се определя чрез тест за специфичен простатен антиген. Този тест може да определи присъствието дори и на микроскопични тумори или на заболяване, известно като доброкачествена простатна хиперплазия — уголемяване на простатата. За съжаление тестът невинаги е валиден, защото 30% от пациентите с рак на простатата показват нормални стойности. Допълнителните изследвания включват трансректална ехография и палпация. Отбележете, че биопсията потенциално разпространява рака и не се препоръчва в по-ранен стадий, когато ракът не е разпространен извън простатата.


>>>	Лечение
>>>>

	В случаите на простатна хипертрофия конвенционалното лечение протича с лекарството „Прозак“. Здравните служби предупреждават, че то може да инхибира стойностите на простатния специфичен антиген. И след като повишените стойности на този антиген служат за диагностичен белег, употребата му може да затрудни поставянето на правилна диагноза.
	Ако се развие рак на простатата, традиционната медицина предлага обикновено простатектомия (отстраняване на простатата по хирургичен път), химиотерапия и радиация. Всичките са инфекциозни и често пъти опасни. Операцията като биопсията може да разпространи раковите клетки и често пъти намалява половата сила и контрола върху уринирането. Друг метод е използването на хормонални блокери, които за няколко години свиват тумора, след което простатата се отстранява или замразява (криооперация). Най-често използваните блокери са „Лупрон“ и „Флудамин“. Понеже ракът на простатата нараства бавно, пациентите, особено тези, които са млади, имат време да изпробват по-малко вредни методи на лечение.


>>>>	Хранене

	Препоръчва се храна, бедна на мазнини, със специално добавяне на комплексни въглехидрати, екологично чисти плодове и зеленчуци, сурови сокове и някои пълнозърнести храни заради алкалното им въздействие. Може да се добавят умерено количество ядки и семена (вижте раздела за алкалните диети при раково болни). Храните, намаляващи риска от рак, са бобовите, соята, зеленият фасул, грахът, доматите, стафидите, фурмите и други сушени плодове. В някои случаи могат да се консумират малки количества екологично чисти пиле и риба. Препоръчват се следните добавки:

#	Цинк
	Всеки се нуждае от цинк, но той е от особено значение за предотвратяване на проблемите с простатата, защото инхибира навлизането на тестостерон в нея. Изследванията показват, че 40 мг цинк ежедневно не само намаляват опасността от рак на простатата, но и помагат за лечението му. Тиквените семки са също богати на цинк. Други източници на цинк са слънчогледовото семе, яйцата, птичето месо, морските храни, грахът, соята и гъбите. Като допълнително средство могат да се приемат цинкови добавки в комбинация с пиридоксин — витамин B{sub}6{/sub}, манган и хром, за да се помогне на тъканите да абсорбират по-добре минералите. Витамин A и фосфорът също повишават способността на тялото ефикасно да използва цинка.

#	Пчелен прашец
	Освен цинка може да се опита и с пчелен прашец, който помага за намаляване на увеличената простата.

#	Простатни жлези
	Прахът от животинска простата е богат на цинк и подхранва човешката простата.

#	Аланин, глутамат и глицерин
	Тези аминокиселини, комбинирани в равно количество, могат да помогнат за свиването на увеличената простата. Полученият от тях препарат, както показват изследванията, намалява прекомерното нощно уриниране.

#	Витамин C
	Високите дози витамин C и минералите селен, мед и магнезий дават допълнителна подкрепа на организма, за да може да преодолее рака на простатата. Въведеният по венозен път витамин C доставя концентрирано количество в организма, което е особено необходимо на пациентите, болни от рак. Той помага за отстраняване на токсичните материали, в основата си тежки метали, и позволява на тялото да се поправи и да възвърне нормалната си дейност. Витамин C е първият антиоксидант, неутрализиращ свободните радикали.

#	Протеолитични ензими
	Те помагат на храносмилането и когато се приемат на гладно, помагат за разтварянето на покритието на раковите клетки така, че белите кръвни клетки да ги атакуват по-лесно.

#	Омега-3 мастни киселини и гама-линоленова киселина
	Полезни са маслата от пореч, семената от касис, маслото от нощна свещ и лененото семе.


>>>>	Билки

	Билките са ефикасни при лечението на доброкачествена простатна хипертрофия, както и при рак на простатата, и го правят без странични въздействия. Особено полезни са следните билки:

#	Сао палмето
	Това е една от най-добрите билки за простатата. Действа както лекарството „Проскар“, но за по-кратко време и без потискане на специфичния простатен агент.

#	Американски женшен и корени от сладник
	Тези билки се използват при проблеми с простатата, дължащи се на ниското съдържание на тестостерон и андроген. Те са безопасни и могат да се приемат редовно два-три пъти на ден.

#	Царевична свила
	Царевичната свила лекува възпалението на простатата. Тя е и лек за възпалителен процес на уретрата, пикочния мехур и бъбреците.

#	Екстракт от тиквено семе
	Идеален източник на цинк и незаменими мастни киселини — двете важни субстанции за простатата. Екстрактът от тиквено семе тонизира мускулите на пикочния мехур, отпуска сфинктерите и отпушва простатата.

#	Африкански пигеум
	Свойствата на това вечнозелено дърво помагат за намаляването на тумора и болезненото спешно уриниране. Причината е в богатото съдържание на фитостероли, вещества, инхибиращи биосинтеза на простагландини, отговорни за възпаляването на простатата. Веднъж инхибирани, простагландините се връщат до нормалните си стойности и подуването на тъканите спада. Спадането помага за нормализирането на метаболизма, кръвния поток, лимфното оттичане и разпределянето на хранителни вещества. На някои хора билките не понасят, но когато са в малки количества и се използват в комбинация с други средства, работят доста добре.

#	Сибирски женшен и корени от кръглолистна мурава и хортензия
	Помагат, когато налице е свръхпродукция на хормони.

#	ESSIAC
	Билков препарат, полезен за лечението на всички видове рак.

#	Мечо грозде
	Със своите антисептични, диуретични и тонизиращи свойства, действащи върху пикочния мехур, бъбреците и отделителните пътища, мечото грозде облекчава и двете заболявания.

#	UNCARIA TOMENSOA
	Този имунен стимулатор, произхождащ от Южна Америка, нормализира стойностите на простатния специфичен агент в случаите на рак на простатата и помага тогава, когато не са постигнали успех всички други лечения.


>>>>	Хомеопатични лекарства

	Хомеопатичните лекарства са различни за различните симптоми. Следните лекарства могат да помогнат на пациенти с хипертрофия на простатата при следните показатели:

#	Апис мелифика
	— често уриниране с пареща жилеща болка и възпаление.

#	Химафилия
	— позиви за уриниране с пареща болка.

#	Кониум макулатум
	— хронично увеличение, трудности при уринирането, потокът урина започва и спира; помага за омекотяване на простатата.

#	Ферум пикрикум
	— често уриниране през нощта, чувство за препълненост и връщане на урината.

#	Хепар сулфурис калкареум
	— дриблираща урина или оскъден поток.

#	Сабар серулата
	— трудно уриниране с уголемена простата, постоянно желание за уриниране.

#	Стафизагрия
	— позиви за уриниране, но невъзможност за пълно уриниране, усещане за пълнота в мехура.

#	Туя
	— увеличена простата, внезапно желание за уриниране, раздвоена струя.


>>>>	Рефлексотерапия

	При рефлексологията страните на стъпалото откъм костта на глезените отговарят на репродуктивната система. Точките за простатата и матката се намират от вътрешната страна на стъпалото, докато тези за тестисите и яйчниците от външната. Тези области са изключително чувствителни при допир, особено когато има някакъв проблем в органите, и затова се отнасяйте към тях внимателно.
	Опипайте заобикалящите глезените участъци и натиснете всеки път, като преминавате през точките. Може също така да притиснете точката на пикочния мехур върху вътрешната част на петата. Тази манипулация повишава кръвообращението и помага за ускоряването на оздравителния процес.


>>>>	Хелацио-терапия

	Едно изследване, проведено в Швейцария, е предписало 10 сеанса хелацио-терапия на една група и нито една на друга група. След 18 години окрили, че при хората, на които е приложена хелацио-терапия, само една десета са починали от рак в сравнени с другата група.


>>>>	Начин на живот

	Пациентите трябва да тренират ежедневно и да се излагат на много чист въздух и светлина. Програмите за справяне със стреса също оказват безценна помощ и могат да включат биологична обратна връзка, масажи и медитация.


>>>	Какво да избягваме

	Храните, които трябва да се избягват, са алкохолът, захарта, нишестето, кофеинът, допълнителните вещества и консервантите, нечистата вода (с хлор, флуор), хидрогенезираните мазнини, например маргарин, и храните, приготвени в алуминиево фолио. Излагането на тютюнев дим също трябва да се избягва.


>>>	Преглед на леченията

	Препоръчва се органична, бедна на мазнини диета с превес на алкалните храни. С намаляването на риска от рак на простатата са свързани храни, като соята, зеленият фасул, грахът, доматите и сушените плодове.
	Цинкът е важен елемент за болните от простата.
	Билковите лекарства са saw palmetto, екстракт от тиквено семе и други.
	Хомеопатичните лекарства могат да помогнат на пациенти с хипертрофия на простатата със специфични симптоми.
	Хелацио-терапията е доказала превантивното действие при заболявания, свързани с остаряването, като рак на простатата.
	Пациентите трябва да спортуват редовно и да използват техники, които да уравновесят стреса.


>>	Заболявания на дихателната система
>>>

	Много от нас дишат, без да се замислят. Но това, което е естествено за всички хора, може да представлява трудност за други. Проблемите с дишането обхващат леки състояния, когато човек изпитва леки затруднения в дишането, и по-тежки степени на заболяване, които влияят върху способността на човека да общува нормално и в крайни случаи може да доведе до смърт.
	Един от най-често срещаните дихателни проблеми е астмата. Това е състояние, при което периодически е затруднена възможността на човека да диша. То се характеризира с недостиг на въздух, свистене, кашляне и отделяне на слуз. Според д-р Джеймз Брейли астмата се появява вследствие на раздразнението, повишената чувствителност и възпалението на дихателните пътища — не само по време на астматичната криза, а изобщо. Популярно е неправилното схващане, че астмата се дължи предимно на запушване или стесняване на дихателните пътища. Това води до предписване на инхаланти, подобни на адреналина, за разширяване на тези отвори. Д-р Брейли смята, че честата им употреба може да е причина за 300%-ното увеличение на случаите на астма напоследък. Тази ужасяваща статистика, допълнена със сведения, че случаите на астма са се удвоили за последното десетилетие и засягат около 5% от населението, показва, че трябва да се обърне сериозно внимание на подхода ни към това заболяване.
	Д-р Брейли подчертава, че астмата е състояние, причинено от алергии към храна и замърсители на околната среда. Острата астматична криза може да се появи часове или дни след излагането на вредното въздействие на алергена, което затруднява идентифицирането му. Той е привърженик на повишената употреба на IgG ELISA — за хранителна алергия, или на IgE ELISA кръвен тест за въздушни алергии.
	Астмата може да е предизвикана от емоционален стрес и се свързва с чувството на страх или със загубата на контрол. Понякога децата развиват астма след уплаха. Освен това заболяването се свързва с ваксината против коклюш. Изследванията показват, че ваксинираните деца са изложени на по-голям риск от заболяване в сравнение с неваксинираните.
	Друг често срещан проблем е бронхитът. Това неразположение се дължи на запушване на бронхите или дихателните тръби, водещи до белите дробове. При това заболяване се подуват мукозните мембрани на белите дробове. Бронхитите могат да бъдат кратки, продължителни, остри или хронични. Факторите, които водят до това състояние, са инфекции в детската възраст, тютюнопушенето, замърсяването на въздуха, дълготрайните инфекции. Заболяването предизвиква суха кашлица и освобождава слуз, както и температура и болки в гърдите и гърба. Хората, болни от бронхит, се затрудняват при бързо ходене или физическо натоварване. Други симптоми могат да бъдат белодробните инфекции и посиняването на кожата. Последното е сигнал за недостиг на кислород и повишено съдържание на въглероден двуокис в кръвта.
	Хроничното белодробно заболяване, причинено от запушвания, известно в миналото като емфизем, е свързано най-често с пушенето и вдишването на химически замърсители. То се проявява като ограничение на белите дробове и отлагания, блокиращи бронхиалните тръби. Болестта настъпва постепенно и състоянието на пациентите се влошава прогресивно. С течение на времето пациентът вдишва все по-малко въздух. С напредването на болестта количеството кислород в кръвта става недостатъчно и се появява необходимост от медикаменти и допълнително добавяне на кислород. Макар основно да страдат белите дробове, могат да се появят и усложнения в червата и черния дроб.


>>>	Лечение
>>>>

	Някои от естествените лечения могат да помогнат за борбата с дихателните заболявания, главно като ги предотвратят. Веднъж вече развило се дихателното заболяване се нуждае от медицински грижи и лекарствена терапия, макар и естествените лечения да допринасят известна полза.


>>>>	Хранене

	Диетата играе основна роля в профилактиката и лечението на всичките дихателни нарушения. Правилната диета, разбира се, специална за отделните индивиди, се базира на специфичните биохимични процеси, въпреки че има някои основни хранителни правила, които помагат за облекчаване на дихателните проблеми. Всъщност трябва да се наблегне на храненето с комплексни въглехидрати и целулоза от разнообразни пълнозърнести и бобови храни, плодове и зеленчуци. Също са полезни храните, богати на омега-3 мастни киселини. Те включват тъмни риби, като сьомга и риба тон. Богатите на хлорофил хранителни режими действат пречистващо. Това означава сок от моркови в комбинация с малки количества сок от целина или магданоз. Сокът от троскот е особено богат на хлорофил. Репичките, хрянът и лимоновият сок действа оздравяващо на белите дробове и трябва да се консумират често. Храните могат да се ядат сурови или леко сготвени. Освен това лукът, чесънът, джинджифилът, кардамомът, кимионът, детелината и лютият пипер за полезни билки и подправки, използвани при готвене.
	Важно е също така да обърнете внимание на хранителните алергии, като се посъветвате с алерголог, компетентен в лечението без медикаменти, както и към конвенционален лекар. Антиалергичната диета може да коригира или облекчи проблема, като накара пациента да отстрани напълно някои храни от диетата си и да се храни с други по принципа на ротацията. Ако една и съща храна се консумира ежедневно, организмът може да стане чувствителен към нея, но ако между приемането на храна от един и същ вид има разстояние от 5–7 дни, обикновено не се появяват алергични реакции. Три четвърти от астматичните деца и почти половината от възрастните астматици реагират на премахването на алергиите-храни от храненето. След като веднъж е поставена диагноза алергия, много от пациентите отстраняват или значително намаляват зависимостта си от медикаменти.
	Пациентите със заболявания на дихателната система могат да получат облекчение от чаена лъжичка чист зехтин на гладно сутрин. Това помага за отстраняване на токсините от червата, черния дроб и белите дробове. Добавянето на масло от ленено семе повишава концентрацията на мастните киселини.


>>>>	Добавки

	Различните хранителни добавки са полезни за предотвратяването и облекчаването на дихателните заболявания.
	Хранителните вещества, които помагат на астматиците, са пчелният прашец и медът (особено при сенна хрема) и ензимът бромелайн, открит в ананасите. Той облекчава възпалените бронхи и солната киселина, при кризи вследствие на недостиг на стомашна киселина. Бромелайнът действа още по-добре, когато е комбиниран с кверцетин и витамин C.
	Магнезият е изключително важен, защото разтваря бронхите, отпуска мускулите в дихателните тръби и бързо прекратява астматичната криза. Като превантивна мярка астматиците могат да употребяват големи количества магнезий, приемани през устата. За възрастни се препоръчват дози от 1000–1500 мг, децата и бебетата могат да понасят доза от 100–400 мг. Тъй като магнезият има разслабващо действие, най-добре е да се приема през деня с храната, а не наведнъж. Според д-р Алън Габи, когато магнезият се комбинира с калций, витамин C и витамини от B-групата в коктейл, предписван по венозен път, сериозните астматични симптоми изчезват за няколко минути. Магнезият е полезен и за хората, които се излагат ежедневно на токсични химически вещества и в резултат страдат от бронхити.
	Хлорофилът е почистваща кръвта добавка, която повишава способността й да пренася кислород. Той свързва токсичните метали и ги извежда от организма. Добър източник на хлорофил са пресните екологично чисти тъмножълти и зелени зеленчуци.
	За възстановяване на увредените тъкани на белите дробове помагат L-метионинът, L-цистеинът, N-ацетил цистеинът и глутатион пероксидазата. Тези вещества защитават клетъчните мембрани от въздействието на свободните радикали, свързват химикалите на клетъчно ниво и ускоряват процесите на отстраняване през черния дроб.
	Други допълнителни вещества, препоръчвани за предотвратяване на действието на свободните радикали и за защита от дихателни травми в дробовете, са бетакаротин (50000 IU или по-малко, ако кожата се оцветява в оранжево), витамин C (над 10000 мг, разделен на пет дози), витамин E (300 IU) и коензим Q10.
	Някои хранителни вещества стават полезни, когато пациентът се откаже от предписаните медикаменти. Това са калцият, коензим Q10, диметилглицинът, незаменимите мастни киселини, GLA, намираща се в маслото от нощна свещ, пореч и касис, пантотеновата киселина и селенът.


>>>>	Билки

	Съществуват много билки, които могат да са полезни за хората с респираторни заболявания. Една от тях е чесънът, който помага за борба с инфекциите. От древни времена във Франция се е използвал чаят от лопен за лечение на възпалителни заболявания на белите дробове. Великденската лилия е старо бронхиално отхрачващо лекарство и може да се използва във вид на есенция. Свещената трева е билка, растяща в югозападните полупустинни райони. Блестящите й листа са покрити с восък, индикация за билка, действаща добре на дихателната система. Восъкът е лепкава субстанция, която събира и изхвърля слузта, като отваря дихателните пътища. Свещената трева прочиства белодробните мембрани и лигавици и е полезна за хора с изтощителна кашлица. По тази причина се е използвала и за лечение на туберкулоза.
	Други билки, полезни за прочистването на дихателните пътища, са белият бор, корените от сладник, лечебната медуница и черният оман. Обикновено за лечение на различни белодробни заболявания в Европа се използват прясна мащерка, коприва и сминдух. Хрянът, приеман с по-меки билки, помага за преодоляване на белодробните неразположения. Билките се приготвят, като се откъснат, измият, нарежат и се поставят в мазнина за една нощ. Джинджифилът е откашляща билка, която изчиства бронхите от слузестата секреция. Една глътка джинджифилов екстракт в устата ще изчисти бронхите за няколко минути. При астматична атака може да се приложи компрес от горещ джинджифил. Това става, като се намокри парче плат в джинджифилов чай, постави се върху гърдите и се редува със студен воден компрес няколко пъти. Смирната успешно може да се използва за лечение на белодробни заболявания, обаче трябва да се използва в малки количества и за кратък период от време, за да се избегне токсичността.
	За астматиците се препоръчват и лют пипер, гинко билоба, лобелия и кора от бряст. Освен това дивата череша и сладникът действат като откашлящо средство за освобождаване от слузта, докато отпускането на мускулите може да се постигне чрез употребата на антиспазмични успокоителни, като лимонник и валериан.


>>>>	Дезинтоксикация

	Лечебните храни и добавки не действат така ефикасно, когато се намират в токсична система, отколкото когато са в чиста система. Дори слабото напластяване на хранителни остатъци по червата може да предизвика възпалителен процес. В такива случаи, лекарите, практикуващи алтернативна медицина, предписват клизми, промивки на дебелото черво и богати на целулоза храни, като бран, псилиум и бентонит. Клизмите с котешки нокти и чесън може да се правят два пъти дневно. Освен това физическите упражнения и дълбокото дишане на чист въздух съдействат за отстраняване на слузта от дробовете.


>>>>	Ароматотерапия

	Вдишването на ароматни билки, като евкалипт, лечебен исон и мащерка, помага за почистването на дробовете от слуз. Сместа от лавандула, живениче, лопен, пчелник, медуница действа по същия начин. За това как да използвате ароматните билки може да се обърнете към ароматотерапевт.


>>>>	Хомеопатични лекарства

	Хомеопатичните медикаменти, използвани за възстановяване на здравето на дихателната система, са „Инекакуанха“ — препоръчва се при силна кашлица, стягане в гърдите и задавяне. „Натриум сулфуратум“ се използва при хъркане в гърдите, което се влошава при влажно време. „Спонгиа тоста“ се предписва при суха лаеща кашлица със свистене и сухост, която се влошава при студено време. За да се отворят дихателните пътища, понякога се използва „Адреалинум“, а „Ефедра вулгарис“ се предписва при слабост и повдигане. Други хомеопатични лекарства са беладоната, която облекчава затрудненията в дишането, и „Соидаго вургауреа“, което помага при тежка слуз и овладява кашлицата.


>>>>	Стрес

	Релаксационните техники помагат за преодоляването на страха и загубата на контрол, които задълбочават дихателната криза. Дълбокото йогийско дишане може моментално да замени стягането в гърдите със спокойно усещане. Релаксацията може да се ръководи чрез биологична обратна връзка, медитация и самохипноза.


>>>>	Магнити

	Привържениците на магнитолечението казват, че отрицателният полюс на магнита намалява възпалението и повишава притока на кислород в участъка. Обаче магнитите не трябва да се поставят директно върху дробовете или гърдите, ако има дефибрилатор или пейсмейкър. Поставете три или четири пластирни магнита върху гърдите за няколко минути. Те трябва да са приблизително 10х30 сантиметра. По този начин цялата област ще бъде обхваната в магнитно поле, което ще допринесе за успокояването. Ако се появи задух, махнете магнитите и ги поставете по-късно.
	Препоръчва се и пиенето на 8–10 чаши предварително отрицателно йонизирана вода. Магнитната възглавница също помага, но не бива да се употребява повече от 8–10 часа, в противен случай действа възбуждащо.


>>>>	Хелацио-терапия

	ЕДТА извежда токсичните метали, кадмий, олово и калций от организма и по този начин допринася за оздравяването.


>>>	Какво да се избягва

	Астматиците преди всичко трябва да определят и отстранят алергените от храната си и заобикалящата ги среда. Въпреки че на практика това би могло да бъде всяка една храна, най-често алергични реакции предизвикват млечните продукти, яйцата, шоколадът, пшеницата, царевицата, цитрусовите плодове и рибата. Консервантите и синтетичните добавки също могат да са отговорни за алергиите. В действителност често използваният оцветител за храна, жълтият цвят #5, е набелязан като причинител на астма при 100000 американци. Сулфитите, консерванти, намиращи се в много алкохолни напитки и добавяни в салатите в много ресторанти, също предизвикват астматични кризи. Мононатриев глутамат е съставка, използвана в китайската и индийската кухня която също води до поява на симптоми.
	Образуващите слуз млечни храни, например мляко и сирене, могат да предизвикат запушване на дробовете и затова трябва да се избягват. Солта също трябва да се отстрани от храната.


>>>	Преглед на леченията

	Препоръчва се диета на базата на зеленчуци, като всички алергени се установят и отстраняват.
	Магнезият е един от важните хранителни вещества за страдащите от дихателни неразположения.
	Билките могат да бъдат благотворни за дихателните заболявания.
	Понеже здравословните храни и хранителните добавки не работят оптимално в токсична среда, препоръчват се следните методи на прочистване: промиване на дебелото черво, богати на целулоза храни, физически упражнения и дълбоко дишане на чист въздух.
	Управляването на стреса е съществена част от здравето на дихателните пътища.
	Хелацио-терапията действа като почистващ дробовете агент и коригира вредата, нанесена от действието на свободните радикали.


>>	Сърповидна анемия
>>>

	Сърповидната анемия е генетично заболяване, поразяващо над 72000 американци от африкански произход. Това болезнено и обезформящо хронично заболяване атакува червените кръвни клетки, причинява болки в ставите, умора, затруднения с дишането, съсирване на кръвта, температура и продължителна анемия.
	По време на криза червените кръвни клетки губят формата и еластичността си поради недостига на кислород. Клетките придобиват сърповидна форма, което ограничава кръвния поток, особено в областта на малкия таз.
	Пациентите се приемат в болница за няколко седмици, където им се дават болкоуспокояващи и успокоителни лекарства. Повтарящите се кризи водят до физическа деформация и емоционален стрес.


>>>	Лечение

>>>>	Лекарствена терапия

	В Съединените щати лекарството за рак „Хидроксиурея“ е одобрено за употреба, след като изследванията са показали намаляване на честотата на кризите. Не е обърнато достатъчно внимание на факта обаче, че пациентите, на които се дава това лекарство, развиват депресия на костния мозък и при дълга употреба се получава левкемия. Лекарството се счита за прекалено токсично за деца, макар да е одобрено за употреба за възрастни.


>>>>	Озонова терапия

	Малките количества медицински озон, добавени към кръвта на пациента, предотвратяват внезапната поява и успокояват кризата за половината от времето, за което действат съществуващите терапии без страничните им ефекти. Това може да се дължи на способността на озона да прави кръвните клетки по-пластични.
	Кубинското здравно министерство е узаконило озоновата терапия. И понастоящем тя се използва на острова за профилактика и при кризи.


>>	Синузит
>>>

	Синузитът е възпаление на кухините в черепа, намиращи се над очите, челото, носа и скулите. Заболяването обикновено се причинява от бактерии, вируси или алергични реакции. Алергичните синузити могат да започват с алергичен ринит, възпаление на носните мембрани и така да преминат към синузит. Хората с проблеми в имунната система са по-предразположени към синузит.
	Комбинацията от възпален синузит и слуз често води до налягане и болка. Специфичните симптоми на синузита включват главоболие, понякога дори и мигрена, хрема, кашлица, чувствителност на лицето и температура. Инфекциите в организма трябва да се лекуват веднага, в противен случай могат да се разпрострат към другите части на тялото.


>>>	Лечение
>>>>

	Типичното лечение за синузити се състои от антибиотици, чиято употреба има опасни дълготрайни последствия, и капки за нос. За щастие по-безопасните естествени лечения и промените в начина на живот са много ефикасни и нямат странични въздействия.


>>>>	Диета и начин на живот

	За предотвратяването и отстраняването на синузитите помагат вегетарианската храна, богатата на целулоза и освободената от образуващи слуз храни. Прясно изстисканите сурови сокове съдържат полезни ензими за борба с инфекциите. От специално значение е ензимът бромелайн, намиращ се в ананасовия сок.
	За хората, които са податливи на дихателни инфекции, е полезна почивката според д-р Томас Сенклер. Не е необходимо те да преустановят напълно активността си, но трябва да изпълняват умерени движения една седмица след началото на синузита.
	Освен допълнителната почивка и добрата храна за борба със синузита д-р Сенклер препоръчва следните добавки: витамин C — 500 мг на два часа, бетакаротин над 50000 IU три пъти дневно, цинкови таблетки или цинков пиколинат, коензим Q10 и кверцетин.


>>>>	Билки

	При температура е полезно приемането на чай от мента или бъз. За изграждане на имунитет могат да се приемат капсули, тинктури или чай от ехинацея и хидрастис. Най-добро време за приемането на тези антибиотични билки е веднага щом се появят симптомите. Първоначално трябва да се приемат от шест до осем капсули. Ако причиняват храносмилателни проблеми, количеството им може да се намали. Симптомите трябва да отслабнат за 24 часа. Тогава трябва да се намалява постепенно и количеството. За борбата с инфекциите се използват лютият пипер и чесънът.
	Ефикасна гаргара при възпалено гърло и слуз в синусите може да се направи с еднакви части детелина на прах, лют пипер и джинджифил. Една чаена лъжица се залива с гореща вода. За прочистване на запушен нос в устата може да се сложи хрян с капка лимонов сок.


>>>>	Външни терапии

	Според много хора влажните топли компреси, поставени на челото, очите и носа три пъти дневно, облекчават запушването на синусите. Билковият еквивалент на сушения джинджифил на прах е пюрето от лотосов корен във вид на паста. Това трябва да се постави над и под очите. То загрява мястото, но не го изгаря.
	Парната инхалация също е прост и ефикасен метод. Загрейте съд с вода и добавете една или повече капки ароматно масло. Мащерката действа антибиотично и фунгицидно, а евкалиптът и ментата прекрасно отпушват носа. Вдишването на парите облекчава и действа оздравяващо.
	Някои синусни инфекции се нуждаят от промивки през носа с топла солена вода или с преварена вода с хидрастис. За да се направи това, е необходимо да поставите хавлиени кърпи на леглото и главата извън края на леглото. Разтворът трябва да се накапва бавно във всяка една от ноздрите поотделно. След процедурата главата се вдига леко и внимателно.


>>>>	Рефлексотерапия

	За борба със синузита рефлексотерапевтката Диана Руней препоръчва масажиране на всички пръсти и на горната част на лявата пета, намираща се на една линия с четвъртия пръст. Понеже пръстите са значително по-чувствителни от петата, масажът върху тях трябва да е по-повърхностен. След лечението може да се появи по-силна хрема, знак, че тялото реагира естествено. Не приемайте лекарство, за да спрете хремата в този момент, препоръчва Руней. Просто си помогнете с гореща вана или с билки за ароматотерапия.


>>>	Какво да се избягва

	Храните, които хората мислят за здравословни, най-често причиняват алергични реакции, като например млечните продукти и брашното. И двата продукта предизвикват образуване на слуз. Фъстъците, царевицата и захарта са другите често срещани причинители. Друг дразнител, който трябва да се избягва, е пушекът и активното и пасивното му вдишване. Също и отпадните газове от колите и дори парфюмите.


>>>	Преглед на леченията

	За облекчаване или лечение на синусите се препоръчва вегетарианска храна, богата на целулоза и не съдържаща слузообразуващи вещества.
	Полезни са прясно изцедените сурови сокове и предимно ананасовият сок.
	Препоръчителни са следните добавки: витамин C, бетакаротин, цинк, коензим Q10 и кверцетин.
	Полезни са билковите антибиотични чайове.
	Облекчение на синузитните симптоми може да се получи чрез прилагането на компреси, парни инхалации и промивка на носа.
	Масажирането на участъци от стъпалата по принципа на рефлексотерапията облекчава синузита.
	_Вижте също:_ Алергии и главоболие.


>>	Рак на кожата
>>>

	В Съединените щати ракът на кожата е водещо злокачествено заболяване. Четиридесет-петдесет процента от хората заболяват поне веднъж през 65-годишния си живот. Най-често срещан е карциномът на базалната клетка, доброкачествена и бавнорастяща форма на рак, появяваща се като загрубяване по тялото, по откритите части — лице и шия. Други по-опасни форми на рак на кожата са люспестите клетъчни карциноми и злокачествените меланоми. Люспестите карциноми са резултат обикновено от прекомерното излагане на слънце и се проявяват като червен болезнен оток, а меланомите — като плоски сухи кафяви или черни кожни петна с неправилни очертания. Последните два типа рак нарастват много бързо и се разсейват по други части на тялото чрез лимфната система.
	Както при всички хронични заболявания, причините за рака са многообразни и широкоспектърни и могат да бъдат обединени под термина „начин на живот“. В това число влизат денатурираните храни, замърсяванията на въздуха и водата и нарушаването на равновесието вследствие паразити, гъби, бактерии, вируси, токсични химикали и тежки метали. Кожният рак е свързан с излагането на слънце. В слънчевата Аризона има най-много случаи на рак на кожата. Освен общите грижи, като хранене, упражнения и неизлагането на токсини, профилактиката и лечението на рака на кожата включва шапки, дрехи с дълги ръкави и слънчобран, когато излизате на слънце. Слънчобраните трябва да бъдат с проверено качество, защото някои то тях са канцерогенни.


>>>	Лечение
>>>>

	Стандартното лечение на базален карцином, доброкачествена форма на кожен рак, е отстраняването на тумора с помощта на хирургична операция или замразяване. Ако се извърши в ранен стадий, рядко представлява проблем на по-късен етап.
	Традиционните подходи към злокачествените форми на кожен рак далеч не са толкова успешни. Те бързо се разпространяват и обикновено се появяват отново и след отстраняването им по хирургичен път.


>>>>	Храна

	Вниманието трябва да се насочи към балансиране на нивата на pH, като изследването показва, че поддържането на правилен алкален баланс спира размножаването на раковите клетки. Киселинността на кръвта трябва да е между 7,2 и 7,4. За да се получи желаният ефект, диетата трябва да се състои от 80% алкалообразуващи храни. Този ефект се създава с приемането на сурови плодове и зеленчуци. Също така са полезни и много ядки, семена, зърнени и бобови храни.
	Диетологът д-р Герсън демонстрира успех в лечението на всички видове рак на кожата. Неговият метод включва прочистващи клизми с органични сокове, кафе и др. Изследванията показват, че в случаите на метастази по лимфните възли, като се предприеме отстраняване на лимфите и след това се продължи с терапията на д-р Герсън, в 92% от случаите в ранен стадий и в 85% в напреднал животът се удължава с пет години. Тази терапия се практикува днес от д-р Гар Хилдебранд, който може да бъде намерен на тел. 800–759–2966.


>>>>	Билки

	Класическите билкови мехлеми, известни като „черен мехлем“, са направени предимно от кървав корен и помагат за лечението на рак на кожата. Екстрактът от него трябва да се приема под наблюдението на опитен лекар. Кожата трябва да се наблюдава непрекъснато и да се отделя по-специално внимание за предотвратяването на вторичните инфекции.
	Pau d’arco се използва от отдавна от жителите на Тропическа Америка за лечение на различни сериозни заболявания, включително рак и сифилис. Учените са открили, че билката съдържа вещество, действащо срещу различни видове тумори, като убива само раковите клетки, без да вреди на здравите. Друга билка, използвана при рак — мексикански бодил, има потенциално токсични свойства. Може да е полезна, когато се използва под наблюдението на квалифициран терапевт.


>>>>	Добавки

	Хранителните добавки, важни за профилактиката и лечението на рак на кожата, включват кверцетин, пикногенол, коензим Q10, селен, витамин A и бетакаротин. Препоръчителна е и гъбата майтаки.


>>>	Какво да се избягва

	Веществата, от които трябва да се пазим, са пестицидите, синтетичните хормони и антибиотиците, включително и тези, получени от месото. Употребата на храни, които предизвикват киселини, трябва да бъде сведена до минимум. Към тях се отнасят месото, млечните продукти, кофеинът, захарта, газираните напитки, алкохолът и консервираните храни.


>>>	Преглед на леченията

	Стандартното лечение на доброкачествен рак на кожата е операция или замразяване. За съжаление злокачественият рак на кожата реагира по-слабо на конвенционалното лечение.
	Прочистващите силноалкални храни водят до успех при лечението на рак на кожата.
	Някои билки могат да помогнат при лечението на рак на кожата, в това число кръвният корен, pau d’arco и мексиканският бодил.
	Сред хранителните вещества, използвани в борбата с рак на кожата, са кверцетин, пикногенол и коензим Q10.
	_Вижте също:_ Рак.


>>	Кожни заболявания
>>>

	Кожата представлява тънък слой тъкан, която покрива тялото. Освен че предпазва вътрешността на организма ни, тя е и свързана с него. Следователно реагира на инфекциите независимо къде е огнището им. Нещо повече, ако човек не е достатъчно внимателен, кожата реагира и на токсините в околната среда. Независимо от това дали кожните дразнители са с вътрешен или външен произход, те не само че са неприятни, но могат да причинят по-тежки страдания, като белези и кървене. Затова е важно да се разбере как да се предотвратят и лекуват най-често срещаните кожни заболявания.


>>>	Често срещани заболявания

>>>>	Акне

	Това оплакване, често наричано „пъпки“, се причинява от бактерии и други дразнители, намиращи се под кожните местни жлези и фоликулите на космите. Обикновено то е резултат от неправилна хигиена или лошо хранене и т.н. излишни количества от консервирана, мазна и пържена храна, както и от млечни храни, месо и захар. Черният дроб и бъбреците действат за прочистването на организма от токсини. Но когато количеството микроби е прекалено голямо, на кожата се пада по-голям дял за прочистването им. Ако бактериите не се изчистят, се появява този тип възпаление. Акнето се развива основно върху лицето, гърдите, гърба и раменете. Обикновено състоянието се свързва с подрастването, но при някои хора присъства и в по-зряла възраст и оставя постоянни белези.


>>>>	Псориазис

	Това е хронично заболяване, при което тялото произвежда излишни кожни клетки. Характеризира се с дебели, сухи, червени, люспести петна по кожата. От това заболяване страдат под 2% от американците. Появява се при хора, изложени на токсини, свързани с лошото хранене и неправилната чернодробна функция. Смята се също, че много хора имат генетично предразположение към това заболяване. Изглежда, че стресът води до изострянето му. Въпреки че може да бъде поразена всяка част от тялото, най-често страдат ръцете, главата, ушите, коленете и гениталиите. Дори може да се появят изменения по ноктите на ръцете, като цепене и деформиране на повърхността им. Заболяването може да се придружава и от подуване на ставите.


>>>>	Гъбични обриви

	Тези често срещани обриви причиняват инфекции по различни части на тялото. Tinea cruiris предизвиква зачервен, възпален и предизвикващ сърбеж обрив по слабините или бедрата. Tinea versicolor се получава при дълго излагане на слънце и поразява гърдите и гърба. Той се появява във вид на тъмен плосък люспест обрив, предизвикващ обезцветяване при тъмнокожите хора. „Спортистки крак“ е обрив със сърбеж, появяващ се между пръстите на краката. Кръглите червеи, които основно са детски паразити, могат да се определят по кръглите червени пръстеновидни възпаления.


>>>>	Цисти и абсцеси

	Когато се запуши, мастната жлеза започва прогресивно да нараства във формата на подкожен оток. Тогава говорим за мастна киста. Съдържа течност, която, като се инфектира, причинява зачервяване и чувствителност. По тази причина, ако не се лекува незабавно, може да доведе до абсцес, което представлява концентрирано натрупване на гной. Друга причина за абсцеса могат да са наранявания по кожата, оставени без лечение. Този проблем обикновено се получава по ръцете, гениталиите, бедрата и долните крайници.


>>>>	Дерматити

	Под това име са известни широк спектър кожни раздразнения — обикновено зачервен възпален обрив, включващ лющене и херпеси. Той може да е придружен от сърбеж, парене или болка. Един от видовете дерматити е контактният дерматит, който се получава най-често при излагане на отровното действие на бръшляна или отровния дъб. Тези растения произвеждат отровни масла, които при допир с човешката кожа предизвикват този тип реакция. Същата реакция може да се получи при допир с някои метали, като никел, съдържащ се в много продукти за ежедневна употреба.
	Друг тип кожно възпаление е екземата. Това е раздразнение на кожата, причинено от алергична реакция спрямо замърсената околна среда (напр. химически вещества в храната, сапуна, от студения въздух или от топлината). Екземата е най-често срещана сред хората, които трябва да си мият ръцете по няколко пъти на ден и не ги изсушават добре (здравни работници или персонала в ресторант).
	Друг вид дерматит е себорейният дерматит. Той се дължи главно на генетични предпоставки и обикновено се среща при децата и пациентите, страдащи от болестта на Паркинсон. Въпреки че себорейният дерматит проявява много от симптомите, характерни за тази категория кожни проблеми, той не предизвиква сърбеж. Проявява се около носа, брадичката, веждите, ушите и устните.


>>>	Лечение
>>>>

	Конвенционалното лечение на тези заболявания обикновено третира вече възникналия проблем. Той се състои в използването на медицински кремове и мехлеми за почистване на инфектираните участъци. Те обаче могат да предизвикат странични въздействия вследствие на съдържащите се в тях антибиотици, стероиди или хормони. И понеже не са насочени към причината за проблема, ефектът им обикновено е временен. Природните лечения, от друга страна, са прости, нямат странични ефекти и целят предотвратяването на заболяването, т.е. намаляване на възприемчивостта от страна на индивида.


>>>>	Диета

	За да се подпомогне на организма да се очисти от токсините и да се защити от инфекциите, свързани с акнето, псориазиса и абсцеса, трябва да се оптимизира приеманата храна. Най-добрата храна за здрава и привлекателна кожа е бедната на мазнини и протеини и богатата на комплексни въглехидрати. Общо взето богатата на целулоза вегетарианска храна е най-добрата за тази цел. Храните трябва да се консумират в състояние, възможно най-близко до естественото им, а не рафинирани или консервирани. Полезните за хубава кожа са храните, богати на витамин A и C, бетакаротин и хлорофил. Те включват стръкове цвекло, моркови, яйчен жълтък, картофи, ямс, чушки, артишок и тъмнозелени зеленчуци. Чистата вода е незаменима при грижата за чиста кожа. Необходимо е приемането поне на пет чаши вода на ден. Две-три чаши пресен сок също са от значение. Морковеният сок, комбиниран с малко сок от зелени зеленчуци, изобилства от хранителни вещества.
	Важно е да се отбележи, когато става дума за кожни заболявания, че алергиите към определени храни могат да усложнят състоянието. Често срещани са алергиите към царевица, соя, пшеница и фъстъци. Можете да се обърнете за помощ към природната и конвенционалната медицина.


>>>>	Билки

	Билките помагат по много начини. Някои билки подобряват функцията на черния дроб и бъбреците и по този начин помагат за изчистването на тялото от токсини, които предизвикват акне и псориазис. Други билки помагат на кожата по директен път.
	За подобряване на функцията на черния дроб могат да се използват камшичето, корените от глухарче, ехинацеята, млечният магарешки трън, лавровото дърво, жълтият лапад, ливадната детелина и сарсапарилата. За бъбреците са полезни магданозът, семената от целина, царевичната свила, лепката и златичето.
	За да се почисти и подхрани директно кожата, може да приемате корени от репей, орегонско грозде или жълт подбел. Тя може да се подхранва и външно чрез парни процедури или вани, които помагат за отваряне на порите за извличане на токсините. Парните процедури се правят, като залеете с вряла вода шепа билки, поставите хавлиена кърпа на главата и се наведете над съда. За тази цел се препоръчват листа от ягода, евкалипт, мащерка. Лин Нюман, специалист по билколечение, препоръчва за вана смес от лайка, коприва, ехинацея и невен, залети с вряла вода. След като се запарят един час, билките се отцеждат и се добавят към водата във ваната.
	Билките, които помагат за преустановяването на сърбежа, се поставят директно върху кожата. За тази цел се препоръчват алоето, лавандулата, невенът и дъбът.


>>>>	Добавки

	Следните хранителни вещества са ценни за предотвратяването и лечението на кожните заболявания и техните симптоми:

#	Хром
	Това може би е единственото ценно вещество за кожата. Балансира кръвната захар и понижава стреса, двата основни причинителя на кожните неразположения. Освен във вид на добавка хром може да се набави и от бирената мая, комплексните въглехидрати и пресните плодове.

#	Цинк
	Приемано по 30–150 мг дневно, това вещество може да предотврати удебеляването на кожата, наблюдавано при по-сериозните случаи на акне, екзема и псориазис. Той е толкова ефикасен, колкото и антибиотикът „Тетрациклин“, но без странични въздействия. Полезното му действие вероятно се дължи на факта, че подпомага освобождаването на витамин A. Източници на цинк са яйцата, морските храни, чесънът, лукът и морските зеленчуци.

#	Витамин A
	Приемането на минимум 10000 IU витамин A дневно лекува акнето. Това се дължи на антивирусното му действие. Водоразтворимата му форма — палмитатът, е доказал лечебното си действие върху упорити брадавици. И тъй като не е токсичен, спокойно може да се приема и в по-големи дози.

#	Витамин E
	За вътрешно и външно лечение на кожната тъкан и белезите може да се използват 200–800 IU витамин E на ден. Тази добавка помага на кожата да изглежда по-дълго време млада.

#	Витамин B{sub}6{/sub}
	Пиридоксинът, или витамин B{sub}6{/sub}, предпазва от инфекции. Това вещество помага за предотвратяването на акнето, специално преди менструационния цикъл.

#	Лецитин
	Тази добавка доставя мастни киселини, нужни за здрава кожа, и е ефикасна при лечението на много дерматологични неразположения. Лецитинът помага на тялото да използва по-пълноценно мастноразтворимите витамини A, D, и E. Важни източници на незаменими мастни киселини са маслото от нощна свещ, поречът и семената от касис, които действат в комбинация с лецитина.


>>>>	Методи за дезинтоксикация

	Дезинтоксикацията на червата с помощта на клизми или промивки на дебелото черво са полезни за лечението на кожните заболявания, и по-специално на акне, екзема и псориазис. Когато се подобри дейността на червата и се преодолее запушването на черния дроб, кожата става по-малко натоварена и изглежда по-здрава. Промивките на дебелото черво подпомагат страдащите от псориазис да превъзмогнат сърбежите и разраняванията.


>>>>	Магнитотерапия

	Отстраняванията на токсичните отпадъци от тялото с помощта на магнитотерапия е полезно за лечението на кожните проблеми. Спането в магнитно легло е начин за увеличаване на кислорода в организма и за премахване на киселинността. Освен това магнитите помагат срещу възпаленията. Те могат да се поставят директно върху тялото, но от съображения за чистота се препоръчва да се постави памук между тялото и магнита. Ако участъкът е чувствителен към магнитите, като заместител може да се разпръсне магнитно заредена вода. Използвайте само отрицателния полюс на магнита.


>>>>	Рефлексотерапия

	Друг начин за предотвратяване и преодоляване на кожните неразположения, както и за подобряване на отделителните функции на организма е рефлексотерапията. Тя представлява масажна техника с прилагане на натиск върху определени места по стъпалата, отговарящи на други участъци от тялото. За да се подпомогне отстраняването на токсините от черния дроб, може да се масажира стъпалото от петата до средата. За да се подпомогнат бъбреците в процеса на отделяне на течности от тялото, натиск трябва да се приложи върху средата и долната част от стъпалото. Нервната система също може да бъде стимулирана за намаляването на стреса, свързан с кожните заболявания. Мястото, на което трябва да се приложи натиск, е долният край на стъпалото, като се започне от петата и се придвижва напред към върха на пръстите. След това трябва да се масажират всичките пръсти. Тази процедура стимулира гръбначния стълб и мозъка.


>>>>	Хомеопатични лекарства

	Когато избирате хомеопатичното лекарство, спрете се на това, което най-точно отговаря на симптомите ви. Един от следните препарати може да ви е от полза. Ако не се окаже ефикасен, обърнете се към опитен хомеопат.

#	Калкареа сулфурика
	Препарат за акне, когато пъпките и циреите са на границата с окосмената част на главата и кървят, когато се разранят.

#	Хепар сулфурис калкареум
	Помага за овлажняването на кожата, която е чувствителна на студен сух въздух и допир. Циреите също могат да се обработят с това лекарство.

#	Абротанум
	Специален разтвор за циреи, и най-вече за тези, които се появяват на различни места по тялото (понякога са реакция към антибиотици в лечението на акне).

#	Сулфур
	Лекарство за суха, сърбяща кожа, която се чувства по-зле на топло или след баня.

#	Беладона
	В някои случаи на контактни дерматити, когато внезапният обрив е парещ, сух, червен, изгарящ, а понякога и сърбящ, на помощ може да дойде беладоната, приемана под формата на таблетки под езика.

#	Апис молифика
	Това лекарство може да даде добри резултати при силно зачервени и възпалени обриви.

#	Пулзатила
	Това лекарство може да се използва за някои случаи на дерматити, където сърбящият обрив, изложен на въздуха, се влошава при топлина.

#	Утика уренс
	Това е друго лечение за контактни дерматити, при които обривът може да е сърбящ и бодящ и да са налице червени пришки. Може да се приема във вид на таблетки под езика или като тинктура, поставена директно върху обрива.

#	Дулкамара
	Това лекарство е полезно в случаите на дерматити, при които кожата реагира на претоварен стомах или след излагане на студено, влажно време. Обикновено този тип кожни раздразнения се проявяват върху ръцете и лицето и се характеризират с червени петна.

#	Календула
	Може да се приложи директно върху кожата при кожни възпаления, след като премине инфекцията.

#	Рус токсикодендрон
	Може да се използва за предотвратяване на отравяне с бръшлян преди допир с растението само във вид на таблетки. Може да се използва при появата на обрив.

#	Кротон тиглиум
	Може да се използва в по-напреднал стадий на отравяне с бръшлян, където налице е изключителен сърбеж и след разчесване се появява парене. Също така могат да се появят мокрещи херпеси.

#	Анакардиум
	Това е друго лечение на случаи на тежко отравяне с бръшлян. Макар симптомите да са като за Кротон Тиглиум, те се засилват под въздействието на топлата вода. Това лекарство се приема под формата на таблетки, поставени под езика.


>>>	Какво да се избягва

	Избягвайки рафинираните храни, които са лишени от микроелементи, така нужни за здравето на кожата. Пазете се също така от пържени и мазни храни, шоколад, сладкиши, безалкохолни напитки, алкохол и мляко. Тези храни съдържат вещества, които тялото превръща в простагландин E2. Това на свой ред потиска имунната система и причинява възпалителни реакции.
	Стресът също трябва да се избягва, тъй като много кожни проблеми се влошават, когато човек е притеснен и напрегнат.


>>>	Преглед на леченията

	Диетата, помагаща за изчистване на токсините от тялото и намаляващата по този начин кожните проблеми, трябва да е бедна на мазнини, умерено богата на протеин и богата на комплексни въглехидрати.
	Различни билки, приети вътрешно или външно, могат да подобрят здравето на кожата.
	Хромът е важен хранителен елемент за кожата. Също така полезни са цинкът, витамините A и B{sub}6{/sub} и лецитинът.
	Методите за дезинтоксикация, като клизми и промивки, могат да са полезни за почистване на кожата.
	Магнитотерапията и рефлексотерапията са допълнителни техники за подобряване на състоянието на кожата.
	Хомеопатичните лекарства са ключът към специфичните кожни заболявания и симптоми.


>>	Инсулт/мозъчен инсулт
>>>

	Поради приликата между инфаркта и инсулта понякога двете понятия се объркват. И двете включват преустановяване на притока на кръв. При инфаркта е прекъснат притокът й към сърцето, а следователно и към другите органи, докато при инсулта е прекъснат притокът към мозъка в резултат на съсирване или кръвоизлив. В този случай се получава липса на кислород и мозъчната тъкан умира. Това се проявява в парализа, слепота, трудности в говора, загуба на движение на ръка, крак или други сериозни функционални нарушения. Човек може да не е в състояние да мисли или да си спомня както преди.
	Инсултът поразява хората от всички възрасти. При по-възрастните той се свързва с високото кръвно налягане, повишения холестерол и запушените артерии. По-младите могат да получат инсулт като резултат от вродени нарушения. Или той да бъде предизвикан от някои наркотици, като кокаин и амфетамин и прекалената употреба на лекарства, съдържащи ефедра.


>>>	Симптоми

	Инсултът има различни симптоми в зависимост от засегнатия участък на мозъка и времето, за което той е останал без кислород. Слабите инсулти могат да останат незабелязани и да се проявят като леко изтръпване на лицето или на друга част от тялото. Силните инсулти могат да причинят различни симптоми, в това число парализа, загуба на речта, загуба на паметта, загуба на движението, неспособност за гълтане или смърт.


>>>	Профилактика и лечение
>>>>

	Най-добрият начин за предотвратяване на инсулта е максималното оздравяване на целия организъм. Лекарите, обединяващи конвенционалната и холистичната медицина, могат да определят дали са налице рискови фактори и в случай че са налице, да обучат пациента как да ги намали. Тези лекари помагат на хората да намалят холестеролните нива, да поддържат ниско кръвното си налягане и да отпушат артериите. Често пъти за тази цел се препоръчва хелацио-терапията. Серия от процедури може да отпуши артериите и да отстрани риска от инсулт.


>>>>	Кислородна терапия

	Някога се е смятало, че повредата на мозъчните клетки е необратима. Но невинаги е така. Кислородната терапия, използваща високо налягане, може да предизвиква успешен обрат у някои пациенти. Когато тази терапия се използва в първите 24 часа от получаването на инсулта, последствията от него може да не се проявят никога. Дори лечението да се приложи след години могат да се наблюдават драстични промени и изчезването на много от симптомите. Хората, опитали напразно много други лечения, постигат успех именно с кислородната терапия.
	Макар да изглежда трудно за разбиране, причината има научно обяснение. По време на инсулта умира само една малка част от мозъка. Това е участъкът, в който се намират запушените артерии. Прилежащата тъкан е травмирана, но не и некротична. Тя получава малко кислород от периферните артерии, но не в достатъчно количество, за да я поддържа жизнена и здрава. Кислородът, доставен под високо налягане, съживява травмираната тъкан и я възстановява.
	Друга причина за повредата на тъканите при инсулт е подуването на мозъка. В началото на инсулта мъртвата тъкан се подува и притиска прилежащите й тъкани. Налягането върху кръвоносните съдове причинява загуба на кислород. Това на свой ред причинява парализа и други свързани с инсулта травми. Кислородната терапия премахва подуването и по този начин отстранява симптомите, свързани с него, дори и след години, защото мозъчната тъкан не умира веднага. Тя остава жива много години след инсулта.
	Кислородната терапия е по-ефикасна, когато се комбинира с хелацио– и антиоксидантна терапия.


>>>>	Магнезий

	Със създаването с помощта на генното инженерство на лекарството, наречено ТРА, се постигна голям напредък в лечението на инсулта. Но това лечение струва 2000 долара. Цената му и възможният мозъчен кръвоизлив като страничен ефект го правят не особено популярно. Интересното е, че магнезиевият сулфат, природно вещество с цена само 5 долара, е по-безопасно и следователно по-полезно от синтетичната му алтернатива. Магнезиевият сулфат е полезен не само за лечение, а и за предпазване от инсулт. Като превантивна мярка може да се приемат между 800 и 1000 мг главно преди лягане.


>>>>	Други добавки

	Освен магнезия за предотвратяване на инсулта или за ускоряване на възстановяването могат да се използват и следните добавки:

#	Мултивитамини
	Убедете се, че съдържат между 3 и 6 мг мед. Липсата на мед води до инсулт.

#	Витамини B-комплекс
	Витамините B-комплекс подхранват мозъка и му помагат да преодолее депресията. Витамините B се получават от синьо-зелените водорасли и от пчелния прашец, 50 мг три пъти на ден.

#	Витамин E
	Този силен антиоксидант помага за намаляване на съсирването. Започнете с 200–800 IU на ден.

#	Селен
	200 мг селен трябва да се приема с витамин E за подобряване на действието му и за поддържане на тъканите еластични.

#	Пикногенол
	Пикногенолът поддържа еластичен колагена и омекотява кръвните плочки, с което улеснява движението им — 400 мг.

#	Коензим Q10
	Това е едно от най-важните хранителни вещества за доставяне на кислород в тъканите, сърцето и мозъка. Ежедневно трябва да се приемат около 200 мг.

#	Лецитин
	За профилактика на мозъка трябва да се приемат по две капсули с всяко хранене. Така се намалява холестеролът.

#	Витамин C
	Приемайте много от този витамин за заздравяване на артериалните стени и по този начин ще се предпазите от инсулт или инфаркт. Витамин C трябва да се приема в комбинация с биофлавоноиди — 5000–20000 мг.


>>>>	Билки

	За мозъка се препоръчва гинко билоба — 125 мг дневно. Другите билки, полезни за предотвратяване на инсулт, са тези, които се използват за подпомагане на сърцето. Това са бодлив глог, чесън, лют пипер и листа от къпина.


>>>>	Ароматотерапия

	Ароматните масла могат да играят жизненоважна роля при възстановяването на пациенти с инсулт. Те стимулират кръвообращението и са силно ефикасни за преодоляване на временните парализи, придружаващи често инсулта. В английската аптека за бърза помощ за тази цел се използват маслата от лавандула, лимон, здравец. За по-бързото възстановяване на паметта се дава розмарин, градински чай, мента, роза или босилек. Под ръководството на ароматотерапевт мога да се добавят няколко капки във вода и да се приемат три пъти на ден. Есенциите могат да се поставят върху парче плат и да се вдишват или да се пръснат из стаята.


>>>>	Емоционална подкрепа

	Инсултът често пъти е придружен от депресия. Желанието на приятелите и семейството да окажат помощ може да означава много за възстановяването на пациента, както и да ускори възстановителния процес. Важното е да се усмихвате и да мислите позитивно, убеждавайте се, молете се, медитирайте или намерете други начини да поддържате духа си.


>>>	Какво да се избягва

	Не предлагайте на пациента нищо за пиене. Ако не може да преглъща, ще се задави.


>>>	Преглед на леченията

	Хомеопатично ориентираният лекар може да определи рисковите фактори и да препоръча начин за намаляването им, за да предотврати инсулта.
	Добавянето на магнезий действа превантивно.
	Други антишокови хранителни вещества са витамините от B-комплекс, витамините E и C, селенът, пикногенолът, коензим Q10 и лецитинът. Добра идея е приемането на мултивитамини, съдържащи елемента мед.
	Полезни билки са гинкото, бодливият глог, чесънът, лютият пипер и листата от къпина.
	Кислородната терапия и магнезиевият сулфат са ефикасни за лечението на инсулта.
	Ароматотерапията може да помогне за възстановяването на пациенти с инсулт.
	Емоционалната подкрепа на пациентите с инсулт ускорява оздравителните процеси.


>>	Нарушена функция на темпоро-мандибуларната става
>>>

	За нарушаването на дейността на челюстта са характерни болката и затрудненото използване на долната челюст. Дъвченето и други движения на челюстта може да са придружени от пукащи звуци. Болката може да се разпростира не само върху челюстта, а и върху шията, лицето, ухото и раменете. Понякога част от симптомите са главоболие и зъбобол — дори и ако зъбите не са болни. Може да се появят световъртеж, затруднено отваряне на устата и възпаление на мускулите около устата, като при спазъм тя остава отворена. Заболяването е толкова разпространено, че американците харчат около милиард годишно за лечение и медикаменти.


>>>	Причини

	Лошата захапка е една от причините за нарушената дейност на челюстната става. Обикновено тя може да се предизвика от стоматологична намеса за изправяне на зъбите. Стресът е друга често срещана причина. А стресът, предизвикан от хормонални изменения, като предменструално напрежение, може да доведе до проблема или да влоши състоянието.
	Наистина, това нарушение се наблюдава по-често при жените, отколкото при мъжете. Освен предменструалните промени и физиологичните изменения вследствие на бременността хормоналните промени, увеличаването на теглото, отпускането на сухожилията и най-общо стресът могат да предизвикат заболяване на ставата. Понякога от това страдат и кърмещите майки, когато не приемат правилна стойка при кърмене. Проблемът произлиза от факта, че челюстната става не е изолирана. Тя е част от скелетната система, която достига до краката и преминава през средата на тялото. Всяко едно нарушение на стойката в която и да е част на тази система, в горната част или в шията води до болка в челюстната става.


>>>	Лечение

	Съществуват различни подходи за облекчаване на нарушенията в ставната дейност. Последен изход е хирургичната намеса, но тя не гарантира успех, а много често оставя пациентите в още по-тежко състояние, отколкото преди. Много често състоянието на пациентите се подобрява и с използването на по-малко драстични лекове.
	Един от тях е краниосакралната терапия. Тя обикновено се прилага от лекар остеопат или мануален терапевт. Това, което лекарят се опитва да направи, е да възстанови равновесието между пелвиса, гръбнака и черепа. Дихателните техники също могат да бъдат включени, за да предизвикат мускулно-скелетни промени.
	Друго ефикасно лечение на нарушението на челюстната функция е акупунктурата, както и прогресивната релаксационна техника, която е доказала ефективността си с и без биологично обратна връзка, приспособления в устата с биологично обратна връзка, изотонични упражнения, топли компреси, лек и самомасаж. Много ценно е пациентът да се обучи да държи челюстта си в правилно положение, да заема определена поза по време на сън (не по корем) и да дава почивка на челюстите си. Здравословната пълноценна храна и хранителните добавки също са от голямо значение. Калциевите и магнезиевите добавки отпускат мускулите, а витамин B-комплекс може да облекчи проблемите, свързани с челюстта. За успокоение на болката действат обезболяващите билки от рода на билковия препарат „Еуфитоза“.


>>	Шум в ушите
>>>

	Мнозина от нас, които живеят в шумна околна среда, привикват към нея, без да знаят за последиците, които могат да възникнат. Една от тях е шумът в ушите, звънтенето и бученето в двете уши.


>>>	Причини

	Силна музика, стрелба, експлозии и други силни шумове могат да причинят травми в ушите и да предизвикат шум в тях. Допълнителните фактори са излагането на вредното въздействие на токсичните химикали в храните, лекарствата и околната среда.


>>>	Симптоми

	Шумът в ушите наподобява този от телевизора, когато няма програма и степента му може да е от едва доловима до доста силна. Шумът може да е постоянен или на интервали. Сред симптомите, придружаващи бученето в ушите, са главоболието, проблемите в храносмилането, в обучението, раздразнителността, безсънието и умората.


>>>	Лечение

>>>>	Хранене

	Съществува тясна връзка между шума в ушите и лошото хранене. Диета, състояща се от богати на мазнини храни, холестерол и рафинирана захар, е особено вредна за здравето на ушите. Преминаването към хранене с повече растителни протеини и комплексни въглехидрати естествено е от значение. Освен това прясно изцедените сокове представляват концентриран източник на здравословни витамини и минерали и на ценни ензими в лесна за усвояване форма. За разлика от готовите сокове прясно изцедените съдържат живи хранителни вещества без химически добавки.


>>>>	Добавки

	Вътрешното ухо съдържа хилаид специализирани сензорни клетки, нуждаещи се от вода, кислород и хранителни вещества, за да предадат ефективно електрическата информация на мозъка. Някои от по-важните вещества са следните:

	Витамин A — около 25000 IU
	Витамин E — около 400–800 IU
	Витамин D — около 500–1000 IU
	Йонизиран калций — 500–1000 мг
	Магнезий — над 500 мг
	Калий — 500 мг
	Цинков сулфат — 60 мг

	Понякога с шума в ушите се свързва липсата на желязо в организма. В този случай се препоръчват 75 мг желязо на ден за период от една седмица. След това желязото се приема в нормални количества. Точната дозировка на всички хранителни вещества трябва да се даде от лекар.


>>>	Какво да се избягва

	Избягвайте излишно високите шумове. Откажете се от вредните химически вещества, намиращи се в алкохола, цигарите, кофеина и чешмяната вода. Домашната и работната среда трябва да са почистени възможно най-добре. Състоянието може да се влоши от въздействието на копирните машини, домакинските препарати и обичайните токсини, като формалдехид.
	Известните токсични лекарства включват определени антибиотици, контрацептиви и новокаин. Консумирането на храни, богати на холестерол, мазнини и захари, е една от основните причини за шума в ушите. Рафинираните въглехидрати трябва да бъдат заместени от комплексни въглехидрати. Трябва да се приемат киселинни храни, като плодове и зеленчуци.


>>>	Преглед на леченията

	Преминаването към храна, богата на растителни протеини, комплексни въглехидрати и пресни сокове, създава благоприятна за оздравяване среда.
	Избягвайте силните шумове и замърсителите, доколкото това е възможно.


>>	Синдром на шоковото отравяне
>>>

	Синдромът на шоковото отравяне е опасно заболяване, поразяващо хората с рискова имунна система. Появява се неочаквано в резултат на отравяне със стафилококи (Staphylococcus aureus). Те синтезират понякога вещество, наречено ентеротоксин F, което поразява клетъчните стени и позволява на кръвта да се излива в тъканите.
	В повечето случаи този синдром се проявява при жените, които използват тампони през време на менструацията си, макар да се разболяват понякога и децата, мъжете и жените, които нямат менструация. Момичетата и жените под 30-годишна възраст са изложени на по-голям риск от по-възрастните жени. Въпреки че тампоните са въвлечени в много от случаите на заболяването, те не го причиняват директно. По-скоро изглежда, че създават среда за развитие на бактерията.


>>>	Симптоми

	Синдромът се характеризира с главоболие, възпалено гърло, висока температура, диария, гадене, повръщане и обриви, приличащи на червени кожни петна, като при изгаряне от слънце. Тези симптоми могат да прогресират до понижено кръвно налягане, объркване, силна бъбречна недостатъчност и неправилна дейност на черния дроб. В редки случаи могат да причинят и смърт.


>>>	Лечение
>>>>

	Ако подозирате, че може да страдате от синдром на шоково отравяне, потърсете веднага медицинска помощ и престанете да използвате тампони. След като се постави диагноза може да се наложи хоспитализация в зависимост от тежестта на случая. Съществуват определени природни лечения, след като критичният период отмине. Те могат да се използват и за постигането на бързо възстановяване при по-леките случаи. Също така съществуват начини за предотвратяване на вторичната поява на заболяването.


>>>>	Билки

	Д-р Линда Пейдж, авторка на книгата „Здравословното лечение: алтернативно лечение“, съобщава, че следните билки са с доказани свойства в борбата с токсичността и за възстановяване на имунната система и здравето на пациента.

#	Женшен
	Помага за постигането на равновесие и тонизиране на целия организъм, както и за засилване на кръвообращението. Не трябва да се приема в случай на висока температура.

#	Лют пипер и джинджифил
	Помагат на тялото да се възстанови от шока. Те са енергизатори на нервната система, които могат да се консумират направо или да се поставят във вид на компрес върху кожата.

#	Екстракт от глог
	Повишава и регулира кръвообращението, като възстановява общото самочувствие.


>>>>	Диета

	Синдромът се нуждае от здравословна храна, която да е готово смляна и да се използва веднага от прогресивно отслабващия организъм. Отчитайки това, д-р Пейдж предлага в диетата да се включат следните храни: силен пчелен клей, пчелен прашец, житни кълнове, бирена мая и несдържана сяра меласа. Освен това в диетата трябва да се включат важни минерални вещества. Те могат да се приемат под формата на зелени сокове, като сокове от хлорела, ечемични стръкове, спирулина и троскот.


>>>	Какво да се избягва

	Жените, употребяващи тампони, трябва да ги подбират с такава адсорбираща способност, каквато отговаря точно на нуждите им. Трябва също така да ги редуват с дамски превръзки. Тампоните трябва да се сменят на всеки 4–8 часа.


>>>	Преглед на леченията

	При всяко подозрение, че синдромът е налице, трябва да се обърнете незабавно за медицинска помощ, тъй като това може да е заболяване, застрашаващо живота.
	Препоръчват се някои билки и храни, които се борят с отровите и възстановяват имунната система и здравето на пациента.


>>	Травми
>>>

	Американците са едни от най-често изложените на стрес народи в целия свят. Някои от стресовите ситуации са на лична основа, други не. Основното обаче е, че много от нас страдат от многостранен натиск всеки ден. Има стрес от нещастна връзка, лошо здраве, работа, пътуване или близко съжителство с прекалено много хора, недостиг на време, поемане на прекалено много отговорности и задания, свързани с работата. Ако се оставят без наблюдение, тези стресови ситуации могат да доведат до широка гама физически заболявания, високо кръвно налягане, затлъстяване и безсъние.
	Продължителният стрес може да доведе до състояние на травма. Физическата и емоционалната травма може да е предизвикана от катастрофа, заболяване или лично преживяване. Дори мускулите и тъканите да заздравеят напълно, симптомите на травмата все още могат да присъстват.


>>>	Лечение

>>>>	Хранене

	През периодите на стрес и възстановяване след травма особено важно е да подходите правилно към начина си на хранене. Диетата ви трябва да е богата на целулоза и пълноценна храна. Стресът сгъстява кръвта, затова храните трябва да имат разреждащ ефект, като джинджифил, чесън и пъпеш.
	С най-добро антистресово действие са витамините B-комплекс. Един от тях, пантотеновата киселина, е особено важен и бързо се изчерпва при стресова ситуация. Голямото количество витамин C също е от значение заради антиоксидантното му действие, помагащо на тялото да се справи със стресовите ситуации. Необходимите допълнителни количества минерали са цинк, калий, магнезий и хром.
	Въпреки че е добре да се приемат хранителни добавки, много по-важно е да се консумират храни, богати на тези хранителни вещества. Например броколи и зелено зеле. Те са добри източници на пантотенова киселина. Червените чушки, ягодите и зеленото зеле са богати на витамин C. При хранене или пиене на сок от богатите на витамин C цитрусови плодове оставяйте по малко от бялата вътрешна обвивка заради биофлавоноидите, които съдържа. Джинджифилът, магданозът и морковите са богати на цинк, докато зеленото зеле съдържа много магнезий. Бананите и спанакът съдържат калий. Тъмнозелените, оранжевите и червените плодове и зеленчуци са богати на бетакаротин. По-концентрирани източници на тези вещества се получават от изстискването на плодовете и зеленчуците.
	Шери Колбърн, авторка на „Сокове за живот“, препоръчва приемането на сокове, богати на минерални вещества и много калий. Тя предлага комбинирането на шепа спанак и магданоз с моркови и целина. За да се получи повече магнезий, Колбърн препоръчва комбинирането на скилидка чесън с магданоз, моркови и целина.


>>>>	Биологична обратна връзка

	При лечението на жертвите на травмата забележителни резултати може да покаже биологичната обратна връзка. Често пъти пациентите изпитват понижена мускулна пластичност и стягане на мускулите в участък, противоположен на травмирания. С помощта на компютъризирани EMG-инструменти специалистът може да анализира мускулите и да открие сигнали за асиметрично движение, което е типично за пациентите, претърпели травма. След това с повтарящи се коригиращи упражнения пациентът възстановява способността си да се движи симетрично.


>>>>	Пречистване от посттравматичните неразположения

	Това е традиционна церемония, практикувана от коренните жители на Америка и позната сред обществеността като пречистваща колиба. Терминът пречистване се предпочита, независимо че става дума в крайна сметка за действително изпотяване. Изпитването на опустошенията на войната отчуждава човека. Пречистващата церемония му помага да възстанови самочувствието си. Първите американци са използвали този ритуал, за да помогнат на воините си. Той е добре познат на Джордж Амиот от резервата „Пайн Ридж“. Амиот е служил във Виетнам и е имал премеждие, близко до смъртта. След завръщането си е търсил начини да възстанови наранената си душа. Старейшините на племето лакота го насочили към западната медицина и традиционното племенно лечение. Днес д-р Амиот се е специализирал в оказването на помощ на ветераните да превъзмогнат посттравматичния стрес, или както сме свикнали да казваме — да се преборят с умората. Интересното е, че Амиот постигна успех, а стандартната програма за ветераните пропадна. Учудените западни лекари го запитаха за причините на успеха му. Амиот изтъкна, че лечението не е само на физическо ниво.
	Лечението преминава на физическо, психическо и духовно ниво. Лекарят трябва да вземе и трите аспекта под внимание, за да постигне оптимален успех. Това е нещо, което западната медицина не прави.
	Друг индианец, извършил подобна работа, е Джон Джоузеф, шаман от племето чайнук и фелдшер в щата Вашингтон. Джоузеф смята, че на война хората губят душевността си и уединението в „индианска колиба“ представлява безопасно за тях място, където отново могат да я намерят. Всичко казано в колибата си остава там. Нищо не се повтаря извън нея. Това дава реалната възможност на човек да прочисти сърцето си и да „изгори мислите си“. Ефектът е чудесен и дълготраен, казва Джоузеф. Щом веднъж хората си възвърнат душевността, изчезват физическите им страдания. Те започват да се грижат за личната си хигиена и облеклото си. И нещо още по-важно: начинът им на мислене става по-стабилен, без постоянни натрапчиви мисли. Сънят им се нормализира. Пречистването, казано накратко, прави живота по-свързан и успокоява душата им.


>>>	Какво да се избягва

	Важно е да не се употребяват храни, изтощаващи организма, като захари, извличащи хрома, а също така и кофеин, алкохол и свободно продаващите се лекарства. Много от медикаментите облекчават състоянието за кратък период от време, но за сметка на това отслабват организма и влошават стреса и травмата.


>>>	Преглед на леченията

	При стрес или травма от особено значение е да се ядат храни, богати на витамини, минерали и ензими, подхранващи имунната система и даващи здраве.
	След като стресът сгъстява кръвта, трябва да се ядат храни, които я разреждат, а това са джинджифил, чесън и пъпеш.
	След травма биологичната обратна връзка може да помогне на тялото да възвърне нормалната си функция.
	Прочистващата церемония на коренните американски жители помага на тези, които страдат от посттравматични неразположения.


>>	Инфекции на отделителната система
>>>

	Приблизително шест милиона американци годишно, повечето от които жени, се лекуват от инфекции или възпаления на отделителите пътища. Известни на мнозина като цистити, тези инфекции се причиняват от E. coli и други бактерии, които се развиват в дебелото черво и заразяват прилежащата уретера и влагалището.
	Определена категория жени са изложени на повишен риск от инфекции на отделителните пътища. Начело на списъка стоят рано започналите полов живот. Младите жени често получават инфекции след полов акт, когато бактериите, които обикновено населяват влагалището, се преместят към уретера. Женската уретера с дължина едва два сантиметра улеснява преминаването на бактериите до пикочния мехур. Въпреки че сексуалният контакт може да предизвика инфекция, полово активните жени трябва да знаят, че партньорите не предават бактерията, а само я преместват по-навътре в тялото.
	Жените в период на менопауза също са изложени на висок риск от уринарни инфекции. Според изследванията 8–10% от жените над 60 години получават инфекции на пикочния мехур в по-късна възраст. Хората с множествена склероза и други неврологични отклонения също са в рисковата група, защото често пъти не са в състояние да изпразнят напълно мехура си.


>>>	Причини

	Въпреки че много сексуално активни жени получават инфекции на пикочния мехур, има и такива, които по чудо избягват този дразнещ проблем. Този феномен се обяснява с нарушаването на хормоналния баланс при някои жени. Естрогенът и прогестеронът, стимулиращи клетките на уретера, привличат и залавят бактериите, навлезли в тази област. При нормални обстоятелства микроорганизмите се отделят с урината, но при жени с хормонални нарушения бактериите не могат добре да се отстранят, което води до повторна инфекция на пикочния мехур. Това отговаря и на въпроса защо жените в климактериума са податливи на това заболяване. Намалените нива на естроген в организма водят до повишаване на прелепващите свойства на обвивката на уретера и предотвратяват пълното отстраняване на бактериите.
	Инфекциите на отделителните пътища често пъти са резултат от неправилни хранителни навици и слаба имунна система. Обикновено имунната система ефикасно се справя с присъствието на бактерии в тялото, но когато организмът е отслабен, се стимулира размножаването на болестотворните микроорганизми, в резултат на което симптомите се изострят. Продължителното излагане на стрес или появата на травмираща ситуация, като развод, смърт в семейството, може да отслаби още повече имунната система, което дава възможност от настъпване на заболяването. Мускулите на пелвиса често пъти се отпускат след раждане и довеждат пикочния мехур по-близо до влагалището, като задната част на пикочния мехур се разполага зад отвора му. В този случай пикочният мехур не може да се изпразни напълно, събира се урина и бактериалните популации се увеличават. Това е причината за посещенията при лекар с инфекции на отделителните пътища наскоро след раждане. Други фактори, водещи до притискане на мехура, са: пролапс на дебелото черво в резултат на раждане, старост, лоша стойка, изкривявания на гръбначния стълб и излишно натрупване на мазнини в областта на корема. Вследствие на притискането се нарушава притокът на кръв към този орган и поради липсата на кислород той става по-податлив на болестотворни бактерии.
	Организмът отстранява отпадъчните продукти по няколко начина, включително и чрез отделяне на фекалиите от червата, издишването на въглеродния двуокис от белите дробове, изпотяването на кожата и чрез отделянето на урина от бъбреците и пикочния мехур. При нарушение на дейността на който и да е от тези процеси, допълнителното натоварване се разпределя по останалите системи. Например при човек, страдащ от запек, рисковите отпадъчни продукти трябва да се отстранят по алтернативен метод. Медицината доказва, че повтарящите се инфекции на отделителните пътища често пъти се свързват с проблеми в червата.
	Източните терапевти обясняват, че инфекциите на отделителните пътища се причиняват от присъствието на влажна и топла среда в мехура. Те твърдят, че слабият поток на енергия в далака и бъбреците често пъти се придружава от стягане и влажна среда, водеща до триене и произвеждане на топлина. Отслабването на далака и изчерпването на енергията обикновено се причинява от обилно хранене, пиене на течности по време на ядене и прекомерна консумация на мазни продукти. Освен това определени храни, например замразените храни или напитки, може да увеличат влагата в органите, а продължителните стресови ситуации, включително и дългите учебни периоди, предизвикват увреждане на далака и продължително изтичане на енергия.
	Според източните схващания прекаленото изтощение, неспокойството, алкохолът, приеман в големи количества, и прекалено честите полови контакти могат да повлияят на нормалната функция на бъбреците.
	Циститите са възпаления на пикочния мехур, които се проявяват като автоимунен или алергичен отговор, предизвикващ възпаление в пелвиса и пикочния мехур и увеличаващ притока на кръв в областта. Освен това кандидата предизвиква имунен отговор, който възпалява мехура.


>>>	Симптоми

	Характерно за инфекциите на отделителните пътища са честото уриниране, придружено с постоянно чувство за неотложност, или усещането, че пикочният мехур не се е изпразнил напълно. Обикновено при процеса се появява парене и интензивна нужда от уриниране в късните часове на нощта. Допълнителните симптоми могат да включват схващания и тъмна урина с неприятна миризма.
	Ако подозирате, че страдате от инфекции на отделителните пътища, потърсете медицинска помощ, за да се излекувате, преди проблемът да се е усложнил. Изследването за наличието на инфекции е относително просто и се състои от изследване за бактериални инфекции на проба от урина. Възпалението е по-трудно да се установи поради липсата на бактериални доказателства в изследваната урина.


>>>	Лечение
>>>>

	Традиционният медицински подход към лечението на уринарните инфекции включва предписването на антибиотици. Продължителното лечение с тях обаче може да доведе до различни дълготрайни въздействия, дължащи се на склонността им да атакуват микроорганизмите, полезни за организма. Основният проблем идва от това, че приемането на антибиотици често пъти допринася за унищожаването на полезните бактерии, което пък на свой ред води до размножаването на вредните микроорганизми, в това число и на кандида албиканс и ешерихия коли.
	Следователно най-добре е медикаментите да отстъпят пред алтернативните терапии. Ако неколкократните опити за провеждане на холистично лечение не дадат резултат, заболяването може би се нуждае от слаба доза бактеростатичен антибиотик. Тази форма на лечение не е така силна като традиционните антибиотици, защото бактеростатичните вещества просто предотвратяват развитието на бактериите, а не ги унищожават. Затова бактеростатичните антибиотици не предизвикват гъбична инфекция и съответните стомашно-чревни неразположения. Някои членове на медицинското общество предписват хирургична операция, хормонална терапия и антидепресанти за лечението на по-тежките случаи на хронични инфекции на отделителните пътища. Обаче тези терапии трябва да се използват само при екстремни обстоятелства, като няма друг изход.


>>>>	Хранене

	Съществуват разнообразни природни лечения, които облекчават проблемите, свързани с отделителните пътища, без риска от странични въздействия. Да започнем с пиенето на чаша вода всеки час. То може да подпомогне лечението на инфекцията и особено облекчаването на болката. Неподсладеният сок от червена боровинка или капсулите от нея съдържат естествени антибактериални вещества и увеличават киселинността на урината, създават неблагоприятна среда за развитие на бактериалните колонии. Съвременните изследвания показват, че 15 унции сок от боровинка могат да потиснат растежа на бактериалните колонии над 80%, защото се нарушава способността им да прилепват към стените на матката и следователно се отделят заедно с урината. Друго изследване показва, че консумацията на витамин C заедно с червената боровинка може да повиши киселинността на урината още повече. Други полезни напитки, които повишават pH на урината, са лимоновият сок, смесен с вода, масло и смес от две лъжички ябълков оцет и вода. Тези смеси трябва да се консумират три пъти дневно.
	Силните симптоми на уринарните инфекции могат да бъдат облекчени и от временни промени в храненето. При силни кризи се препоръчва приемането на повече кисели храни, като някои зърнени, семена, ядки, риба, млечни продукти и хляб и намалена консумация на плодове и зеленчуци. Но запомнете, че тази модификация на хранене трябва да продължи само за кратък период от време. Обикновено нискокиселинните храни — пълнозърнести, масло от ленено семе, рибено масло и бобови култури, се препоръчват за предотвратяване на дразненето.


>>>>	Добавки

	Витамин C, който представлява аскорбинова киселина, може интензивно да повиши киселинността на урината и да помогне за изхвърлянето на болестотворните бактерии. За да се постигнат най-добри резултати, дозировката трябва да е възможно най-висока и близо до границата на чревната поносимост, или по-точно, докато изпражненията станат меки и подобни на диария. При борба с инфекциите тялото се нуждае от повече от 15000 мг витамин C дневно, а понякога и от повече по венозен път. Тъй като е водоразтворим, витамин C трябва да се приема на всеки два-три часа, за да се запазят хранителните му свойства. Хората, които не страдат от инфекции, но желаят да използват витамин C като профилактично средство, трябва да приемат между 2000 и 6000 мг дневно. Витамин C действа ефикасно при инфекции на отделителните пътища заради антибактериалните си свойства и способността си да засилва действието на имунната система, стимулирайки производството на защитните бели кръвни клетки.
	При остри кризи приемането на доза от 50 мг дневно може да помогне на тялото в производството на бели кръвни клетки и за отстраняването на бактериалните инфекции. Освен цинк и витамин C лигавицата на пикочния мехур може да се подсили и с витамин A. Той предотвратява раздразването на пикочния мехур и възстановява дейността на естествените антитела и белите кръвни клетки. Отбележете, че бременните жени или тези, които биха могли да бъдат бременни, трябва да заменят витамин A с безопасния бетакаротин, защото изследванията свързват вродените дефекти при бебетата с майките, приемали големи дози витамин A. Останалите могат да си набавят необходимите количества витамин A, като консумират над 25000 IU масло от камбала или черен дроб от треска във вид на капсули всеки ден. Някои допълнителни предпазни вещества, които могат да се използват ежедневно, са 100–200 мг витамин B{sub}6{/sub} и 4–6 капсули масло от нощна свещ.


>>>>	Билки

	Антисептичните билки, в това число хидрастис, мечо грозде, хвойна и чесън, са полезни за предотвратяването на циститите. Корените от бяла ружа, плодовете на хвойната и царевичната свила омекотяват лигавиците на уретера и пикочния мехур, а диуретичните билки, магданозът и хидрастисът стимулират производството на урина и отстраняват бактериите. Смес от равни количества репей, копър и бряст е ефикасна, когато лъжичка от нея се добави към чаша вряла вода и се запари за двадесет минути. Този билков разтвор трябва да се приема след всяко хранене и вечер преди лягане. Други ефикасни природни лекарства са чай от ленено семе и чай от мечо грозде, които се приготвят по описания по-горе начин. Тези разтвори също трябва да се приемат три-четири пъти дневно. Въпреки че могат да са неприятни на вкус, билковите чайове често пъти дават неочаквано добри резултати при възпаленията на уринарния тракт. Освен това хомеопатичното лекарство „Cantharis“ също може да бъде използвано за облекчаване на раздразнения мехур и уретера. И накрая едно последно предложение за предпазване от инфекции на отделителните пътища. След полов акт жената внимателно трябва да почисти изхода на уретера с бетадин или силен разтвор на чай от хидрастис, за да отстрани вредните бактерии, които може да са навлезли по време на половия акт.


>>>>	Упражнения

	Аеробичните упражнения, в това число джогинг, ходене, плуване и каране на колело, могат да повишат кръвообращението и да помогнат за отстраняването на натрупалата се кръв в областта на пелвиса. Упражненията с обърната стойка, като йогийските челни стойки и свещ и движенията, наподобяващи каране на колело, също подобряват кръвообращението. Ако страдате от болки в гърба или шията и не сте в състояние да изпълнявате тези упражнения, може да използвате стара врата или друга дървена плоскост и да поддържате тялото си в това положение, поставяйки единия й край на леглото, а другия на земята. Съветваме ви да ограничите тези упражнения до 3–5 минути, защото дългото оставане в тази поза може да предизвика световъртеж.


>>>>	Допълнителни процедури

	Седящите вани и горещите компреси стимулират кръвния поток и помагат за отстраняването на опасните продукти в областта на малкия таз. Тези естествени лекове могат да облекчат болката, предизвикана от инфекциите в отделителните пътища. Приготвянето на горещи компреси става, като се потопи малка хавлиена кърпа в гореща вода, изстиска се добре и се постави малко над пубиса. Когато изстине, бързо повторете. След прилагането на около осем — девет компреса починете няколко часа и повторете процедурата още два или три пъти по-късно през деня.


>>>	Какво да се избягва

	Съществуват много предпазни мерки срещу уринарни инфекции и възпаления. Преди всичко след уриниране жените трябва да се избърсват отпред назад, а не обратно. Също така преди полов акт партньорът ви трябва да си измие ръцете. Опитайте се да избегнете пренасянето на бактерии от ануса във влагалището и си сменяйте често превръзките или тампоните по време на менструация. Тесните дънки и найлоновото бельо улесняват разпространяването на бактериалните инфекции, така че опитайте се да носите дрехи, позволяващи проветрение, като памучно бельо или поли и чорапи с жартиери. Химическите дразнения на уретера могат да се избегнат, като не се употребява парфюмирана козметика, съдържаща синтетични оцветители. Жените, предразположени към инфекции, трябва да заменят противозачатъчните хапчета с диафрагми, с презервативи или цервикални тапи, за да избегнат бъдеща инфекция.
	Страдащите от инфекция на отделителните пътища, причинена или усложнена от проблеми на гръбнака, трябва да потърсят съвет на остеопат или мануален терапевт.
	Приемането на седем-осем чаши вода на ден може да разреди урината и да намали развитието на бактериите. Уринирането трябва да се стимулира, защото освобождава организма от вредни бактерии. Жените, пренебрегващи нуждата от уриниране, са подложени на по-голям риск от инфекции. Особено важно е уринирането след полов акт, за да се отстранят бактериите, навлезли в уретера. По тези причини не е желателно да се уринира преди полов акт. И още, пиенето на чаша вода преди акта увеличава съдържанието на пикочния мехур и дава възможност да бъдат отстранени повече бактерии при последвалото уриниране. Ако страдате от постоянни инфекции, може да почиствате влагалището с директна струя вода от душа преди акт. Тази техника отстранява значително количество от вагиналните бактерии, намалявайки по този начин количеството бактерии, които могат да се пренесат върху уретера.
	Трябва да се избягва прекомерната консумация на чай, кафе, алкохол и газирани напитки. Ограничете консумацията на червено месо, млечни продукти, цитрусови плодове и миди. Продължителното действие на тези храни повишава киселинността и предизвиква бактериални инфекции. Както казахме по-горе, киселите храни и напитки биха могли да помогнат в някои случаи, но само когато са изострени симптомите. Дългата им употреба може да доведе до обратни въздействия и затова трябва да се изключи.


>>>	Преглед на леченията

	Конвенционалният медицински подход при лечението на уринарни инфекции обикновено включва антибиотици, които имат странични въздействия. В случаите на хронични инфекции може да се предпишат хормонална терапия и антидепресанти. Природните лечения представляват прекрасна алтернатива, но ако не действат, може да се използва слаб бактериостатичен антибиотик.
	Съществуват различни напитки и храни, облекчаващи неразположенията. В това число влизат сокът от червена боровинка и киселинните храни (само в случай на остра криза).
	Билките предотвратяват инфекциите и облекчават симптомите. Полезни са мечото грозде, хидрастисът, хвойната и чесънът.
	Упражненията стимулират кръвообращението и помагат за отстраняване на събралата се в пелвиса кръв. Полезни са упражненията с обратна стойка.
	Сред добавките, препоръчвани при уринарни инфекции, са витамините C, A и B{sub}6{/sub} и цинк.
	Препоръчват се седящите вани и горещите компреси.


>	Част втора
>	Лечения и споделен от пациентите опит
>>

	Съществуват много начини за лечението на едно заболяване. Този раздел описва различни нетоксични и толерантни лечения, позволяващи на тялото да се лекува само.
	Обикновено в книги като тази се представя главно мнението на учените и лекарите и се пренебрегна това на пациентите. Тук обаче са включени и разказите на пациентите, които хвърлят светлина върху ползата от съответните лечения. Ние намираме този подход за перспективен поради съдържащата се в него ценна информация.


>>	Акупунктура
>>>

	От хилядолетия насам акупунктурата се е използвала успешно за лечение на специфични заболявания, за облекчаване на болката и за подобряване на общото здравословно състояние. При това лечение се използват игли, тънки като косъм, които се поставят като меридиани. Точното разположение на точките се определя чрез диаграма на пулса. Иглите освобождават запушените канали и дават възможност на енергията да тече свободно към засегнатите участъци и да помага за оздравяването им. Макар и да не е панацея, иглотерапията има значителен ефект, когато се прилага съвместно с други лечения, като диета, билколечение и хомеопатия.


>>>	Разкази на пациенти

#	Кети, страдаща от сенна хрема
	Диагнозата алергия ми беше поставена за пръв път преди седем години. Страдах от алергия от началото на пролетта чак до есента. Стигна се дотам да си лягам с пречиствател на въздуха за през нощта. Първото нещо, което правех сутрин, бе да си взема лекарството. Бях напълно изтощена. Спях продължително и трудно издържах натоварването през деня. Последната година бях толкова опустошена физически, че реших — не мога да издържам повече! Особено след като алергологът каза, че с годините състоянието ми ще се влошава. Диагнозата не беше обнадеждаваща. Разбрах, че имам основно две възможности. Едната, да проведа лечение с противоалергични инжекции, а другата — да се подложа на иглотерапия. Реших да приема втората алтернатива.
	Като журналистка съм писала няколко статии за астмата и акупунктурата. Изследването, което проведох на тази тема, ми направи силно впечатление. Говорих с няколко иглотерапевти и разбрах, че трябва да започна терапията преди началото на алергичния сезон. Наложи се да изчакам до февруари.
	Когато отидох при иглотерапевта, първо обсъдихме кои са според мен причините за алергията. Той ме въведе във философията, която е основа на иглотерапията, и в идеята за енергийните нива в тялото. Иглотерапевтът каза, че повечето хора не реагират на полена, следователно причината, която предизвиква тези реакции на организма, е друга. Разбрах, че с енергийния поток в тялото ми нещо не е наред. Освен това лекарят ми обясни, че първо трябва да подреди енергията ми, а след това да отнеме негативната енергия.
	Това обяснение ми бе достатъчно и бях готова да започнем. При първата процедура той постави игла в лакътя ми. Не почувствах нищо. Когато атакува меридианната точка, усетих припламване на енергия, но за кратко — около десетина секунди. Бях изненадана и попитах: „Това ли е?“. Той ми отговори, че са се случили много повече неща, отколкото съм усетила. Когато си тръгнах, бях в приповдигнато настроение. Не знаех дали от възбуда, че съм направила нещо за себе си, или действително нещо се случи в организма ми. Докато стигна до къщи, бях напълно изтощена и реших да подремна.
	Следващата седмица отново посетих иглотерапевта и той изпълни процедурата по премахването на негативната енергия. Тя включваше много точки и бях доста напрегната, защото иглите останаха там по-дълго време. Помолих го да съкрати процедурата, защото е болезнена. Той обясни, че това всъщност не е болка, а усещане за напрежение. Стори ми се странно и казах: „Можеш да ми казваш каквото си искаш, но ме боли.“ Той прекрати процедурата и трябваше да я повторим.
	След това проведох серия от процедури, но не изпитах нищо подобно на онова напрежение. Усещах само припламване при влизането или излизането на иглата, но никога не се чувствах зле от това.
	Бях много изморена след първите три-четири процедури, но и това премина. Сега след терапия обикновено съм заредена с енергия.
	Отслабването на алергичните симптоми беше невероятно. Все още имаше някоя и друга алергична реакция, като зачервяване на очите от време на време главоболие. Но това по никакъв начин не можеше да се сравни с онова, което бях преживяла през последните пет години.
	За първи път от пет години насам пролетта ми доставя удоволствие. Не съм си давала сметка, че досега не съм се радвала на растящата трева и цъфтящите дървета и вместо да си казвам „Не са ли красиви?“, с нетърпение съм очаквала снега.

#	Джо, страдаща от алергия
	Алергиите, от които страдах от двадесетгодишна възраст, се влошаваха все повече и повече. Постепенно губех от теглото си. През повечето време чувствах физически студ, дори и при летните горещини. Различните храни ме притесняваха все повече. Тялото ми притежаваше странна миризма, която се появяваше и изчезваше и беше неприятна и за мен, и за околните. Страдах от безпричинен страх, несъответстващ на обстоятелствата. Мисълта ми бе замъглени и трябваше да се концентрирам, за да си върша работата.
	Ходих при много лекари и хиротерапевти, но те ми помогнаха много малко. Накрая попаднах на лекарка, която каза, че имам сигнали за някои заболявания, но не знае как да ми помогне. Предложи ми да опитам друг тип лечение, тъй като много от пациентите й са намерили облекчение от алтернативната медицина. В края на 1993 г. реших да се подложа на иглотерапия.
	Това е най-голямото подобрение, което съм почувствала през последните 15 години. Спокойна съм. Мисля по-добре. Притежавам това, което смятам за отлично енергийно ниво. Нямам повече безсмислени страхове. И виждам голяма промяна.
	Абсолютно съм убедена, че състоянието ми не е психоматично и че терапията не беше плацебо. Водих дневници, в които описвах състоянието си — какво съм правила, с какво съм се хранила всеки ден, каква е била реакцията на организма ми и колко много съм страдала от алергията си. Имам инженерно и компютърно образование, а и съм много аналитична. От този момент престанах да водя дневник, защото състоянието ми се подобри значително. Без съмнение съм по-добре.

#	Джоан: кожни проблеми и кандида
	Страдах от ужасно тежка алергия, която предизвикваше обриви по цялото ми тяло. Това продължи няколко години. Опитах всякакви лечения. Акупунктурата и китайските билки бяха единственото, което ми помогна. Посещавах моя иглотерапевт по-малко от година. Кожните ми обриви изчезнаха и повече не се появиха.
	Все още се подлагам на процедури, но вече не е необходимо да са всяка седмица. Сега само се поддържам здрава, енергична и уравновесена.
	Цената не е висока. Другите лечения, които опитах, бяха далеч по-скъпи… Не е необходимо да си задавам въпроса дали действа иглотерапията, защото резултатите са повече от показателни, след като алергията и кандидозата изчезнаха напълно.

#	Мишел, страдаща от тумор на хипофизата
	След като ми бе поставена диагноза, лекарят препоръча операция. Оперирах се, но пиех и билки. Свързвам липсата на каквито и да е странични въздействия от операцията с билките, които приемах. Не получих диабета, предсказван ми от лекаря, нито ми се наложи да приемам цял живот хормони.
	Все още изпитвах обаче остатъчен хормонален дискомфорт. През по-голямата част от времето се чувствах изморена, не можех да спя добре през нощта, спеше ми се през деня. Това беше трудно, защото дъщеря ми тогава беше двегодишна. Бях все още с наднормено тегло, при наличието на аденома наддадох 13,5 кг за 3 седмици. Все още бях доста окосмена вследствие на заболяването.
	След известно време открих лекар, практикуващ иглотерапия. Изглежда, това ми помогна да възстановя равновесието си. Той ми препоръча билки и хомеопатични лекарства заедно с иглотерапията. Тези лечения, взети заедно, помогнаха за облекчаване на симптомите ми. Отслабнах и в резултат на това тялото ми изглеждаше и се чувстваше по-добре. Освен това бях и по-енергична. Когато хванех настинка или грип, се възстановявах много бързо, обикновено за един ден. Акупунктурата ми помогна емоционално. При случаи на смърт или други неприятности в семейството тя ми помагаше да се успокоя. Посещавам и съпругата на моя лекар, която дава частни уроци по медитация и йога. Едно от нещата, които научих, е, че човек е не само тяло, но и психика и дух. Когато съсредоточите вниманието си върху тези три сфери, увеличавате възможността за оздравяване, радост и растеж.
	Акупунктурата помогна на цялото ми семейство. Съпругът ми получи херния и му бе предложена незабавна операция. Вместо това обаче той отиде при иглотерапевт и се лекува с помощта на билки, в резултат на което нуждата от операция отпадна. Акупунктурата и билките помогнаха и на дъщеря ми, когато тестът й за туберкулоза се оказа положителен. Докторите й предписаха антибиотично лечение. Бяхме силно обезпокоени. Заведох я при иглотерапевт и хомеопат. Правехме изследвания на всеки 6 месеца, за да сме сигурни, че туберкулозата й не се е активирала.
	Смятам, че иглотерапията ми помогна на две нива. Първо, с профилактичното си действие, защото не изпитах страничните въздействия, които се очакват при моето заболяване — проблеми със сърцето, бъбреците и черния дроб. Струва ми се, че ми помогна и за някои хронични заболявания. Например, когато получих криза, не взех никакво лекарство. Акупунктурата ми помогна. Следователно тя облекчава както хронични заболявания, така и кризисни състояния.

#	Максин, страдащ от проблеми с кожата
	Всичко започна със сърбеж на стъпалото. На пръв поглед не се забелязваше нищо и въпреки това той продължаваше. Разбирах дълбочината на промените, пред които се намирах. Един от съучениците ми препоръча акупунктура. Отначало започнах с билколечение, защото се страхувах от иглите. Но веднъж лекарят ми каза, че те действат значително по-бързо, ако се прилага и иглотерапия. След първия сеанс престанах да се страхувам. Симптомите изчезнаха за един месец.
	Продължих със сеансите, за да се справя с хроничните си проблеми, в основата си свързани с болката. До този момент никога не ми бе хрумвало да опитам с акупунктура. Но след като се запознах по-добре с нея, реших, че ще е полезно да опитам. И така, тази идея се разви от относително повърхностното усещане, че мога да бъда нещо повече от това, което съм в действителност. Тя ми помогна да се справя с всичките компромиси, които бях направил през годините.
	В миналото всяка малка промяна или травма ми причиняваше доста безпокойство. Едно от нещата, които научих, е как да се справям по-леко със сътресенията. Мога да реагирам с радост или безпокойство и сравнително лесно да се върна в неутрално състояние.
	Твърдо съм убеден, че болестта много често е резултат от неправилен избор. Следователно за мен има реален смисъл идеята за медицинска система, работеща върху цялостната личност, състояща се от дух, тяло и интелект. Винаги съм чувствал, че западната медицина е готова да даде антибиотици или да отстрани даден симптом, без да се интересува от ролята на симптома в цялостната картина.
	Смятам, че акупунктурата е преди всичко профилактична медицина. И, второ, че прави много по-добро качеството на живота.

#	Рут, страдаща от гъбична инфекция
	Бях доста зле и се наложи да отида при лекар. Направиха ми подробно изследване на кръвта и се оказа, че страдам от гъбички. След това се обърнах към иглотерапевт. След три месеца отново направих изследвания. Оказа се, че гъбичките са изчезнали. Наистина, лекарят беше изненадан, че иглотерапията е излекувала проблема в комбинация с билколечение.
	Ходих на иглотерапевтични процедури около година и половина. Открих, че това лечение ми помага и за други неща. Станах значително по-силна и по-спокойна и се справях по-добре с проблемите си. С една дума, отново станах това, което бях. Открих, че акупунктурата стимулира имунната система. Имам две малки деца и склонността да приемам всеки вирус около себе си. Сега, когато хвана нещо, то преминава бързо. Тялото ми определено е по-защитено.

#	Лорен, страдаща от хепатит A
	Един ден се изплаших много, когато видях в тоалетната, че урината ми е оранжева. Повиках лекар и той ми постави диагнозата „хепатит“. Тя се потвърди от изследването на кръвта. Нямаше какво да правя, освен да чакам да ми мине. След няколко месеца лошото вече беше отминало, но чернодробните ми ензими не възвърнаха нивата си. Настроението ми се променяше ужасно и не можех да се справя с това.
	Реших да се обърна към иглотерапевт и билколечител, използващ китайски билки. След първия сеанс настроението ми се стабилизира. Това бе такова облекчение! Обясниха ми, че подобни неща се случват през определени периоди и че след няколко месеца ензимите ще влязат в нормата, както и стана.
	Положително считам това за вид лечение. След акупунктурата усещам облекчение под дясното ребро, на мястото на черния дроб. Също така пия доста билки за пречистване на черния дроб вечер преди лягане, след което преминавам на билки, които да го поддържат.
	Акупунктурата в комбинация с билколечение и диета ме излекува от хепатит. Сега съм в абсолютно нормално състояние.

#	Дона, страдаща от болка (шипове)
	Преди две години получих силна болка в лявото рамо. Не мога да ви опиша колко зле се чувствах. Не можех да правя нищо. Не можех да спя, да ям… Не знаех нищо друго освен болката.
	Минаха няколко дни, преди да се обърна към лекар. Направиха ми рентгенова снимка и се установи, че имам калциеви наслагания в рамото, които притискат нерва. Лекарят каза, че трябва да се направи операция, която ще възстанови част от движенията на ръката. Консултирах се и с други лекари. Общото мнение бе, че няма друг начин.
	За щастие дадоха ми името на един иглотерапевт. Обадих му се и той каза, че може да помогне. Когато отидох при него, бях почти превита на две от болка. Лечението се състоеше в поставянето ми няколко игли в рамото ми, ръката, стъпалото и на други места по тялото. Тръгнах си с болка, намаляла с осемдесет процента.
	Това лечение не беше просто упойка и бе насочено към причината. Веднъж в седмицата ходех на процедури. Това продължи общо 4–5 пъти. Между процедурите забелязах, че състоянието ми бавно, но стабилно се подобрява. Оттогава изминаха две години и аз се чувствам добре както никога.


>>	Техниката „Александър“
>>>

	През ХІХ век актьорът Федерик Александър, опитвайки се да превъзмогне физически проблем, нелечим от лекарите, създал техниката „Александър“. Проблемът се състоял в това, че Александър губел гласа си винаги, когато изпълнявал дълъг монолог. След заключението на няколко лекари, че няма физическо нарушение, Александър решил, че проблемът му се дължи навярно на неговата стойка. Тогава започнал да се наблюдава в тройно огледало, докато изпълнявал ролята си. Забелязал, че носът и брадичката му се повдигат така, че притискат задната част на шията, което спира въздуха. Забелязал също, че при повдигането на гърдите и притискането на долната част на гърба назад се стеснява гърбът и се освобождава диафрагмата. Самонаблюдението продължило 11 години и през това време Александър открил по-естествен начин за разполагане на тялото в пространството.
	Той създал система, при която в движението участвала цялостната личност, а не само тялото. Техниката му разглежда по-специално връзката между главата и гръбначния стълб. Когато главата не е в равновесие с гърба, следват отрицателни последици — оказва се прекалено силен натиск върху вътрешните органи и се наблюдава взаимодействие с дишането, защото диафрагмата не е достатъчно свободна, за да се движи.
	Техниката „Александър“ помага на хората да преоткрият естественото си състояние и баланс. С помощта на прости инструкции учениците му се докосват до умения, които са имали като деца, но са забравили впоследствие. Запознават се с начина на движение, след което се освобождават от неправилните пози и създават нови, които да отговарят на центъра на тежестта.
	Техниката „Александър“ е физиологично, психично и неврологично обучение. Някои хора смятат, че притежава и духовни качества, защото е необходимо огромно доверие, за да се откажеш от стария си начин на седене и стоене и да преминеш към друг.


>>>	Разкази на пациенти

#	Мим: травма на гърба
	Изучавах техниката „Александър“ 20 години. Когато започнах, бях родила дете и се борех с умората. Техниката много ми помогна след като нараних гърба си.
	Когато започнах, бях в началото на тридесетте. Имах нужда от помощ, за да работя изправена дълго време. Днес, 20 години по-късно, тази техника ми помага да работя добре и да се чувствам силна. Тя представлява постигане на равновесие. Колкото по-добре овладявате техниката, а това може да направи всеки, толкова по-лесно научавате какво да правите в ежедневието, за да изпитвате по-малко напрежение и по-добро равновесие.


>>	Приложна кинезиология*
	[* Мануално мускулно тестуване — Бел.пр.]
>>>

	През 1960 г., лекарят хиротерапевт д-р Джордж Гудхарт открил практиката на приложната кинезиология, като наблюдавал мускулите, отговарящи на специфичните органи. Приложната кинезиология е система за диагностика, използваща мускулите на ръцете за определяне на нарушението на дейността на различни органи в тялото. Техниката не замества конвенционалните форми на изследване и може да се използва паралелно със стандартните процедури, като рентгенови лъчи и изследване на кръвта. Тя е особено ценна, когато пациентът има симптоми, които не може да се определят чрез конвенционални изследвания. Приложната кинезиология се използва за лечение на проблем в ранен стадий или в случаите, когато конвенционалната медицина не може да се справи, например при хронична умора или заболявания от околната среда.
	Освен изпитването на мускулите на ръката, за да се определи слабостта на даден орган, терапевтът може да постави определени храни, витамини, минерални вещества, билки или хомеопатични лекарства под езика и да изпита силата на мускулите. Внезапното подобрение показва, че лекарството може да помогне. И обратно, слабостта показва, че то няма да действа. Приложната кинезиология се използва и за изследване на ефикасността от други толерантни терапии, в това число акупунктура, биологична обратна връзка и мануална терапия.


>>>	Разкази на пациенти

#	Ели, страдаща от екологично заболяване
	Мислех, че съм болна от хронична умора или лаймска болест. Бях винаги изморена и депресирана и не можех да се справя с живота си. Когато се подложих на лечението, ме боляха ставите, имах проблеми с храносмилането и депресия. Ходих при различни лекари, защото бях убедена, че нещо не е наред. Посетих много традиционни лекари, които ми казаха, че изследванията са добри и всичко е наред. Те твърдяха, че проблемът е в главата ми. Но аз наистина бях в лоша форма. Чувствах се недоволна и отчаяна.
	Чух за д-р Силверман в кварталната аптека. Говорих с някои от пациентите му, които ми казаха, че са страдали от хронична умора или от вируса на Ипщайн-Бар и че д-р Силверман им е помогнал. Срещнах се с него, защото се чувствах все по-зле.
	Д-р Силверман имаше холистичен и екологичен подход. Отначало го посещавах два пъти в седмицата в продължение на два-три месеца и той ми правеше мускулно тестуване. Всеки път носех 10–12 храни, които той изпитваше дали подсилват или отслабват моето тяло. Ако храните ми действаха отслабващо, трябваше да ги отстраня от диетата си. Освен това ме съветваше да нося от всички продукти, които използвам — кремове за лице, дезодоранти и др., които също тестуваше. Той провери водата за пиене и ме посъветва да не пия чешмяна вода, а само добре филтрирана. Това ми подейства добре, защото в организма от чешмяната вода се натрупват токсични метали. Другото, което научих, бе, че храносмилането ми е много лошо и не дава възможност на храната да се усвоява правилно.
	Хомеопатичните лекарства ми подействаха много добре. Те помагат за извличане на металите от организма и подобряват усвояването на храната. След няколко седмици започнах да чувствам подобрение, което повдигна духа ми, защото вече бях загубила надежда, че някой може да ми помогне. С д-р Силверман се чувствах все по-уверена и животът ми се подобряваше.
	Едно от най-важните неща, които прави д-р Силверман, според мен е, че посещава дома на пациента, оглежда околната среда и извършва мускулно мануално тестуване в тази среда. Постелката пред леглото ви, възглавницата, на която спите, или юрганът, с който се завивате, могат да отделят токсични изпарения и да влияят на здравето ви. Не забравяйте, че прекарвате в спалнята си 12 часа на ден и ако заобикалящата ви среда ви вреди, това сериозно може да рефлектира върху здравето ви. Д-р Силверман ми помогна да се справя и с това.
	Започнах да се подобрявам все повече и повече и сега се чувствам в добро здраве. Ако почувствам, че спя малко по каквато и да е причина, отивам да се настроя. Ако започна да използвам нов продукт, д-р Силверман го проверява и определя кой е добър и кой не. Просто усещам, че съм много, много по-добре. Сега съм много по-позитивно настроена. Гледам на света по динамичен начин това е прекрасно. По-енергична съм, не ме болят повече ставите, храносмилането ми е по-добро и подобрението е цялостно.

#	Елани, страдаща от хронична болка и лаймска болест
	Хроничната болка ме притеснява от много години. Започна, когато бях на 17 години. Сега съм на 47, следователно 30 години. Много години изминаха в ходене при различни лекари. Те правеха традиционните неща — рентгенови снимки и лабораторни изследвания. И всичко винаги излизаше отрицателно. Така минаваха годините, без да разбера какво не ми е на ред. Преди пет години отидох на ревматолог. След като отхвърли всичко останало, той постави диагнозата „Фибромиалгия“. Предписа ми цял списък с медикаменти. Приемах много лекарства, но те не ми помагаха особено. Някъде преди четири години започнах да развивам и нови симптоми, различни от общата болка. Главоболието и нарушенията на съня започнаха да се появяват едно след друго. Лекарят ми заподозря, че може да съм болна от лаймска болест, но изследването беше отрицателно. Продължихме с лечението на фибромиалгията.
	През януари тази година аптекарят се притесни от количеството лекарства, които приемах. Те наистина не оказваха някакъв особен ефект. Разказа ми, че е присъствал на една от лекциите на д-р Силверман и там се е споменало за фибромиалгия. Отидохме на една от лекциите му. Повечето от нещата, за които се говореше там, ми бяха непознати, например кинезиология и хомеопатични лекарства. Д-р Силверман направи демонстрация на лекцията и това ме убеди, че има някакви шансове и за мен.
	Записах си час за същия ден и започнах да посещавам д-р Силверман два пъти седмично. След няколко седмици той ми напомни, че един отрицателен резултат от изследване не значи, че не съм болна от лаймска болест. Аз наистина имах класическите симптоми на това заболяване. Затова решихме да направим още едно изследване. Този път то се оказа положително.
	Сега се лекувам от лаймска болест и продължавам да посещавам д-р Силверман два пъти седмично. При всяко посещение нося по 10 неща за изследване. Той определя как те действат върху организма ми. Приемам хранителни добавки за възстановяване на костното вещество и тъканите, за артрита и болките в мускулите и за дезинтоксикацията на черния дроб. Също така пия мултивитамини и минерални добавки. Всеки ден изпълнявам аеробични упражнения, които, изглежда, доста ми помагат за преодоляване на болката. Мина месец, откакто се лекувам от лаймска болест с доксициклин, и продължавам да се чувствам все по-добре. В сравнение със състоянието, в което се намирах, преди да срещна д-р Силверман, изпитвам по-малко болка и по-малко симптоми. Най-радостното е, че нарасна нивото ми на енергичност. Бях свикнала да се чувствам отпаднала целия ден. Сега ставам и изживявам всеки нов ден поновому. Очаквам, че ако продължа със сеансите, ще се чувствам още по-добре.


>>	Ароматотерапия

	Ароматотерапията е прилагане на ароматни масла за здравни цели. Ароматните масла са етерна материя, което значи, че те могат да се изпаряват. Нека дадем пример с листото от мента, откъснато направо от градината. Стиснете го и го помиришете. Това е ароматът на етеричното масло. Тези масла се различават от олиото за готвене, което не се изпарява.
	От векове ароматотерапията е била част от различните цивилизации. Древните египтяни, считани за родоначалници на медицината, ценели ароматните масла и ги включвали в религиозните ритуали — основа на културата им. Маслата са били ценени и в ежедневието им заради ползата при лечението на емоционални и физически страдания, като диабет, рак, язва и депресия. Древните гърци и римляни също са уважавали тази терапия. През І век гръцкият лекар Диоскоридес възхвалява есенцията от лук заради диуретичните и тонизиращите й свойства и ефикасността й срещу инфекции. За щастие до днес са запазени хиляди рецепти за растителни масла. Тази терапия се използва широко във Франция, където много лекари не прибягват до употребата на антибиотици, а вместо това използват ароматни субстанции.
	Изследванията потвърждават предимствата на ароматните масла пред антибиотиците. Първо, пациентът не си изработва имунитет срещу маслата. Те действат ефикасно продължително време. Второ, те не притежават отрицателни странични въздействия. Трето, ароматните вещества успешно лекуват много заболявания, с които медикаментите не могат да се справят.
	Ароматните вещества са леснодостъпни и приятни за експериментиране. Въпреки това е необходимо при тяхното използване да се спазват някои условия.
	Използвайте само чисти естествени масла.
	Използвайте ги умерено. Те са висококонцентрирани силни субстанции.
	Научете се да ги употребявате правилно. Някои от тях трябва да се приемат вътрешно, а други — външно, трети просто да се разпръснат из стаята. Макар да са безвредни, някои от маслата са противопоказни за определени заболявания. Добре е да се започне ароматотерапия под ръководството на ароматотерапевт или друг терапевт, добре запознат с тази материя.


>>	Аюрведа
>>>

	Тази медицинска терапия се използва от хилядолетия в Индия, а напоследък печели популярност и в Съединените щати с помощта на лекциите и бестселърите на Дъйпак Чопра. Аюрведа означава наука за живота. Тя използва различни средства, билки, диети, упражнения, ароматотерапия, масажи за преодоляване на заболяванията и за подобряване на общото здраве. Болестите се третират като нарушение на равновесието на елементите земя, въздух, огън и вода и се правят специфични препоръки според индивидуалната конструкция. Пациентите се класират като един от трите типа — пита, вата и кафа. Типът пита е изключително емоционален, вата — неуморен, а хората тип кафа са склонни към летаргия. Лечението свързано с коригиране на равновесието при тези три типа. Аюрведа е не само медицина, но и познание за това как да живеем правилно за постигане на оптимално здраве и дълголетие.


>>>	Разкази на пациенти

#	Лавон, страдаща от идиопатична белодробна фиброза и фибромиалгия
	Седем години посещавах различни лекари и те все още се опитват да ми поставят диагноза с помощта на изследвания. Всичко зависи от изследванията, твърдяха те. Ако може да се намери такова изследване, на базата на което да се постави диагноза, това ще е твоята диагноза. Това е дълъг процес. Чака се по шест седмици тук и шест седмици там. Бях зле и започнах да ликвидирам бизнеса си. Не можех да работя повече и виждах как лекарите гледат на мен като на нещо маловажно. Предписаха ми „Прозак“. Не е необходимо да казвам, че бях в депресия, защото преди можех да работя по 70 часа на седмица, а сега ми бе трудно да се изкъпя и облека за по-малко от два часа.
	Един ден в книжарницата видях книгата „Идеалното здраве“ на д-р Чопра. Прочетох я и ми се стори интересна. Пробвах с една от препоръките, сварих корени от джинджифил и открих, че те премахват слузта. Почудих се с какво още би могла да ми помогне аюрведа. След три-четири месеца посетих клиниката „Ланкастър“. Там предлагат много интересна програма за прочистване на токсините, натупани в организма. Системата се прилага според сезона и времето на деня. Действа се основно с природни средства, отколкото с хапчета.
	Баща ми също беше болен. За лекарства му бяха необходими 500 долара месечно. Усещах, че няма да мога да издържа повече. Наистина, имах нужда сто процента от физическите си сили. И открих, че това може да се постигне с аюрведа.
	Когато се върнах от „Ланкастър“, в течение на два месеца започнах да забелязвам промени. След четири месеца отидох във Феърфийлд, Айова, и постъпих в клиниката за още една седмица. Препоръчаха ми да постъпвам там два пъти годишно, но първата година се нуждаех от три пъти.
	Целият смисъл на аюрведа се свежда до храносмилателната система. Ако тя не функционира правилно, тялото се разболява. Това е особено важно. Каква храна давате на тялото си, е от жизнено значение. Важен е режимът — основното хранене трябва да се състои между единадесет и четиринадесет часа.
	Първото нещо, което научих за медитацията е, че била много полезна. Мисълта е необходимата позитивна сила в живота. Това е, което учудва медицината.
	Аюрведа предписва много комбинации от индийски билки. Ядат се пресни листа от босилек три пъти дневно и това помага за поддържането на равновесието в организма. Прах от сладник и корени от джинджифил, сварени заедно, също предпазват от образуването на много слуз. Преди това използвах алое, което препоръчвам горещо.
	Аюрведа балансира елементите в тялото. Веднъж балансирани, те ви помагат да се чувствате добре. В аюрведа всъщност не се говори за фиброзис или фибромиалгия, защото това са симптоми на организма.
	Лекарите от клиниката бяха много внимателни и ми се обаждаха, за да проверят как съм, нещо, което конвенционалният лекар никога не би направил.

#	Бема, страдащ от повишаване на енергията
	Бях спортен състезател в колежа и исках да продължа да играя баскетбол и футбол и да тренирам вдигане на тежести. Разбира се, работех на пълно работно време в Ню Йорк и за да продължиш да спортуваш в тази ситуация, е необходима доста енергия. От 1970 г. съм вегетарианец и също оттогава се занимавам с медитиране. Това отговаря на интереса ми към природосъобразната храна и медитацията и ми дава достатъчно енергия, за да продължа да спортувам. Не съм болен, но използвам спорта за трениране.
	Терапията се състои основно от билки и естествени храни. Отивате в аюрведически магазин и си купувате подходящите билки. Те се „опитват“ да възстановят баланса ви въз основа на вашата конструкция. Отидох на интервю, където ме разпитваха за различните храни, с които се храня, за енергията ми и за други неща, след което ми предписваха билки според спецификата ми. Билките повишиха нивото на енергията, която изразходвах в спорта и в работата.

#	Мат, страдащ от псориазис
	Страдах от тежка форма на псориазис, който започна през 1987 г. и достигна върха си през 1990 г. Деветдесет и девет процента от тялото ми бе покрито от заболяването. Това, което не беше зачервено и възпалено, беше бяло и се лющеше. Не можех да спя през нощта. Отидох при западни лекари, но те ми казаха, че заболяването е нелечимо.
	Тогава посетих лекар, практикуващ аюрведа. Запознах се с него чрез една приятелка, медицинска сестра. Според аюрведа няма нищо нелечимо. Просто някъде в организма има нарушение на равновесието. И така аз се опрях на тази древна медицина. И спечелих!
	Аюрведа казва — токсините излизат от тялото. Те не могат да намерят друг изход. Аюрведа държи на правилното храносмилане и правилното отделяне в организма. Лекарите аюрведисти ми препоръчаха специфична диета и специфична спортна и пречистваща програма.
	Аз съм израснал на месна диета — главно от месо и картофи. Не съм се докосвал до зеленчук до двадесетгодишна възраст. След това започнах да практикувам трансцендентална медитация. Това ми отне десет години и постепенно станах вегетарианец. Днес въобще не ям месо. Очевидно за моята конструкция това беше идеалното решение. Не можех да усвоявам веществата, намиращи се в месото, и те излизаха по кожата ми. Замених червеното месо с пилешко и риба за няколко години, консумирайки все по-малко и по-малко от тях.
	Според аюрведа съществуват три доминиращи типа телосложение (доши). Това са пита, вата и кафа. Аз съм предимно тип пита, която е гореща и влажна. И така, аз трябваше да избягвам храните е с доматено пюре, лук, чесън, нещо, което може да възпали червата и да рефлектира върху кожата. Придържайки се към концепцията, че това, което влезе, трябва и да излезе от тялото, започнах да приемам все по-малко от това, което вреди на тялото, и преминах към пречистващи техники.
	Един ден, събуждайки се, открих, че осемдесет процента от псориазиса ми е изчезнал толкова бързо, колкото беше дошъл. Невероятно! Няма защо да ме убеждават в силата на аюрведа. Аз вече съм твърд неин привърженик.

#	Хъбърт, страдащ от хронично заболяване
	Подложих се на много други терапии. Опитах акупунктура и западна медицина. Не можаха да открият нещо, което да не ми е наред. Страдах от ужасна сенна хрема, но боледувах едно след друго от настинка. Шест месеца в годината бях болен. Чувствах се отпуснати не можех да направя нищо за преодоляване на това състояние.
	Един мой приятел отиде при Раж в Айова и постигна чудесни резултати. Холестеролът му спадна с 50 единици за седем дни. Той ми препоръча да отида. Бях толкова отчаян, че се съгласявах с всичко.
	Беше наистина невероятно. Не съм се разболявал нито веднъж вече две години. Това е доста успокояващо.
	Промених малко начина си на хранене, но не толкова, колкото някои други хора. Това, мисля, зависи от човека. Всичко, което мога да кажа, е, че тази техника действа. Научих за циклите на почивка и активност. Бях свикнал да живея като нощна птица, която стои будна по цяла нощ. Рисувах и работех през цялото това време. Сега си лягам преди десет. За моята физиология наистина е важно да се наспя. Също така медитирам, нещо което не съм правел преди. Най-обилно се храня на обяд.
	Бих казал, че всеки трябва да започне от състоянието, в което се намира в момента. Пренастройвайте се бавно. Цялата философия изисква да сте внимателни и да правите всяко нещо с времето му. Не е нужна твърдост.
	Това, което се прави, е разблокирване. Терапевтите чувстват каква е причината, която предизвиква болестта, и каква е причината за блокирането. Масажират ви. Лягате на масата. Температурата в стаята е като тази на тялото. Масажът се прави с топло сусамово мляко при абсолютна тишина. Мисля, че промяната настъпва вследствие на комбинацията от процедурите, промяната в начина на хранене, приемането на някои витамини и воденето на природосъобразен начин на живот, спортуването и достатъчния сън. Не е изобщо трудно. Това е съвсем естествен процес.

#	Шарън, страдаща от вируса на Ипщайн-Бар и болки по време на менструация
	Разболявах се на всеки две седмици, докато разбрах, че причината за това е вирусът на Ипщайн-Бар. Имах тежки проблеми с менструацията. Конвенционалната медицина не ми помогна. Дори се подложих на лапароскопия, за да определя какво причинява всичко това. Нищо не бе открито. Също така имах синдром на раздразнените черва.
	Всичко това ме накара да търся алтернативни начини за лечение. Открих аюрведа на панаир на здравето и започнах да приемам един от нейните препарати, който ми помогна до голяма степен. Това ме накара да прочета книгата на д-р Чопра. Когато я прочетох, цялата му концепция ми се видя смислена. Реших да посещавам школа и да стана терапевт. Забелязах голям успех не само при мен, но и при повечето от пациентите ми, близките и приятелите.
	До този момент се хранех със сурови броколи и карфиол, но аюрведа ме научи, че това е лошо за мен, защото аз съм тип вата, въздушен тип, и това повишава въздуха. Разбрах още, че ако съм знаела това и ако съм готвела тези зеленчуци с храносмилателни билки и подправки, бих помогнала на храносмилателната си система. Кардамом, джинджифил, кориандър, копър — това са подправките, с които се научих да готвя и които помогнаха основно на храносмилателната ми система да работи по-добре.
	Вирусът на Ипщайн-Бар е свързан особено със стреса. Тук много ми помогна медитацията, която концентрира тялото и успокоява мисълта. Тя ви държи във връзка с по-висшето Аз. Ако отделяте време за медитация два пъти дневно по 15–20 минути, ще изпитате благотворното й влияние така, както и на йога, масажа и ароматотерапията.

#	Дейвид, поддържащ баланса на нервната си система
	Можете да направите много неща, за да поддържате в равновесие нервната си система. Тук влиза и режимът на хранене, лягане и ставане сутрин. Ставайки сутрин, следвам ежедневни правила. Едно от нещата, които трябва да се направят според аюрведа, е масажът с масло. Обикновено той трае от пет до десет минути. Това е първото нещо, което научих в аюрведическата клиника. Също така взимам билката калаш, която унищожава свободните радикали.
	Вероятно щях да се намирам под много по-голям стрес, ако не бяха медитациите, които правя всеки ден по два пъти. Това е част от профилактиката на аюрведа. Не боледувам от нещо особено, а изпитвам само известни дребни неразположения, които ме притесняват от време на време. Общо взето се смятам за здрав човек и бих искал да си остана такъв. Има много неща, които човек може да направи, за да запази здравето си, и аюрведа е едно от тях. Това е развиващ се процес.


>>	Биологична обратна връзка
>>>

	Техниката учи пациентите с различни проблеми, възникнали вследствие на стрес, на умението да релаксират. Тя използва инструменти за измерване на различни дейности на организма, като кръвно налягане, мускулно напрежение и активност на мозъчните вълни. Пациентът се учи как да разпознава различните физиологични състояния и как да отпуска мускулите на челото, шията и раменете. Пациентът се учи да прави разлика между напрежение и релаксация и как да релаксира. Биологичната обратна връзка се използва за облекчаване на болката и за лечение на много заболявания на високото кръвно налягане, безсънието и мигрената.


>>>	Разкази на пациенти

#	Джули за пациент с високо кръвно налягане и болки в долната част на гърба
	Работя с един пациент, който има високо кръвно налягане. Да се научиш на диафрагмено дишане и затопляне на ръцете, което означава да контролираш кръвоносната си система, е от съществено значение за понижаване на кръвното налягане. Важно е да прилагате тези умения в ситуациите, когато сте под напрежение.
	Имах доста работа с пациенти, страдащи от болка в долната част на гърба. Тя може да е следствие от катастрофа, работна травма или да се появи изведнъж. Болката в гърба се появява главно през деня и ви тласка постепенно към инвалидност. Много често, много по-често, отколкото си дават сметка хората, в болката има компонент на мускулно напрежение. Повечето лекари търсят наличие на дископатия или притискане на нерва. Много често болката е свързана с мускулно напрежение. И така, използвайки биологичната обратна връзка, можем да се научим как да отпускаме мускулите в областта на гърба, за да контролираме болката.
	Друг много интересен аспект на физиологията е, че можем да наблюдаваме с помощта на компютъризирана биологична обратна връзка дали пациентите възстановяват мускулите на гърба и дали използват симетрично мусилите си, когато се движат, стават или сядат.
	В много от случаите на мускулна болка напрежението на мускулите от едната страна е с 20, 40, 50 или 100% по-голямо от това на другата страна. Това, което правим, е да научим пациентите си нарочно да напрягат тази страна, която е по-отпусната. И когато се научат да го правят, намалява болката.

#	Афрайн, страдаща от силна мигрена
	Преди три години страдах от мигрена. И мога да кажа, че биологичната обратна връзка беше единственото нещо, което ми помогна.
	Занимавахме се много с техниката за затопляне на ръцете, за повърхностна електромиография и релаксация. Това, което научих, е, че цялото тяло реагира след години по определен начин. Биологична обратна връзка помага да управлявате неговата реакция. В моя случай реакцията е главоболие. Научих се, че не е задължително причината да е самата реакция. Като задържам реакциите си, мога да си помогна изключително добре.
	Когато започнах да практикувам тази техника, никак не бях добре. Нужни ми бяха много тренировки. Това отнема много време. Но нищо друго не можеше да ми помогне.
	Практикувам различни техники ежедневно. Имам касета със записани упражнения за релаксация. Подлагам се на хипнотерапия и индуцирано въображение. Лекувам се по метода на болницата в Ленокс хил и правя това всеки ден. Мисля, че си заслужава усилието, защото преди имах главоболие през цялото време. Не ме е боляло глава нито веднъж за две седмици, което е добро постижение за мен.


>>	Биологична стоматология
>>>

	Устата е входната врата към организма. Тя включва всяка част от общото ни здравословно състояние. Биостоматологията отчита този факт и се ръководи от философията „Не вреди!“. Тя се характеризира с особено внимание към стоматологичната дейност и използваните от нея материали и има за цел да удължи живота. Затова е важно да няма вредно въздействие.
	Една от най-големите грижи са металите, използвани за направа на пломбите. Повечето се състоят от амалгама, която съдържа висок процент живак. За тази цел се използват също никел и берилий. Това може да бъде вредно по няколко причини. Пациентът е чувствителен към тях и може да развие алергична реакция. Освен това металите освобождават йони, които вредят на организма. Те могат да потиснат имунната система, да стимулират прекомерно сърдечно-съдовата дейности да повлияят на нервната система, причинявайки различни неразположения. Също така може да се очакват нарушения на енергийния баланс от различните метали, като се създава ефект на батерията. Електричните токове, които се образуват, са много по-силни от нужните на тялото за предаване на нервния импулс. Впоследствие металите може да взаимодействат с акупунктурните меридиани в устата, които стигат до всеки орган, мускул, жлеза и тъкан в тялото. Биостоматолозите изследват влиянието на металите и препоръчват подмяна на биотолерантни материали. През последното десетилетие хиляди хора са избрали този път и съобщават за значително подобряване на здравето си.
	Обръща се внимание и на инфекциите, известни като бактериални джобове, които могат да се образуват под зъбите и да работят мълчаливо с години. Човек може изобщо да не подозира за присъствието им.
	Не само зъбите влияят на цялото тяло, но и здравето на организма. Зъболекарите със здравна ориентация съветват пациентите си да се хранят здравословно и да приемат допълнително витамини и минерали. Освен това пациентите се учат как да участват в здравословния процес и по този начин намалява нуждата им от стоматологична помощ.

>>>	Разкази на пациенти

#	Каша: живачно отравяне
	Сега съм на 40 години и съм в добро здраве. Така бях допреди пет години, до раждането на второто ми дете. Винаги ме болеше глава и се чувствах уморена независимо от това колко бях почивала. Започнах да развивам и други симптоми. Чувствах изтръпване и болка в краката, в ставите, раздразнение, депресия, загуба на паметта, безсъние. Имунната ми система беше слаба. Боледувах много от настинки и грип.
	През 1991 г. ми поставиха диагноза артрит, която не изглеждаше вярна. През 1992-ра един невропатолог каза, че вероятно страдам от синдром на хроничната умора. Изследванията за наличие на вируса на Ипщайн-Бар се оказаха положителни, а също, че имам понижена функция на надбъбречните жлези и ненормална чревна флора. Лекарите ми предписаха много витамини и добавки за имунната система и чревния тракт. Направиха ми се промивки на дебелото черво. Състоянието ми се подобри, но аз лично не се почувствах кой знае колко по-добре. Посещавах мануален терапевт заради ишиасната болка…
	След още една година, в края на 1993 г., се срещнах с д-р Чан в Манхатън. Той ме погледна в очите и каза, че вижда, много пръстени от токсични метали около ириса ми. Изследва ме с помощта на биоенергетиката, метод, регистриран от здравните власти, който измерва електричния фактор в организма с помощта на компютърен математичен анализ и оценява най-засегнатата част от тялото. Този тест също показа метално отравяне. И така д-р Чан откри основната причина за заболяването ми: живачно отравяне от амалгамата в пломбите по зъбите ми.
	Бях много изненадана. Не можех да повярвам, че проблемът ми се състои в това. Не знаех много по този въпрос, така че ми се наложи да почета доста. В началото на 1994 г. открих книгата на д-р Хъгинс от Колорадо „Всичко е в главата ви“. След това прехвърлих няколко бюлетина на фондацията за стоматология без отрови. Открих, че така наречените сребърни пломби се състоят от 50% живак и че този живак е по-токсичен от оловото, кадмия или арсеника. И обратно на твърденията на Американската стоматологична асоциация много от изследванията показват, че живакът не е стабилен в устата и може да мигрира към други части на тялото.
	През февруари 1994 г. открих холистичен стоматолог в Ориндж, Кънектикът. Той и персоналът му бяха страхотни. Бях изследвана с помощта на специално устройство, по-специално аку точките. Оказа се, че в тялото ми има големи количества метали. Направиха ми и стандартният тест за живак в урината. Той показа повишено съдържание на живак. Всичките ми живачни пломби трябваше да се сменят. Имах 11 зъба с големи пломби. Целите ми кътници бяха в метал.
	Преди да се пристъпи към този момент, бях поставена на диета, изключваща всякаква морска храна. Хранех се с храни, богати на сяра, главно с яйца и чесън. Сярата се свързва с живака и помага за отстраняването му. Използвах хранителни добавки, като храносмилателни ензими, коензим Q10, синьо-зелени водорасли и доста други неща, които можеха да ми помогнат да отстраня отровата.
	През април 1994 г. всичките ми пломби бяха извадени. По време на процеса бях поставена на система с витамин C.
	Не беше много неприятно и успях да се справя с това изпитание. Чувствах, че постъпвам правилно, махайки всичко това от устата си. Този факт ме поддържаше да продължавам.
	След изваждането на всичките метали от устата ми, проблемът с ишиаса изчезна. Разбрах, че пломбите могат да създават слаб електрически ток в тялото, който взаимодейства с нервната система. След втория сеанс, когато бяха извадени всичките пломби, почувствах как веднага изчезна и напрежението в крака ми.
	Три дни след това започнах да отстранявам отровите и имах нужда от пълна почивка. След две седмици изчезнаха и главоболието ми, и странният метален вкус в устата ми. Пиех много течности, за да изхвърля токсините. Урината ми стана тъмна, със странна миризма. Всичко това бе част от процеса на пречистване. Вярвах, че това е за мое добро. И наистина беше така.
	След около две седмици, събуждайки се една сутрин, установих, че се чувствам прекрасно. Не можех да повярвам. Нямах главоболие. Чувствах се ясна и изпълнена е енергия. Тялото не ме болеше. Беше просто прекрасно. След това проведох няколко сеанса за пречистване, повечето с продължителност от три до пет дни. Симптомите бяха същите. Имах главоболие и странен метален вкус в устата. След всеки цикъл на пречистване се чувствах все по-добре. Почувствах нов приток на сили.
	Днес, почти 14 месеца след махането на живака, се чувствам наистина великолепно — като на 18 години вместо на четиридесет. Не боледувам. Здравето и енергията ми са във взаимовръзка. Наистина мога да направя много. А колкото до добавките, все още приемам коензим Q10 по 60 мг дневно и синьо-зелени водорасли по 3 г на ден. Благодарна съм, че открих причината за заболяванията ми след почти петгодишно търсене.

#	Ерик: живачни пломби
	Запознах се с възможностите на алтернативната стоматология чрез Карлгън Фредерик. Той твърдеше, че според стоматолозите на Американската стоматологична асоциация единственото безопасно място за живака е устата. Запознах се и с другите алтернативи за лечение. Но да се намери холистичен зъболекар, не бе толкова лесно. Открих много зъболекари, които само обясняват, но не действат. С други думи, само изглеждаха холистични. Това беше един истински процес на обучение, в който събирах все повече информация. Открих, че предпочитам стоматолог със самостоятелен кабинет. Посещавах общи кабинети и ми се струва, че стоматолозите там поставят и икономическите резултати над интересите на пациентите.
	Открих най-накрая една зъболекарка на име Елмира Голдал. Веднага установихме добър контакт. Тя ми изложи възможностите и препоръките си, но ме остави аз да поема отговорност за избора, който да направя. Тя самата си направи труда да изучи програмата за лечение на Хъгинс. Отиде в Колорадо, за да научи повече за премахването на пломбите, и стриктно следваше терапията.
	Докато отстраняваше живачната амалгама от зъбите ми, предписа система с витамин C. Тя постави комбинирана пломба върху зъб, върху който имаше голяма живачна пломба. Предишният ми лекар настояваше да постави корона като единствена възможност. Комбинираната пломба прилегна много добре.
	Зъболекарката се оказа много внимателна със системата и дори не ми се наложи да приема новокаин. При предишния ми зъболекар винаги си излизах с рани покрай устата. Откакто се лекувам при д-р Голдал, не ми се е появила нито една рана.
	Най-общо казано, открих, че мога да се лекувам само при зъболекар, който ме уважава и който смята възможността да поемам отговорност за собственото си здраве за важна. Такъв зъболекар не налага мнението си, а оставя пациента си сам да вземе решение. Това изглежда е критичният фактор в случая. Ще завърша с това, че съм изключително доволен от резултатите, които постигнах.

#	Патриша, страдаща от пародонтоза
	По препоръка на моя стоматолог посетих специалист по зъбна хигиена. Той ми каза, че страдам от пародонтоза и ми предложи витамини и билки за изплакване и определена паста за зъби без захар. Показа ми как да почиствам зъбите си с конци, в това число и тези с коронки.
	По това време венците ми кървяха при всяко миене на зъбите. Имах лош дъх. Джобовете на венците бяха пълни с хранителни остатъци.
	Сега, когато почиствам зъбите си, венците кървят много рядко. Вече нямам лош дъх. Зная много неща за зъбната хигиена, които не съм знаела преди. Мисля, че зъболекарката, чиито услуги ползвах, е много добър специалист и наблюдавам големи подобрения в личната ми зъбна хигиена.

#	Пати, страдаща от кандидоза
	Години наред се лекувам по традиционния начин и имам много живак в устата си. Като дете ядях много сладки неща, които направиха кариеси. На 16 години ми умъртвиха за пръв път зъб, а след две години още един. Страдах десет години от хронична кандидоза и чувствителност към химикали заради слабата си имунна система.
	От две години се посещавам д-р Левин и той ми препоръча да се извади дренажът на кореновия канал, както и живакът. Преди осем месеца приключих с дренажа и сега съм в процес на премахване на живака. Трябва да ми се извадят още осем-девет пломби. Зная, че е полезно да приемам едновременно и витамин C венозно, но тъй като не мога да си го позволя в момента, приемам витамина перорално, а понякога и въгленови таблетки, за да абсорбират живака.
	Стоматологът ми е изключително съвестен. Самият той е страдал от кандида и познава много холистични лечения.
	След премахването на дренажа в кореновия канал се разкри инфекция в този участък от венеца. Щастлива съм, че го извадих. Прочетох много литература за недостатъците на дренажа и няма да допусна да ми сложат друг. Смятам, че това доведе до намаляване на имунната ми защита.

#	Марджъри, страдаща от проблеми със синусите, артрит, обриви и висок холестерол
	Над тридесет години страдах от алергии и обриви. Имах сенна хрема, изпадах в летаргия, имах хроничен артрит, а холестеролът ми бе висок.
	Един диетолог, който същевременно бе и лекар, ме постави на макробиотична диета преди пет години и половина. Това ми помогна много, но все още не можех да понасям определени храни. Отслабнах и не можах да си възстановя килограмите.
	Отидох при Шери Роджър от Сиракуза. Тя първа ми даде идеята да извадя живачната амалгама от устата си. Първоначалната ми реакция беше как е възможно нещо толкова обикновено и често да бъде проблем? Оставих нещата да се развиват от само себе си още няколко години.
	След една година и друг лекар ме посъветва да направя същото. Той ми препоръча да отида при д-р Брайнер. Смених живачните пломби с керамични. По същото време ми направиха изследвания за живачно отравяне. Измереното ниво бе 9, което с на границата с отравянето. Нормалната стойност е по-малка от 2.
	Едновременно ми бе направен електротест, за да се провери кои органи са засегнати от живака. Бе ми препоръчана терапията DMPS. Тя се използва за лечение на тежки отравяния. Предполагам, че свързва тежките метали и ги извежда от организма.
	И така, подложих се на тези процедури за отстраняване на живака и мога да твърдя, че никога не съм се чувствала по-добре. По-енергична съм, възстанових някои от килограмите си, мога да понасям повече храни.

#	Нанси: плеврит и пневмония
	Не знаех, че челюстта ми се е изхабила. Малко ми бе изтръпнало мястото, където ми бяха запълнили кореновия канал преди пет години. Само си помислих, че е това странно, но повече се задълбочих. Реших, че опасността се дължи на факта, че при отсъствието нерв не можеш да усещаш болка, а тя е естествен сигнал за нередности и по този начин се създава потенциална опасност.
	Редовно посещавах зъболекаря и си направих рентгенови снимки. Д-р Брайнер ми каза, че е налице голям проблем. Каналът е бил инфектиран и е унищожил челюстта. А аз през цялото време съм си мислила, че съм здрава. И така си записах час за отстраняване на дренажа — т.е. за изваждане на зъба.
	Преди да дойде време за прегледа, заболях от плеврит, който премина в пневмония. Наложи се да отложа часа си с няколко седмици. Два от кътниците ми бяха със запълнени коренови капали.
	Единият от тях бе възпален. Реших да извадя и двата. Защо да чакам и другият да заболее?
	Междувременно прочетох книга, в която се говореше за проблемите, свързани с кореновите канали. Тя ми отвори очите за същността на проблема. Очевидно бактериите са си били там през цялото време. Когато каналът е бил запълнен, той не е бил напълно стерилен и така те са се размножавали на спокойствие. Предполага се, че те загиват от липса на кислород, вероятно мутират и се превръщат в анаеробни бактерии, които са неуловими, защото могат да се развиват навсякъде в тялото ви, без да знаете. Те обикновено поразяват най-слабия орган.
	И така, освободих и двата си коренови канала. Преди това д-р Брайнер ми беше казвал, че всеки зъб е свързан с определен вътрешен орган. Поводът да посетя д-р Брайнер беше хроничното главоболие, от което страдах. Бях чувала, че отстраняването на амалгамените пломби може да ми помогне. След приключване на манипулацията бях любопитна да разбера с какво са свързани точно тези зъби, по-точно двата долни десни кътника. Той разгледа схемата и каза: „Долните кътници са свързани със синусите и белите дробове.“
	Бях изумена. Не ми се мисли какво би се случило, ако бях посетила конвенционален зъболекар. Той вероятно щеше да се опита да спаси зъба, както постъпват обикновено зъболекарите. Щях да спечеля зъб, но да загубя здравето си. Щастлива съм, че открих д-р Брайнер.

#	Шери Додсън — Пъзис (зъболекар)за живачното отравяне
	Моят случай е свързан с отравяне на работното място. Работех в много стара стоматологична клиника. Там имаше живачно замърсяване пет пъти повече от нормалното. Живакът е без мирис и вкус и се абсорбира от дробовете и кожата незабелязано. Бях изложена на вредното му въздействието около шест години. Чувствах се зле. През това време посетих най-малко 10–15 лекари, които ме успокояваха, че просто съм преуморена — имах бебе и едновременно работех. Предписаха ми фенобарбитал и някои други лекарства.
	Вместо да следвам съветите им, които още от началото ми се сториха много погрешни, се зарових в медицинските книги и открих, че проявявам класическите симптоми на живачно отравяне. При едно изследване на въздуха в помещенията, в които работех, се оказа, че той е силно токсичен. Това наложи да се махнат килимите от пода, тъй като се предполагаше, че живакът е концентриран именно там.
	В продължение на 18 години се разболявах все повече и повече. Храносмилателните ми органи не функционираха добре. Положението ми се влошаваше, без да разбирам от какво. Не предполагах, че всичките ми проблеми идват от живака, докато през 1991 г. не ми се изясни всичко.
	Вече две години и половина бях на легло, нещо с имунната ми система не беше наред. Започнах да чета специализирана литература. Имах достъп до Конгресната библиотека, където можех да се запозная с изследванията, правени във връзка с вредното въздействие на живака в продължение на 30 години. Разбрах, че и двете ми деца са родени с живачно отравяне, тъй като тази отрова преминава в бебешкия организъм чрез плацентата и кърмата. В това отношение децата са много по-уязвими, отколкото възрастните.
	В подобна ситуация най-важното е да се отстранят екологичните замърсители. Аз направих точно това: престанах да пръскам градинката си с инсектициди, да използвам омекотители за пране, започнах да филтрирам водата за пиене и къпане. Филтрите на душа например абсорбират с тонове хлор, токсин, наслагващ се върху живака. Вече имах живачно отравяне и това натрупване щеше допълнително да влоши здравословното ми състояние.
	При една такава постановка на нещата човек, страдащ от живачно отравяне, има нужда преди всичко от помощта на лекар-натуропат, мануален терапевт, клиничен еколог, изобщо от специалист, който да е на „ти“ с проблема за токсините. Втората стъпка е да се възстанови нормалната функция на черния дроб, който спомага за очистването на организма от тях. Токсините се отлагат и в мастните клетки, както и във всички останали клетки на тялото.
	Подложих се на хелацио-терапия. След отстраняването на живачните пломби са необходими минимум 15 интравенозни процедури. Трябва да се приемат и много витамини и минерали, тъй като живакът ги „изсмуква“ от организма. Тези добавки от своя страна способстват за изхвърлянето му. Хлорелата, която е зелено водорасло, действа също така добре в тази посока. Подобно действие имат и аспержите.
	Сухата сауна, последвана от горещ душ, също дава добри резултати. Ако се изследва потта, отделена при тази процедура, ще се установи, че много от натрупаните в организма метали се изхвърлят заедно с нея. Много помагат и ваните със сода бикарбонат и магнезиева сол. Дозата е две чаши сода или английска сол на една вана с гореща вода.
	Ако не бях последвала алтернативната медицина, навярно днес нямаше да съм жива, поне така твърдят специалистите. Сега се чувствам сравнително добре, изследванията ми са положителни, въпреки че централната ми нервна система не е възстановена напълно от нанесените й поражения, което се изразява главно в изтръпване на ръцете и краката. Не зная дали способността ми да помня се е възстановила напълно, тъй като все още съм в процес на оздравяване.
	Съветвам всички, които са пострадали в една или друга степен, да се грижат за себе си, защото няма кой да го направи вместо тях. Лично аз се консултирах с 25 лекари и никой не взе проблема ми присърце.

#	Нанси, страдаща от главоболие
	Имах непоносимо главоболие, от вида, който те принуждава да легнеш. Струваше ми се, че е мигрена. Имах проблеми със зрението, прилошаваше ми. Отстраних живачните си пломби и главоболието ми понамаля, но все още имах пристъпи. След като освободих и кореновите си канали, то стана по-умерено, от вида, който се среща при всички.
	В началото получавах главоболие внезапно и силно. Мисля, че това беше следствие от чувствителността ми към промените в атмосферното налягане. През декември 1993-та, когато се заех с лечението си, зимата беше ужасна, с бурни североизточни ветрове. В Кънектикът, където живея, имаше 17 снежни бури. През цялата зима обаче нито веднъж не ме заболя глава.
	Това е феноменално, защото вече двадесет години получавам главоболие при по-ниско атмосферно налягане. Това е най-голямото подобрение на състоянието ми.

#	Флип, страдащ от пародонтоза
	Сега съм на 40 години. Още от малък посещавам редовно стоматолог. Той бе много симпатичен, но не обръщаше достатъчно внимание на състоянието на венците ми. Не му се сърдя, защото в онези времена никой не мислеше в действителност за това. След време той откри, че имам няколко джоба във венците и ме посъветва да се обърна към пародонтолог.
	Пародонтологът постави няколко малки иглички между зъбите, където имах джобове, и ми каза да дойда след няколко дни, за да постави диагноза.
	При следващия преглед той ми съобщи, че трябва да се подложа на операция, която ще струва 5000 долара. Нямах нито финансова възможност, нито желание да правя това. След това стоматологът добави, че преди да се пристъпи към операция, трябва да се запълни канала на един от зъбните корени. Съгласих се, без да знам за вредното въздействие.
	Отидох при друг стоматолог, който запълни канала много професионално. Казах му: „Препоръчаха ми операция. Можете ли да ме насочите към някой алтернативен стоматолог?“ Той ми даде адреса на една зъболекарка, която имаше кабинет недалеч. Силно е да се каже, че посещението ми при нея промени изцяло живота ми, но със сигурност ми помогна да преодолея много от здравословните проблеми, които имах.
	Първото, което ми препоръча тя, бе да очистя основно организма си. Показа ми как да трансформирам храненето и въобще хранителния си режим, което помага за очистването на организма и за засилването на имунната система. Това пък, от своя страна, помага за възстановяване на костното вещество и за подобряване състоянието на пародонтозата.
	Отнесох се с известна доза скептицизъм към всичко, но въпреки това пристъпих към лечението, което включваше нещо, за което не бях чувал до този момент — коензим Q10 и цялостен режим. Престанах да пия кафе и елиминирах млечните продукти от храната си. Започнах да приемам много минерални вещества и витамини, в това число много витамин C, биофлавоноиди, цинк, витамин B-комплекс и витамин E. За подпомагане на черния дроб всяка вечер пиех чаша вода със сока от половин лимон. Продължавам да го правя сега и не мога да отрека, че ми е доста приятно.
	След като приключих с очистването на организма, започнах да пия отвара от ехинацея, хидрастис и лют пипер и някои други билки. В началото тя ми се струваше доста горчива, след това свикнах, а след седмица вече бях на мнение, че това е най-вкусното нещо, което съм пил някога.
	Крайният резултат от това лечение, което продължи няколко години, беше, че костното вещество на зъбите престана да намалява, а венците повече не кървяха.
	Днес този начин на живот е ежедневие за мен. Когато съм подложен на стрес, веднага започвам да приемам витамин C или коензим Q10, защото знам, че той се отразява първо на венците ми. Това е моят опит, който исках да споделя с вас.

#	Карен за сърдечното заболяване на съпруга й, нейната клинична депресия и проблемите с менопаузата
	Всичко започна преди седем години. Дадоха ни препарат на аюрведа, продаван в нашата страна не съвсем легално, може да се каже. Предписваха го за лошо храносмилане, а ние не знаехме, че съдържа живак. Съпругът ми го приемаше за лошо храносмилане и усети промени в артериите. Симптомите бяха показателни. Пулсът му беше около 40, беше блед и му се повдигаше. Кръвното му налягане беше 50 на Бог знае колко. Приеха го в болница.
	Лекарите не разбираха защо има ниско кръвно. Беше на 32 години. Беше Коледа. И тъй като бях сърдечна медицинска сестра, ми позволиха да го взема вкъщи и да го наблюдавам. Знаете ли какво се бе случило?
	Едно от нещата, които решихме да преустановим, бе препаратът на аюрведа. Помолихме една приятелка да изследва съдържанието му и тя установи наличието на живак. Обичайно се използва в Индия, без да причинява проблеми, но на съпруга ми създаде проблем. Преустановихме лекарството и след няколко дни той възвърна от само себе си нормалното си артериално налягане. Бяхме помогнали на организма му да се пречисти с помощта на мануална терапия и това е всичко, което направихме.
	След две години кръвното му отново падна. И този път не знаехме какво го е предизвикало. Всичко бе значително по-сериозно. Назначиха му различни видове сърдечни медикаменти. Той реагираше лошо на лекарствата и аз наистина мислех, че ще умре. Беше ужасно. И така, той се лекуваше със силни сърдечни лекарства около четири години. А това му създаваше много трудности с червата. Разбрахме, че трябва да престанем с това лечение. Кардиологът се съгласи. Не му харесваше, но се съгласи и преустанови лечението на Гари.
	Гари се чувстваше добре около година и половина, след което налягането му отново се понижи. И отново симптоматично. Липса на енергия. Той се чувстваше изтощен само от вдигането на слушалката и едно ало. А беше само на 40 години и бяхме силно загрижени.
	Посетихме алтернативен лекар. Той работеше по начин, различен от този на конвенционалните лекари. Направи няколко тестове и откри, че наистина в организма на Гари се съдържа голямо количество живак. Предположи, че д-р Брайнер може да му помогне. Отидохме при д-р Брайнер направи няколко изследвания и реши, че може да отстрани живака. След терапията храносмилането се подобри. По-рано Гари не усвояваше магнезия или калция, необходими за сърдечната дейност, и смятаха, че за това е виновен живакът в червата му. За да съкратя разказа си, ще кажа, че това отне година от живота на Гари и дори малко повече. Той не приема вече сърдечни медикаменти.
	Девет месеца, след като видях как добре действа тази терапия, и аз направих същото. Имах проблеми с менопаузата, клинична депресия, която беше ужасна. Извадих живака от устата си и още на зъболекарския стол, депресията ми изчезна. Искам да кажа, че дори не съм си и мислила, че това може да стане. Казаха ми, че състоянието на червата ми ще се подобри, но не ми споменаха нищо за депресията. Изведнъж се почувствах толкова щастлива. Съпругът ми подобри състоянието на сърцето си, а аз на духа си.

#	Шарън, страдаща от проблеми със зъбите
	През последните осем години посетих няколко зъболекари, които ми обясниха, че имам стоматологичен проблем и джобовете под зъбите ми се задълбочават. Аз не знаех какво означава това, докато лекарят не ми обясни, че ако процесът продължи, костното вещество ще се разруши и изчезне. Дадох на зъболекарите да разберат, че ще се заема сам с лечението си. Те ми дадоха някои съвети, но за съжаление не се почувствах по-добре.
	През миналия месец предишният ми зъболекар, много симпатичен човек, каза, че няма какво друго да се предприеме освен операция. Обясних, че това ще е последното нещо, което ще предприема, и го помолих да ми предложи нещо друго. Той нямаше други предложения, но ми препоръча някои други стоматолози. Бях затруднен, защото имах чувството, че хората, които ми препоръча, също няма да предложат нещо друго освен операция.
	Разпитах и научих за един зъболекар в Бруклин. Започнах лечение при него по холистична програма. Първото основно нещо, което трябваше да се направи, беше премахването на амалгамата. Трудна скъпа операция, особено след като по същото време трябваше да се включи венозна система с витамин C. Реших все пак да го направя. Подложих се на седем или осем процедури. Освен това използвах и магнит за през нощта. Слагах магнити от двете страни на бузите си.
	След няколко дни отидох при зъболекаря и това, което се случи, беше много, много интересно. Изглежда, че клинично джобовете се бяха прибрали. Бяха станали по-плитки. Това е интересно, защото всички, които попитах, казваха, че не е възможно. Просто не може да се случи. Но на мен ми се случи.

#	Клер, страдаща от пародонтоза
	Страдах от доста време от пародонтоза. Един стоматолог преди 10–12 години ми каза, че е необходимо да се подложа на операция, за което не бях много ентусиазирана.
	Случайно открих Международната здравна стоматологична фондация. И понеже имах доста проблеми със зъбите, реших да отида. Така стигнах до Рестон, Вирджиния, където се помещаваше фондацията, и се запознах с д-р Кейс и д-р Уатс.
	Те взеха първо микробиологична проба от венците ми, която изследваха под микроскоп и в същото време прожектираха на широк екран. Това ми даде възможност да видя какво става в устата ми. Имаше много бактерии.
	Д-р Кейс ме научи да използвам паста от кислородна вода и сода за хляб. Той ми показа как да приготвям сама паста от мед и да я използвам два пъти дневно с малка четка.
	Освен това ми даде и швейцарски иригатор Propoise и ми каза да го използвам два пъти на ден, със солен разтвор или разреден перокис. Това, изглежда, подейства много, много добре. Тук, в Ню Йорк, стоматолозите ми казваха да не използвам иригатор, защото придвижва остатъците от храната под венците, но д-р Кейс се изсмя на това и каза, че няма нищо подобно. Иригаторът контролира бактериалната популация в устата.
	Използвах иригатор през последните 11 години и успях да поддържам зъбите и венците си. Имала съм проблеми периодично, но винаги съм контролирала нещата. Швейцарският иригатор не се продава в САЩ, но може да се намери в целия свят. Компанията „Колгейт“ произвежда иригатори в Хонконг, но те са копия на Щвейцарския иригатор. Те работят известно време, но доста често се повреждат.
	За последно видях д-р Резник в Ню Джърси, където е в борда на директорите на Стоматологичната здравна фондация. Чрез него получих последния модел швейцарски иригатори, наречен Hydrofloss. Той е с три различни наконечника. Обикновен наконечник, перинаконечник, който е с по-малък отвор и е в състояние да впръсне разтвора под венеца. А този, който използвам, се нарича хлорхексадин. Той е много ефикасен за контролиране на бактериите.
	Наистина е жалко, но изглежда, че обществото ни игнорира здравето на зъбите си, а това е доста голям проблем, защото човек не може да дъвче добре храната си без зъби. Лошо сдъвканата храна причинява лошо храносмилане и оттам всичките видове заболявания. Считам се за изключителна късметлийка, че успях да запазя зъбите си. Ако ви е необходима информация за Стоматологичната здравна фондация, телефонът е 7034718349 и 8000-368-3396.

#	Боб, страдащ от пародонтоза
	Пренебрегвах устата си, мислех за нея като за отделна кухина. Междувременно венците ми се оголиха и кървяха. Бях ужасен от цената на венечната операция.
	След няколко години на натрупване на все повече и повече умора, реших да открия факторите, водещи до влошаване на здравето ми. Посетих хомеопат и специалистка по стоматологична хигиена. Тя беше ужасена от това, което видя в устата ми. След няколко минути се засрамих от състоянието си и този срам ме предпази от пренебрегването на хигиената. Но този неин подход се оказа изключително полезен. Тя ме убеди, че състоянието ми може да се подобри и не е необходимо да се прибягва до операция на венците, ако спазвам програмата й. Звучеше по-добре от венечна операция.
	Изпълних основно цялата програма, припомних си старите навици, които така и не изградих като дете. Почиствах зъбите си сутрин и вечер. Тя ми показа как да го правя правилно. И тъй като старите навици не се променят за една нощ, имаше слаби отстъпления, но това, че я посещавах по няколко пъти възстановяваше основното. Звучи много примитивно, а така си и беше. Тя ми каза също така да изчетквам и езика си, защото представлява идеална среда за микробите и болестите по венците.
	Даде ми да си изплаквам устата с билкова отвара след почистване, след което преминах на програма с мултивитамини, калций, коензим Q10, бетакаротин и т.н. за подсилване на имунната система.
	Това беше разковничето. Необходими бяха две седмици, за да престанат да кървят венците ми, нещо, което продължаваше с години. Това само по себе си беше огромен стимул. Забелязах възстановяване на венците, което ми се стори като чудо. Но не беше чудо! За това, което ставаше, просто имаше предпоставки.

#	Анет: екстракция на среброто и амалгамата
	Преди всичко почувствах разлика в устата си. Тя е много по-чиста, което не е най-важното, но го забелязвам всеки ден. Истинското важно нещо бе, че за тези три години, не се разболях нито веднъж. Не съм се разболявала от грип, не съм настивала, не ме е боляло гърло, не съм отсъствала от работа нито един ден заради заболяване. Беше абсолютно изненадващо и това беше промяната в живота ми. Храня се както преди, живея на същото място, работя старата си работа.
	Преди да извадя живака, също нямах някакви съществени отклонения, но всяка година заболявах, два пъти от грип или настинка. Това не беше причината да посетя д-р Брайнер, но беше неочаквана полза.

#	Марша: умора, алергии и главоболие
	Преди две години отстраних живачните си пломби. Симптомите бяха умора, алергии, главоболие и метален вкус в устата. След отстраняване на пломбите симптомите ми изчезнаха. Металният вкус също. След което забелязах, че алергиите и главоболията се разредиха. Както и умората. Но те не изчезнаха.
	Реших, че това се дължи на отстраняването на живака от устата ми. Отидох при специалист-хомеопат. Той ме изследва и се откри наличие на много живак в организма ми. Живакът се е отделял при бързото дъвчене. И така аз свързах резултатите с това, след като не бях направила нищо по-различно. Пиех витамини и се хранех добре и преди това. Но в действително страдах от тези симптоми, които изглежда постепенно изчезнаха.


>>	Хелацио-терапия
>>>

	Хелацио-терапията е една от най-интересните съществуващи терапии. Ако беше използвана по-широко, можеше да спаси стотици човешки живота и да излекува милиони хора всяка година, страдащи от инсулт, сърдечно-съдови заболявания, диабет, проблеми с периферната кръвоносна система, загуба на паметта и увреждания, дължащи се на продължително тютюнопушене, пиене и влияние на токсични метали.
	Хелацио-терапията е лечение, при което чрез венозни системи се отстраняват токсините и отпадъчните продукти на метаболизма от кръвта. Процесът включва бавно преливане на лекарство, наречено етилен диамин тетраоцетна киселина (ЕДТА), и различни хранителни вещества във вените на ръката за около три часа. Думата хелацио произлиза от гръцката дума „хела“, означаваща „щипка“, и показва, че тежките метали и допълнителното количество калций се свързват от молекулите на носителя, след като са били извадени като с пинсета. Веществата напускат тялото през бъбреците. Терапията предотвратява образуването на камъни и втвърдяването на тъкани. Обикновено като начало се предписват 30 процедури, а след това за поддръжка всяка година по няколко. Това, разбира се, зависи от здравословното състояние на пациента.
	Ползата от хелацио-терапията стана известна за първи път през 1948 г., когато група лекари от Детройт я включиха като процедура за лечение на оловни отравяния и тя показа положително странични въздействия, като подобрение на зрението, на слуха, подобрение или лечение на ангина пекторис, намаляване на болката, придобиване на възможност за по-бързо ходене и др. Те свързаха това подобрение на състоянието у пациентите с намаляването на атеросклерозата.
	През 1950 г. д-р Норман Кларк потвърди тези наблюдения с клинични изследвания, чрез които откри ефикасността на терапията за отстраняване на калциевите натрупвания в тялото. Той съобщи в медицинската литература, че ЕДТА може да разтваря плаката и да подобрява кръвообращението. В резултат на което първите лекари започнах да я използват при лечение на атеросклероза с огромен успех. Медицинското холистично общество днес счита хелацио-терапията за безопасна алтернатива на коронарния байпас и на ангиопластиката и за един наистина по-ефикасен метод от посочените нетолерантни процедури.
	Хелацио-терапията също така действа срещу процеса на стареене по три начина. Първо следи за свободните радикали, рушащи бавно клетките. Второ, увеличава се достъпът на кислород до сърцето и се заздравяват кръвоносните съдове. По този начин се съживява организмът. Трето, предотвратява се остеопорозата, като излишният калций се транспортира от кръвоносните съдове, или ставите към костите. Много лекари препоръчват хелациото да се използва от хората над тридесет години за забавяне на процеса на стареене и на началото на различни заболявания. Това лечение не е магическа пръчица, но действа като част от програма, включваща правилна диета, хранителни добавки и спортни упражнения.


>>>	Разкази на пациенти

#	Лии, страдаща от сърдечно заболяване
	Претърпяла съм две бай-пас операции едната през зимата на 1975 г., а другата през юли 1981 г. През септември същата година общественото осигуряване ме принуди да се завърна на работа веднъж в седмицата, защото изглеждах здрава. Въпреки че работех с постоянна сърдечна болка, преместиха ме от социалното осигуряване, защото имах здрав вид. Местният служител нареди това, защото вече ми нямало нищо, въпреки запушените артерии и постоянната болка в гърдите.
	След година и половина се озовах в местната болница. Казаха ми, че четири от артериите ми са запушени 100 процента. Можех само да се движа от леглото до банята и обратно. Предписаха ми шепа хапчета и ме изпратиха вкъщи. Три седмици по-късно, като се опитах да седна на стола, не можах да си поема дъх цяла нощ. Ръцете ми, краката ми и цялото ми тяло се подуха като баскетболна топка и станах синя като колата, която карам. Трябваше да се концентрирам, за да поема всеки дъх. Имах чувството, че единият ми крак се намира в кутия с кабърчета, а другият в бананови кори. Обещах си, ако се събудя сутринта, да отида при д-р Сешънс, когото познавах от десет години.
	Започнах да посещавам д-р Сешънс, който ме лекуваше с хелацио-терапия. Не мога да кажа дали причината беше физиологическа или физическа, но след първата прелята банка, болката в гърдите ми, която изпитвах от пет месеца, изчезна.
	Научих от д-р Сешънс, че преди лечението в организма ми е имало огромно количество желязо, цинк, кадмий и олово. Сега промених храната си. Преди се хранех основно с телешко месо, но вече не ям червено месо.

#	Клод, страдащ от запушване на артериите
	Имах запушване на кръвоносните съдове на краката. Кръвообращението беше така затруднено, че не можех да ходя. След това ми направи артериограма, докторът ми каза, че ще трябва да приемам по един аспирин на ден. След което отидох при д-р Сешънс и повече нямах проблеми. Направих 95 хелацио-процедури и сега мога да ходя. Краката вече не ме болят така и мога да правя почти всичко, което си поискам. Мисля, че терапията на д-р Сешънс спаси краката ми от ампутация. Също така се намирах на ръба на инсулта, когато отидох при него, но реших и този проблем. Аз съм на 81 години.

#	Рандолф: напреднала атеросклероза
	На 66 години съм. През 1989 г. получих запушване на артериите, заради което ме оперираха. След операцията все още имах запушване в главната артерия. Един приятел ми разказа за хелацио-терапията. Направих 40 процедури. Последвалото изследване от моя кардиолог показа липса на каквото и да е запушване.
	Хелацио-терапията направи качествена промяна в живота ми. Преди това не можех да превъзмогна запушванията. Сега нямам проблем с ходенето. Мога да ходя по две мили три пъти седмично. Зрението ми се подобри. Рядко си слагам очилата, дори когато чета, докато преди ги използвах непрекъснато. Мога да започна с хелацио отново, ако почувствам нужда от това.

#	Господин X, страдащ от диабет, сърдечни заболявания, глаукома и камъни в бъбреците
	Преди около 12 години страдах от диабет, високо кръвно — 250/110, глаукома и камъни в бъбреците. Със седмици не ставах от леглото. Състоянието ми беше ужасно. Камъните в бъбреците бяха толкова големи, че можеха да се премахнат само с операция. Д-р Сешънс предложи да ме лекува и аз се подложих веднага на хелацио-терапия. След двадесетата процедура започнах да се чувствам по-добре и продължих да правя процедурите веднъж месечно. Направих общо 300 процедури.
	На 38 години съм и вече нямам камъни в бъбреците. Тази сутрин налягането ми беше 130/60 и се чувствам прекрасно.
	Освен хелацио-терапията промених и храната си. Приемам витамини и не консумирам животински мазнини.
	Виждал съм много хора, идващи в кабинета на д-р Сешънс, и почти всеки един от тях, дори и претърпелите ампутация, нямат странични въздействия.
	Мисля, че това е лечение, от което се нуждае всеки един от нас, тъй като в организма на всички ни има известно количество олово и други химикали, които хелацио-терапията премахва.

#	Д-р Б., страдащ от атеросклероза
	Намирах се в такъв период от живота си, когато повечето от приятелите ми на възраст над петдесетте получаваха сърдечни кризи, гръдна жаба и свързаните с тях симптоми. Това ме накара да се замисля за собственото си състояние и за профилактика се подложих на изследване с натоварване с талий.
	За моя изненада се установи запушване на основната коронарна артерия. В болницата ми препоръчаха ангиопластика, където отварят артерията. Това ми се стори нетолерантна процедура, която би трябвало да се използва като последен изход.
	Обсъдих това с д-р Корсело, която ми предложи да опитам с хелацио-терапия за около една година. Тя ми каза, че винаги бих могъл да се подложа на ангиопластика, още повече че състоянието ми не беше в напреднал стадий. Съгласих се. Всъщност исках да се подложа на хелацио-терапия и по друга причина. От години бях изложен на действието на тежки метали, тъй като професията ми е стоматолог.
	Проведох една година хелацио-терапия. През това време енергийното ми ниво се повиши значително. Кожата ми изглеждаше по-млада и се чувствах по-млад. Всички казваха, че изглеждам страхотно. След една година се подложих на друго изследване с талиево натоварване и за изненада на лекарите не се установи запушване на артериите. Оттогава съм направил още две изследвания със същия резултат. Направих програма, според която провеждам хелацио-процедури веднъж или два пъти месечно и оттогава съдържанието на тежки метали в организма ми е намаляло с 80%. Чувствам се прекрасно.
	Някои от пациентите ми използват хелацио и резултатите са също така положителни. Тя премахва умората и възстановява имунната система. Виждал съм дори и хора, страдащи от лаймска болест, на които тя да въздейства положително. Както и на други хора, получили отравяния от тежки метали, на които е оказала благоприятен ефект. Един човек, страдащ от вирус на Ипщайн-Бар, който с години бе ходил по мъките, без някой да може да му постави точна диагноза или да му назначи подходящо лечение, ми се обажда всеки месец, за да ми благодари.

#	Дон, страдащ от оловно отравяне и синдром на китката
	Когато отидох за пръв път при д-р Корсело, имах отравяне, определено по степен над 300. За по-малко от година тя го свали до 77. На този етап реших да преустановя терапията за известно време. Едно от интересните странични явления бе, че хелациото притежава забележителен ефект върху синдрома на китката, от който страдах повече от 10 години. След това заболяването изчезна.

#	Крис, страдащ от ангина пекторис и бурсит
	На 75 години съм. През 1975 г. получих масивен инфаркт, който ме остави практически инвалид и ме принуди да се пенсионирам рано. Трудно ходех, дори и в квартала. Болката можеше да се усили така, че да ми се наложи да спра и да изчакам около 15 минути, преди да продължа. Посетих един от най-известните кардиолози в Ню Йорк и диагнозата беше, че ако изкарам още пет години, вероятно ще загубя и двата си крака. Това хич не ми хареса.
	След известно време чух за препарата на д-р Райнс и започнах с него. Изглежда имаше някакъв ефект, но все още нямах пулс в глезените. Тогава разбрах за д-р Левин от Центъра за световно здраве и отидох при него. Проведох курс на лечение с хелацио-терапия и изведнъж разбрах, че мога да ходя толкова, колкото си искам. Гръдната ми жаба изчезна. Също така и болезнените ми бурсити. В края на лечението можех да ходя по няколко мили, без да ме болят краката, и имах пулс и в двата глезена. Това лечение извърши чудеса с мен. Сигурен съм, че днес нямаше да бъда жив, ако не беше хелациото.

#	Джордж: атеросклероза
	Преди терапията получих инфаркт. Откриха, че два от кръвоносните съдове, водещи към сърцето, са запушени. Единият 95 процента, а другият с 45 процента. След като преминах критичното състояние, не бях в състояние да ходя, без да изпитвам болка. Лекарите ми назначиха няколко медикаментозни лечения, за да ме поддържат, вземах и нитроглицерин за болката. Не можех да ходя повече от половин миля, без да ме заболи.
	След като проведох 9 или 10 процедури с хелацио-терапията, можех да ходя без болка. Можех да измина 3 мили за 45 минути. При изследване от моя кардиолог се установи, че сърдечната ми дейност от 49 процента се е повишила на 54 процента. Това силно го изненада, защото до ден-днешен той отказва да признае факта, че подобрението ми се дължи на хелацио-терапията.
	Професията ми беше пожарникар и в свободното си време строях вкъщи. След хелацио-терапията отново можех да се заема с подобна дейност. В действителност помогнах на приятел в строежа. Занимавах се с дърводелство вкъщи и окончателно завърших започната работа.

#	Пол: високо кръвно налягане
	Кръвното ми непрекъснато се покачваше и лекарят ми предложи да направя изследвания с натоварване. Те показаха, че наистина имам някакви проблеми. Накрая се оказах подложен на катетеризация и така бяха установени някои запушвания в сърцето ми.
	Имах 28-годишен опит в областта на фармацевтиката и бях чувал за извличащи вещества. Започнах да се интересувам от тях. Семейният ми лекар препоръча д-р Саркили, който ме изследва и установи други увреждания наред със запушванията на сърцето. Той ме подложи на хелацио-терапия, диета и спортни упражнения. Карах колело цяла зима по 45 минути на ден, изпълнявах някои упражнения с тежести и спазвах твърда диета.
	Прогресирах. Паметта ми се подобри, както забелязах. По лекарско предложение правя силови преходи и мога да измина една миля и четири десети за 18 минути. Веднага след това измервам пулса си и той е 88. Това е чудесно и показва добро състояние на кръвния поток и на цялостното ми здравословно състояние. Престанах да използвам почти всичките си лекарства за сърце. Нося ги със себе си само в случай на необходимост. Но скоро ще престана изобщо да ги нося, защото се чувствам значително по-добре.

#	Зигфрид: запушени артерии
	Получих масивен инфаркт, който ме остави в болница за няколко месеца. Едната артерия беше 100% запушена, а други две съответно 60 и 40 процента. Естествено лекарите ми препоръчаха операция бай-пас, която не бях много склонен да направя. Мислех, че бих могъл да опитам и други възможности, от които хелацио-терапията беше първа в списъка.
	Оттогава започнах с хелацио-терапията и сега съм на двадесет и третата процедура. В резултат на това се чувствам по-добре и способността ми да ходя се е увеличила значително. Когато започнах, не можех да измина и 100 ярда, без да получа болка в гърдите. Сега изминавам три-четири мили всяка сутрин.
	Преминах на напълно вегетарианска диета и елиминирах мазнините. Отначало ми беше трудно, но след един месец свикнах. Изгубих 19 кг от теглото си само от промяната в храненето.

#	Лео: запушени артерии
	Преди близо две години страдах от задух, който от време на време беше непоносим. Посетих лекар, който не можа да открие причината за състоянието ми. Накрая реших да отида при сърдечно-съдов хирург. Той ме изследва с неговите техники и апаратура и ми каза, че състоянието ми не е обнадеждаващо. Една от сънните ми артерии е запушена 100 процента, а другата 75 процента. Състоянието ми не подлежи на операция и трябва да съм готов за непоправимото. Това беше през февруари 1990 г.
	След това разбрах за хелацио-терапията от един приятел на семейството, който ми даде името на д-р Дан Ръом от Флорида. Проведох 75–80 процедури и през март 1991 г. резултатът беше забележителен. Запушването на дясната ми сънна артерия от 100 процента стана на 83, а лявата от 75 процента се отпуши до 44–48 процента.
	Хелациото ми донесе много добро, тъй като съм в състояние да се върна на работа. Силно препоръчвам лечението на всеки, който е в подобно положение. На осемдесет и пет години съм и чувствам, че хелацио-терапията повиши качеството на моя живот. Наистина смятам, че днес нямаше да съм жив без нея, защото не можеха да ме оперират и състоянието ми непрекъснато се влошаваше.

#	Стив: сърдечни кризи
	Получих няколко сърдечни кризи преди шест-седем години, по ги преодолях. След това получих инфаркт и ме приеха в болница. Не можех да ходя надалеч, защото получавах задух и тежест в гърдите.
	Случайно чух за д-р Шахтер по радиото. Отидох при него и след няколко процедури започнах да се чувствам по-добре. Това ми отне известно време, но след две години разредих процедурите от две в седмица до една на седмица и до веднъж на месец.
	Сега се чувствам прекрасно и мога да работя в двора си. Занимавам се с градинарство, ходя по-добре и нямам вече задух, както преди. Преди ходех трудно и приемах нитроглицерин. Днес се оправям доста добре само с витамините, които ми предписаха съвместно с лечението. Силно препоръчвам хелациото на всички с проблеми в сърдечно-съдовата система.

#	Чарлз, страдащ от ангина и артрит
	През 1984 г. бях определен като нуждаеш се от бай-пас. Лявото ми предсърдие беше запушено 85 процента, а и останалата част от тялото ми не бе кой знае колко по-добре.
	Едвам ходех, когато започнах с терапията. Сега съм на 71 години мога да ходя по две мили без особено затруднение. Също така мога да тренирам по 45 минути или повече на ден и аз го правя. Открих, че слабата форма на артрит, от която страдах, е изчезнала и вече не изпитвам болка. Както и не страдам вече от задух.
	Досега съм направил 80 процедури и все още съм на поддържащо лечение веднъж месечно. Мога да кажа, че хелациото съвместно с упражнения и витамини и спазването на диета води към успех.

#	Госпожа К. за мозъчния удар на съпруга си
	Преди две години на седемдесетгодишна възраст съпругът ми получи множество инсулти, които увредиха мозъчния му капацитет. Не можеше да си спомня и имаше общи затруднения.
	Заведохме го при местния лекар, който му направи изследвания го препрати към невролог. Решиха, че страда от атеросклероза. Когато попитах с какво може да му се помогне, ми казаха, че в действителност няма лечение, освен да взема лекарствата за високо кръвно налягане. Давахме му по пет таблетки дневно, докато един ден реших, че след като родителите на съпруга ми живяха до деветдесетгодишна възраст в добро здраве и бистър ум, би трябвало да проверя какво мога да направя с диета и друг подход към заболяването.
	След една година намерих книга за хелацио-терапията в библиотеката и прочетох какво може да направи за мозъка. Обадих се в медицинската асоциация в Насау, но те не ми дадоха никаква информация. Като че ли говорех на чужд език. След това чух за д-р Юрковски от един приятел и го посетихме.
	Съпругът ми бе направил около 40 процедури и аз забелязах големи подобрения в състоянието му. По десетобалната система състоянието му от 3 се бе покачило на 8 и правеше животът му много по-удобен.

#	Флоранс: запушена сънна артерия
	Проблемът ми се състоеше в запушване на сънната артерия и мисля, че хелацио-терапията ме спаси от инсулт. Прибягнах до хелацио, когато болницата „Майо“ искаше да ми предпише валиум до края на живота ми. Поисках от лекаря да ми направи изследвания, доказващи липсата на валиум в организма ми.
	Съпругът ми страдаше от остър ревматоиден артрит и след пет процедури се подобри значително. Не знаехме, че това може да помогне и при артрит. Той също започна да ходи на процедури, когато в болницата „Майо“ му казаха да приема по 15 аспирина дневно и че след шест месеца ще бъде в инвалидна количка. След провеждането на терапията той работи 11 години, без да отсъства нито ден.
	Много съм благодарна на лечението и не мога да повярвам, че лекарите и застрахователните компании не го приемат.

#	Мич: сърдечно заболяване
	Започнах хелацио-терапията през март 1987 г., след като претърпях три сърдечни операции в периода 1975–1987 година. Общо имах 11 бай-паса. През март 1987 г. отидох при моя кардиолог и той ми препоръча сърдечна трансплантация. Не бях и чувал за това, а той просто ми каза да си отида вкъщи и да си подредя нещата.
	Чух за хелацио-терапията от книгата на д-р МакДонаг „Хелациото може да лекува“ и си записах час в деня, след като говорих с моя кардиолог. Между другото сега съм на 54 години и бях на петдесет по това време. Получих първата си сърдечна криза, когато бях на 36. Преди да стигна до кабинета на д-р МакДонаг, вземах по 29 таблетки за сърце на ден и сметката ми за лекарства беше 394 долара на месец.
	През януари 1988 г. д-р МакДонаг постепенно започна да спира хапчетата ми за сърце. Оттогава съм направил 100 хелацио-процедури. Повече не приемам никакви лекарства за сърце, нито съм бил в болница. Работя средно между 12–15 часа дневно, пътувам над 80000 мили на ден, за да правя доставките си. Нося си нитроглицерин, но не го използвам. Посещавам д-р МакДонаг три пъти годишно за поддръжка. Не се разболявам от грип, настинка или каквото и да е от този род.

#	Ед: атеросклероза
	Започнах с д-р МакДонаг през 1978 г. Преди това ме сърбяха ужасно краката, които понякога се разкървавяваха от чесане и оставах без дъх от 15-минутно ходене.
	Най-накрая реших да направя нещо за тялото си и си записах час при известен лекар в Канзас сити. Той установи втвърдяване на артериите и 50-60-процентно запушване. След няколко изследвания предложи бай-пас операция.
	Помислих си и реших, че ще е по-добре да се посъветвам с още един лекар и така отидох при друг добре познат кардиолог, който постави диагноза 50-60% запушване на лявата бедрена артерия. Той предложи незабавен бай-пас. И третото мнение беше същото.
	Реших вместо това да опитам с хелацио-терапия. Това беше през декември 1978 г. и оттогава съм направил 60 хелацио-процедури. В резултат на това не съм се чувствал никога така добре.


>>	Мануална терапия
>>>

	Мануалната терапия е една от най-важните и универсални терапии. Базира се на принципа, че тялото може да се лекува само. Създателят на мануалната терапия Б. Палмър я описва по следния начин: „Създателят на човешкото тяло не ви е създал и след това изоставил безпомощни. Той е предал работата на нервния импулс, контролиращ всяка телесна функция.“
	Целта на мануалния терапевт е да отблокира енергията, така че вътрешният заряд да си върши по-добре работата. Това става, като се определя състоянието на мускулно-скелетната и нервната система. След това нарушението на физическия баланс се свързва с манипулация на гръбначния стълб за корекции на частични дизлоксации, известни като сублуксации. Наместването им позволява на мозъчните съобщения да минават направо през гръбначния стълб. Това на свой ред предизвиква лечението на много страдания.
	Съществуват приблизително 20 различни хиропрактични техники. Мануалните терапевти се опитват да приспособят техниката към индивидуалните нужди на пациента. Някои от тях включват в терапията и диета и промяна на начина на живот. Отчитането на индивидуалните нужди и комбинирането на разнообразни подходи прави мануалната терапия отлична форма на профилактика.
	Макар тази техника да е широко приета днес, преди не е било така. Десетилетия наред тя е пренебрегвана от конвенционалното медицинско общество. Нещо повече, Американската медицинска асоциация направи усилие да я отстрани напълно и нае 70 души на пълен работен ден единствено с тази цел. Но за щастие мануалната терапия оцеля.
	Днес тази терапия не само оцелява, но и процъфтява. Тя е приета за законна наука и е най-разпространената алтернативна лечебна професия в Америка. Мануалните терапевти са висококвалифицирани професионалисти. Няколко години медицинско образование, последвано от специализирано обучение, дава степен ДХ — доктор по хиропрактика.


>>>	Разкази на пациенти

#	Бен: псориазис
	Страдах от тежък псориазис. Освен това ме боляха главата и стомахът неизвестно от какво. Алопатичните лекари опитаха всички видове лекарства, но не успяха да ми помогнат. Толкова бях зле, че ми се искаше да се самоубия.
	Отидох при мануален терапевт, който ме просвети относно храненето, физическите упражнения и регулирането на стреса. Бях много притеснен и това, което научих, ми помогна да се успокоя. Лека-полека успях да превъзмогна проблемите си. В последствие на четиридесет и седемгодишна възраст можах да участвам в нюйоркския маратон.
	Сега псориазисът ми е под контрол. Не е изчезнал, но е много по-добре, отколкото преди. Болките в главата и стомаха изчезнаха. Чувствам се нов човек, сякаш отново съм се появил на земята.
	Вярвам, че успехът ми се дължи на факта, че мануалната терапия и холистичната медицина ми помогнаха. Мануалната терапия помага на организма, без да създава проблеми.

#	Елен: инфекция на ухото
	Синът ми Александър се оплака от болки в ухото. Мануалният терапевт, при когото се лекуваме, го намести. Понякога болката в ухото престава моментално, друг път са необходими две намествания, но инфекцията се преустановява винаги.
	Убедена съм, че това не е плацебо ефект, защото не можеш да излъжеш дете. Свидетелка съм на това, че Александър отиваше на масата с голяма болка и ставаше от нея и без следа от нея.

#	Фернандо, страдащ от физическа слабост
	От юношеските си години страдах от болка в долната част на гърба и коляното. Двадесет години бях убеждаван, че имам физически проблем и че трябва да изживея остатъка от живота си в това състояние. Това мислене ме караше да избягвам физическата активност.
	След три години срещнах терапевт, който започна да ме обучава на тема физическа слабост. Започнах да се запознавам със структурата на моето тяло и как да не страдам или да не избягвам физическата активност. Също така научих, че лявата част на таза ми има нарушение в структурата и че трябва да се обърна към мануален терапевт.
	Отначало бях скептично настроен. Аз съм от хората, на които са необходими доказателства. Всъщност търсех някой, който да ми каже, че се нуждая от операция или лекарство. За мой късмет се срещнах с хора, които препоръчваха холистична медицина.
	Обзет от любопитство, отидох при мануален терапевт. Отначало не почувствах никаква полза. След няколкомесечно лечение започнах да губя интерес, защото мислех, че това няма да подейства.
	Един ден го посетих с наистина лошо схваната шия. Това бе повратна точка за мен, защото той успя да ми помогне. След няколко часа се почувствах отлично. В миналото съм страдал много от схващане на шията, което проваляше много от делниците и празниците ми.
	Това беше за мен доказателство за действието на мануалната терапия. Затова реших да продължа с лечението, с надеждата, че един ден ще почувствам същия ефект и в долната част на гърба.
	По същото време потърсих помощ от ортопед и промених храненето си. Хиротерапевтът ми помогна да го подобря. Започнах да тренирам.
	Един ден установих, че тичам по-добре на по-дълги разстояния. Станах състезател по маратон и реших да участвам в маратона през 1994 г. Това, че бях в състояние да се подготвя за маратон, ме убеди окончателно в ползата от мануалната терапия. Преди лечението не съм си и помислял, че ще мога да пробягам 20 мили за тренировки. Продължавам да посещавам мануалния терапевт преди и по време на маратон.
	Накрая дойде денят, в който бях наравно с много световноизвестни състезатели, защото успях да си пробия път към предната линия. И така, бях пред старта на състезанието на 26 мили. Интересното е, че и мануалният ми терапевт също е състезател по маратон и беше наясно с какво съм се заел. Подкрепата му беше огромна. Той дори ме намести за последно преди старта. Това беше като благословия за мен, която ми помогна да завърша състезанието. На двадесет и петата миля коляното ми създаде малко проблем, което само показа, че се нуждая още от работа върху тялото ми.
	Определено свързвам успеха си с лечението, включващо мануална на терапия. Това лечение ми помогна да скъсам със стари схващания и да изградя живота си на маратонец.

#	Бил: главоболие и проблеми с черния дроб
	Преди години катастрофирах няколко пъти. Най-тежката катастрофа бе през 1978. В резултат на това живеех с над четири главоболия на ден. Понякога ми се крещеше от болка. Болката беше толкова тежка, че ми идваше да се самоубия.
	Отначало посещавах невролози и ортопеди, които ми дадоха торба с лекарства, които действаха само за кратко време. После за късмет с помощта на приятел открих мануален терапевт и се почувствах по-добре. Главата не ме е боляла лошо от седем месеца. Всичките ми проблеми с черния дроб изчезнаха. Изследванията показаха подобрение. Чувствам, че мануалният терапевт спаси живота ми.
	Освен с помощта на мануалната терапия аз се грижех активно за здравето си и по друг начин. Спортувах и станах вегетарианец. Търся хомеопатична помощ, когато имам нужда.

#	Алма: кожни проблеми
	Не вярвах в холистичната медицина, докато през 1989 г. един мой приятел не ми препоръча холистичен лекар. Един от най-сериозните проблеми, които имах, бе дерматологичен. Окосмената част на главата ми се раздираше от рани и изхарчих хиляди долари в търсене на помощ. Майка ми направи същото като дете. Всичките лекарства само омазняваха главата ми, а не лекуваха проблема. След три процедури с мануалния ми терапевт, раните изчезнаха. Не се наложи да прилагам някакво лекарство. Престанах да се съветвам с дерматолог, защото нямаше нужда. Три намествания решиха проблема ми, който се оказа, че е на алергична основа.
	След това през юни 1991 г. попаднах на въоръжен грабеж. Крадците добре ме подредиха. Мануалният терапевт в момента ме лекува за дискови хернии на шията и долната част на гърба. Също така имам и други здравословни проблеми. Лекувам се за високо кръвно налягане и алергия. Терапията успокоява и стреса. Виждам терапевта около три-четири пъти в седмицата. Той е прекрасен и ме убеди, че холистичната медицина в действителност действа.

#	Дона: усложнения през бременността
	В началото, когато разбрах, че съм бременна силно ме болеше ишиасът. Не можех да си изправя крака. Отидох при мануален терапевт за две процедури. Все още се чувствах неудобно, но можех поне да ходя.
	Той ми помогна и за синдрома на китката. В началото хирургът ли предложи операция на шията, за да се провери дали проблемът идва оттам, след което могат да проверят и лакътя.
	Общо взето ми помогна да подобря състоянието си по време на бременността. Почувствах се значително по-добре. Прекарах 100-процентова чудесна бременност. Сега съм бременна за втори път и се чувствам прекрасно — малко неудобство тук и там, но продължавам да ходя на процедури и се оправям прекрасно.

#	Шери: болки в шията и гърба
	От много години имах тези страдания и приемах всякакви лекарства. Когато стигнах до положението да не ми помагат вече, един приятел ме посъветва да се обърна към мануален терапевт. Понеже не знаех много за този вид терапия, нямах голямо желание да отида. Но говорих с лекаря по телефона. Той ми каза, че не може да гарантира, че ще мога да тичам, но пък е сигурен, че ще ходя.
	Отидох при него и той определено ми помогна. Не приемам лекарства. Имам артрит на шията, който е доста болезнен. Когато се влоши, започвам терапията и тя доста ми помага. Не мога да се оправя без мануален терапевт.
	Преди да се подложа на лечението, никога не съм вярвала, че мануалната терапия може да помага толкова. Вие никога не бихте ме убедили, защото за това не се говори. Лекарите ви убеждават, че таблетките ще ви накарат да се чувствате по-добре. Разбира се, вие правите това, което те ви казват. Но когато отидох при мануален терапевт, разбрах, че нямам нужда от тези таблетки. Всичките лекарства вредяха на стомаха ми. След като изтече действието им, се появява отново и болката. С мануалното лечение можете да си помогнете болката да не се появи.

#	Айлийн: парализа на Бел
	Миналата година при мен се появиха симптоми за инвалидизиране. Направиха ми ядрено-магнитен резонанс и се оказа парализа на Бел в дясната половина на лицето ми с тенденция да обхване и лявата. Болницата диагностицира заболяването и това беше всичко.
	Кризите продължиха. Най-накрая отидох при холистичен лекар, който ми даде витамини. Кризите не изчезнаха. Той ме насочи към мануален терапевт. Бях скептично настроена в началото, но исках да опитам всичко. Лекарят ме намести и за най-голямо учудване не получих повече кризи. Когато престанах да ходя при него, кризите отново започнаха. Върнах се и след наместване, те отново изчезнаха. И вече не се появиха. Благодарна съм за това. Мисля, че мануалната терапия в комбинация с други техники ми доста помогна.

#	Пат: болки в коляното и ишиас
	Преди около година спортувах активно и вземах уроци по танци три или четири пъти седмично. За съжаление получих травма. Тя се състоеше в болка и изтръпване на крака. Трудно ми беше да ходя, да се качвам и слизам по стълби и да карам. Почувствах, че силата на крака ми отслабва. При опит да тичам чувствам, че краката не ме държат.
	Тогава се посъветвах с много лекари. Те не можаха да открият нищо. Неврологът назначи няколко много болезнени изследвания. Подложен бях на електрически шок за 45 минути. В крака ми бе въведена игла и ми бе казано да си стегна мускула. Тестът се оказа нормален и те не можаха да стигнат до заключение. За известно време ми предписаха Motrin. Открих, че таблетките не ми помагат, и ги спрях.
	Междувременно от юни до септември установих подобрение на състоянието ми. Можех да функционирам идеално, но не бях в нормалното си състояние. От октомври до април кракът ми ту ме болеше, ту преставаше. Получавах и изтръпване. Не спортувах.
	Най-накрая през пролетта някой ми предложи да отида при мануален терапевт, който заподозря, че имам ишиас. Подобрението, настъпило за тези шест седмици, беше значително. Терапевтът ми препоръча да го посещавам два пъти седмично за период от четири-шест седмици. През това време забелязах слабо, по незначителни подобрение в крака ми. Също така започнах да спортувам бавно и постепенно. Сега правя много повече упражнения.
	Имаше още няколко положителни въздействия, които не очаквах. Още след първото посещение забелязах, че шията ми е много по-подвижна. След процедурите чувствах поток от енергия в цялото тяло. Като цяло имах положително въздействие от мануалната терапия.

#	Сюзан: болки в коляното, таза и шията и нарушение на хормоналния баланс
	Аз съм състезателка по бягане. Миналия март се наложи да спра с тренировките заради болки в дясното коляно и таза. Също така и шията ми създаде неприятности за известно време. Движенията ми все повече и повече се сковаваха. Чух за д-р Гари Дойчман в клуба по бягане. Виждала съм го да намества глезените и коленете на другите състезатели. Това ми направи голямо впечатление и аз започнах да го посещавам. Той ми предложи лечебна програма за възстановяване на профила на шията и на цялостното ми здраве.
	Аз се грижих добре за здравето си, относно диетата и упражненията и приемането на витамини. Също така имам отличен лекар, който много ми помогна. Но дейността на щитовидната ми жлеза през последните две години бе понижена и не можех да я коригирам. Освен това през целия си живот съм имала много болезнени менструални цикли.
	Д-р Дойчман ми предложи да пия билката див ямс за уравновесяване на хормоналната система. Също така ме намести, за да облекчи менструалната болка.
	Миналия месец за първи път в живота ми не съм имала болезнен цикъл. Видях лекуващия ме лекар миналата седмица и той ми каза, че този път дейността на щитовидната ми жлеза с нормална. Това беше забележителна промяна. Имах повече енергия и отслабнах малко. Фигурата ми се подобри и хората смятат, че изглеждам по-добре. Отново бях в състояние да тичам без болка. Сега тренирам за маратона на Ню Йорк сити. Тази събота и неделя за първи път се състезавах след травмата през март. Много съм доволна от тези промени. Чувствам, че наместванията помогнаха на тялото ми да се поправи и излекува.

#	Ан: счупен хрущял
	Преди три години си счупих хрущяла на коляното. Няколко хирурзи ми предложиха операция. Чух за д-р Робинс и се консултирах с него. Той каза, че операцията ще е последната възможност и той ще изпита други терапии преди това.
	Първо се опитах да поставя ортопедично устройство в гуменките си. Това действаше добре. Проблемът беше, че му се предоверих и изкълчих коляното си при тренировката по аеробика.
	Когато се върнах при д-р Робинс, той ми предложи да се подложа на хиропрактични процедури при д-р Профман, защото моето коляно блокираше три или четири пъти на ден.
	Хареса ми това, че д-р Профман обясни в какво ще се състои лечението. Той анализира стойката и походката ми и каза, че имам нарушение в конструкцията и се опита да компенсира болката. Намести гърба ми и това изглежда, че помогна. Този първи уикенд беше много активен. Чак в неделя вечерта се сетих, че коляното ми не блокира нито веднъж. Оттогава досега се осланям на хиротерапията.
	Посещавах д-р Профман два пъти седмично и нямах проблеми с коляното. Знам, че това ме спаси от операция. Чувствам се по-енергична.

#	Дороти: болки
	Започнах мануално-терапевтично лечение в края на миналата година с желание да подобря цялостното си здраве, по-специално състоянието на шията и долната част на гърба и таза.
	Чувствах, че хиротерапията разреди честотата на болката, подобри силата на ръцете и краката ми и оказа успокоително въздействие върху нервите ми. Чувствам, че енергийното ми състояние също се подобри. Започнах да тренирам бързо ходене и установих, че мануалната терапия помогна на глезените и таза ми.
	Мануалната терапия ми позволи да увелича познанията за собственото си тяло. Станах по-устойчива на травми и стрес. Докато спя, обръщам внимание на позата си.
	Намирам за здравословен целия подход. Препоръките за начина на живот, атмосферата и всичко, свързано с него, ме правят щастлива. Преди известно време предприех няколко намествания при друг терапевт, но той не ми оказа същото въздействие. Той използваше само мануална терапия. Лекуваше ме за сублуксация на долната част на гърба. Не се обсъждаха начинът на живот, храненето или стресът. Беше повече медицинско наместване, отколкото холистичен подход.

#	Елиз: главоболие
	Посещавам от около две години мануален терапевт. Започнах лечението, защото усещах ежедневно стягащо главоболие. Конвенционалната медицина не ме привличаше, защото знаех, че главоболието ми ще се лекува с лекарства.
	Резултатът не беше мигновен. Подчертавам това, защото много хора смятат, че лечението действа като магия. След известно време значително се намали броят на главоболията, които усещах. Имах главоболие всеки ден, преди да започна с наместванията. След два месеца можех да прекарам седем или осем дни, без да изпитам главоболие. Това беше чудно — ново усещане за мен.
	В същото време започнах да изучавам храната си. Работих съвместно с лекаря ми, за да преценим, дали част от главоболието ми не се дължи на хранителни алергии. Променях храната си, отстранявайки постепенно месото, млечните продукти, захарта и солта. Това доведе до последващо намаляване на главоболието.
	Синът ми, който е на три години, пое по този път с мен преди две години, в резултат на което е много здрав. Вярвам, че комбинирането на седмичното наместване с доброто хранене доведе до изчезването на главоболието ми и до доброто здраве ма сина ми.

#	Мейджи: дегенеративен артрит и ишиас
	Аз съм инвалид от войната във Виетнам и получих свръхдоза Thorazine за нервно разстройство след войната. След интоксикацията развих болезнен артрит. Започнах да използвам лекарства за облекчаване на болката, като си мислех, че това е единствената ми алтернатива. Вярвах, че артритът е нелечим. Всяко лекарство, предписано ми за болка, постепенно се изчерпваше и ме оставяше с по-силна болка от преди.
	Мислех се за* заради ишиаса. Дори си купих апартамент на партера. Използвах бастун от четири години и достигнах до положение изобщо да не мога да се качвам по стълбите. Трябваше да напусна работа по тези причини. След два месеца започнах да посещавам мануален терапевт по препоръка на приятел. Бях скептично настроен. Когато срещнах лекаря за първи път, той ми каза, че наместването ще успокои сублуксациите. В резултат на това нервната енергия ще потече по-свободно и здравето ми ще се подобри. По това време имах няколко сублуксации. Бяха засегнати всичките ми стави. Бяха засегнати гръбначният ми стълб и особено шията и долната част на гърба ми.
	[* Така безсмислено изглежда и на хартията. Бел. zelenkroki.]
	След първото наместване отидох да обядвам в ресторант. Когато всичко беше спокойно, усещах трептене в шията си сякаш през нея течеше поточе. Разбрах, че вероятно това е енергията, за която говореше моят лекар. Когато отново го видях, гой потвърди предположенията ми, че това е освободената от терапията енергия.
	Сега оздравителният процес тече с пълна сила. Отслабнах с 5 кг поради подобрения метаболизъм. Също така и ходя по-добре. Факт е, че ходя бързо и се качвам по стълби. Коленете ми са по-здрави и вече не треперят. Мога да спя добре, а преди страдах от безсъние. Изчезна и главоболието ми.
	Все още изпитвам болка и си давам сметка, че трябва да мине време, за да излекувам повечето от проблемите си. Свръхдозата Thorazine е причинила закъсняла дискинезия и направи единия ми крак по-къс от другия. За щастие той започна да се отпуска. Ишиасната болка се намали трикратно.
	Опитвам се да накарам Административната ветеранска болница да включи мануалната терапия като част от лечението си. Срещнал съм много ветерани, на които може да се помогне. Разликата преди и след мануалната терапия е забележителна. Терапевтът от болницата забеляза, че сега съм много по-силен.
	Преди мануалната терапия използвах жълтата лента за упражняване на мускулите. Жълтата е за най-слабите, а синята е близо до най-силните. Преминах от жълта на синя за два дни след първото ми наместване. Много съм благодарен на мануалния терапевт и бих посъветвал всеки да го изпробва, за да провери дали ще подействат на него.

#	Соня: множествена склероза
	Всичко започна преди шест години. Страдах от изключителна умора, нервност и панически кризи, които достигаха до степен да не мога да изляза от къщи. Много лекари ми казаха, че съм претърпял множество стресове и ми предписаха валиум.
	Моите симптоми се влошаваха. След година лекарите предложиха да се срещна с психиатър. Винаги съм била убедена, че нещо физически не е наред с мен. Един ден се събудих с парализа на дясното око. Тогава разбрах, че нещо съвсем не е наред.
	Срещнах се с невролог и той ми предложи ядрено-магнитен резонанс. Той разкри начален стадий на множествена склероза. Нищо не можеше да се направи. Съпругът ми и аз напуснахме кабинета много притеснени. Дълбоко бяхме убедени, че може да се направи нещо. Един следобед съпругът ми чу по радиото една програма, която ни вдъхна кураж, че все пак може да направим нещо. Чухме за д-р Шванк, изследвал множествената склероза. Решихме да отидем в библиотеката и да проучим всяка книга, свързана с това заболяване. Започнахме да прилагаме някои от леченията, описани там, и разбрахме, че тези алтернативни лечения наистина помагат.
	Срещнахме се с лекар-хомеопат, който също е и мануален терапевт. Това бяха двата метода, върху които се концентрирахме. Ние се обърнахме към мануален терапевт, който ми отдели много време. Той ми предложи да се храня с органична храна и да се подложа на дезинтоксикация. Да спортувам редовно и да посещавам сеанси за намаляване на стреса.
	След като опитах това лечение, забелязах забележителна разлика в състоянието си. Не изпитвах умора, можех да изляза от къщи и да се върна на работа. Нямах ограничения. Лекарите ми бяха казали, че състоянието ми ще се влошава прогресивно и мога да стигна до инвалидна количка. Но в резултат на тези лечения бях в състояние да продължа да практикувам професията си като учителка по физическо възпитание, занимаваща се с деца. Нямах ограничения и дори можех да имам дете, въпреки че преди година и половина лекарите ми казаха, че това не е възможно. Чувствам се чудесно.

#	Мери: остеоартрит
	Имах проблеми с гърба от двадесет и деветгодишна възраст. С годините се срещнах с много ортопеди, които само ми предписваха лекарства за успокояване на болката.
	Един ден реших да се срещна с лекар хомеопат. В добавка към наместванията той ми даде витаминни добавки и ми показа как да променя диетата и спортните си навици. Сега приемам много витамини, консумирам много зелени зеленчуци, много плодове и не ям червено месо. Пия много вода — над осем чаши дневно. Упражненията ми включват разходки и тенис.
	Това определено ми помогна. Сега вече нямам болки. Мога да сядам, докато преди не можех да седна без силна болка. Сега мога да седя и да гледам телевизия, да плета и да шия. За тези, които не вярват, че могат да се излекуват от артрит по естествен път, ще кажа, че и след 40-годишна възраст това е възможно. Аз съм живото доказателство за това. Сега мога да играя тенис без болка.

#	Робърт: остеоартрит
	Имах схващания в рамото, долната част на гърба и областта на таза. След като си направих рентгенови снимки от мануалния терапевт, разбрах, че страдам от артрит. Подложих се на лечение с мануална терапия и започнах да се храня с повече плодове, зеленчуци, витамини и сокове. Приемах магнезий, калий, витамин E, чесън, много билки, ехинацея, хрущял от акула, говежди хрущял и хондрион сулфат. Престанах да се храня с червено месо и млечни продукти. И доста спортувах.
	Всичко това ми даде силен източник на енергия. Повече не получавам схващания. При влажно време се схващах, костите ми скърцаха и пукаха. Но това вече изчезна.
	Мануалната терапия, вегетарианската храна и други промени доведоха до разликата в състоянието ми. Доволен съм, когато чувам хората да казват, че мануалната терапия действа. Това е нещо, което ще продължа да правя, докато съм жив.

#	Барбара: остеоартрит
	Мануалната терапия ми е позната. Използвам я от 20–22 години, но винаги при криза, защото имам наистина големи проблеми с гърба. По-късно научих, че страдам от артрит. Накрая реших да използвам редовно мануална терапия като превантивна мярка. Видях, че тя оказа голям ефект само за няколко седмици.
	Преди не можех да мина и няколко крачки, без да ме заболи. Трябваше да спра и да седна. Предпочитах да си стоя вкъщи, защото ходенето ми създаваше неудобство. Бях силно притеснена, защото се смалих с двадесет и осем сантиметра. Бях изумена от скоростта, с която губех височина. Знам, че част от този проблем се дължи на стареенето, но останалото се дължеше на компенсация на болката.
	Мануалната терапия ми помогна за стойката. Възвърнах си седем сантиметра. Не очаквам да си върна цялата височина от времето, когато нямах артрит и бях далеч по-млада, но съм изпълнена с надежда, че ще се почувствам много по-добре. Болката намалява. Чудесно би било по-бързо да превъзмогна това състояние. Разликата е очевидна. Хората, които ме познават, констатират положителната промяна за тези няколко седмици. Един съсед ме спря на улицата ми каза: „Почти не познах, че това си ти. Не съм забелязвал, че си толкова висока!“ Това не беше шега.


>>	Терапия на дебелото черво
>>>

	Прочистването на дебелото черво е древна лечителска практика, използвана отначало от египтяните и есените преди хилядолетия. По-късно е препоръчвана от Хипократ, бащата на съвременната медицина. Тя действа на принципа, че болестта започва от дебелото черво, тъй като повечето храни, лекарства и други химикали напускат тялото и се складират там. Отначало няма изобщо или се проявяват малко симптоми, но след години замърсяване субклиничните белези преминават в болестен статус. Това се получава, защото няколко паунда фекална маса, населена с милиони бактерии, се е прикачила към стените на червата. Тези токсични вещества могат да предизвикат всички видове проблеми в организма. С почистването на дебелото черво се възстановяват нормалният му размер, форма и правилна функция, което предотвратява болестите.
	По време на лечението се въвежда вода в дебелото черво, така че то да се измие внимателно. Това позволява на старите отлагания да бъдат изведени от системата. След като се отстранят телесните замърсявания, много от заболяванията могат да се излекуват, включително и кожните проблеми, нервността, газовете, подуването и артрита. Тогава хората се чувстват и емоционално по-леко и свободно и са в състояние по-добре да покажат чувствата си. Промивките доставят по-голямо успокоение, особено когато са придружени от промяна в храненето.
	Квалифицираният терапевт използва чиста вода с телесна температура и стерилно устройство, известно като автоклав. Запознат е с рефлексотерапията, защото масажирането на точките подпомага терапията. Също така с помощта на кинезитерапия трябва да провери илеоцекалната клапа, малка клапа между тънкото и дебелото черво. Ако тя е смачкана, отворена или затворена, терапевтът може да я коригира, което ще направи процедурата много по-удобна.


>>>	Разкази на пациенти

#	Едвина за стареенето
	Това е нещо, в което силно вярвам и от което съм видяла добър резултат. Прекрасно е за кожата, както и за дебелото черво и всички останали органи. Чудесно е и за целулита, защото често пъти това е натрупване на токсини. Както сами виждате, действа по много начини.
	От рекламите научих за един терапевт, който се оказа много добър. Името на компанията му е Nature’s Path. Той работи изключителни чисто и много внимателно, което е от голямо значение. Необходимо е да се подложите на пълна процедура, която продължава 45 минути.
	Това, което всъщност става, е влизането на вода в червото и излизането на вода от него. И естествено с излизащата вода излизат нечистотиите. Това е важно да се прави, защото независимо, че ходите до тоалетната три пъти на ден, въпреки това червата може да не са напълно изчистени. Дори ако човек се храни правилно, може да влияят някои стресове, които да не дават възможност за пълно прочистване.
	Това не само помогна на тялото ми, но чувствам, че прояснява и мисълта ми. Чувствам се по-радостна и спокойна не само физически, но и психически. Прекрасно е. Мога да го нарека фонтан от младост и най-хубавите неща, познати на човека.

#	Джил: алергии
	Чувствах се съвсем зле. След което имах късмета да открия лечението, на което съм подложена в момента. Само за два дни се почувствах 100 процента по-добре: стомахът ми не е увеличен, газовете са елиминирани, хремата изчезна. Повече не се разхождам с кърпа в ръка. Това лечение ми бе съвсем непознато и се отнесох към него с леко недоверие, но сега съм негова твърда привърженичка.
	След като приключа с терапията алергията ми ще изчезне, ако променя навиците си на хранене. Опитвам се в действителност да се храня по-здравословно, за да избегна повторна поява на този проблем. Може винаги да страдам от този проблем, но поне ще мога да избегна тежките симптоми, които изпитвах досега.

#	Дороти: дивертикулит
	Преди да се подложа на терапията, пробвах с лаксативи и други лекарства. Нищо не помагаше. Нямах истинско изхождане. Всичко се събираше в мен и постоянно се подувах. Много беше неудобно.
	Тогава за първи път се подложих на терапията. Предполагах, че ще действа, и така стана.
	Проведох само две процедури с по двеста и петдесет грама вода. Не можех да издържам повече. Но ходех до тоалетната всеки ден и за последния месец изхвърлих общо 150 метра твърди фекалии. Невероятно!
	Освен терапията приемах бентонит и псилиум. Казаха ми да огранича приема на газирани напитки и консервирани храни. След отстраняването им наистина се почувствах по-добре. На седемдесет и шест години съм, а се чувствам като на тридесет и шест.

#	Линда: екзема
	Получих тежка форма на екзема по ръцете и стъпалата. Ходих от лекар на лекар с надеждата да я излекувам, но не успях. Тази зима, докато бях във Флорида я показах на брат ми, който през последните 10 години си правеше промивки на дебелото черво. Той каза, че тялото ми е отровено и трябва да се обърна към терапевт, за да ми назначи процедури. Не че бях особено въодушевена, но брат ми е мъдър човек и реших да го послушам. Също така бях отпаднала и не бях в състояние да отслабна. Наддавах на килограми, въпреки че спортувах до прималяване.
	Подложих се на лечението. Направих 15 процедури. Отслабнах с 9 кг и екземата ми почти изчезна. Отново бях изпълнена с енергия. Мисля, че това е едно от най-добрите неща, които съм правила за здравето си.

#	Джери: преплитане
	Родена съм с преплетени черва. Бях тежко болна. Дори ставането ми сутрин беше болезнено и майка ми слагаше капки в очите, за да се отворят, заради токсините, събрали се през нощта.
	Станах натуропат. Мога да кажа на хората, че доброто здраве е постижимо, но не става за една нощ. Част от ранните ми изследвания изпратих на д-р Бърнар Янсен в клиниката „Гуаладахара“, Мексико. Там се научих не само на техники за правилно хранене, но и да си правя клизми и промивки на дебелото черво.
	Интересното е, че имат собствена версия за промиването. Всичко е направено от мрамор, защото в Мексико той не е скъп. Пациентът ляга на широка маса и в него се въвежда гумена тръба, излизаща от двадесетлитров резервоар. Пациентите сами могат да си пускат водата и да започват процеса. След това всичко се почиства лесно. Това е забележителна идея.
	Започнах да свиквам с този начин, вместо да използвам малката клизма, която е неудобна. От този ден не съм имала големи проблеми с храносмилателната система.
	Бих искала да кажа на хората, че по-малко от две или три ходения по голяма нужда на ден не е нормално. Дори при веднъж на ден, се задържат толкова много отпадъчни продукти, че може да е опасно. Също така искам да кажа, че използването на клизма или промивки веднъж седмично, независимо дали има нужда, е една добра профилактика.
	Имам маса за промивки вкъщи с двадесетлитров резервоар. Прибавям хлорофил и маргарита, както и ливадна детелина и лъжица електролит за поддръжка на електролитния баланс на меките тъкани, както и за възстановяване на перисталтиката на мускулите на червата. Опитвам се да правя това всяка неделя следобед или събота вечер и установих, че то почиства нечистотиите със седмица напред.
	Смятам, че това е задължителна процедура при завръщане от пътуване. Едно промиване или клизма премахва излишните нечистотии. Знам за доста случаи с хора, завърнали се от екскурзии и Европа с лоши чревни навици. За един месец много от тях получават сърдечни кризи. Намирам това за напълно излишно. Можете да носите със себе си клизмата, някои билкови слабителни лекарства и да се грижите за себе си докато се върнете. Ако не искате да си правите клизма вкъщи, определете си час при терапевт, който ще прочисти храносмилателната ви система.
	Една интересна статия в Saturday Evening Post or април 1982 г., беше озаглавена „Запекът и ракът на гърдата“. Авторите посочват, че жените, ходещи до тоалетната няколко пъти седмично, са поне четири пъти по-податливи на рак от жените, ходещи веднъж дневно.
	Относно проблема с констипацията едно от важните неща, които научих в клиниката „Гуаладахара“, бе, че съвременните тоалетни са неприятели на човека, защото положението, в което тялото е свикнало да ходи по нужда от милиони години, е клекнало и превито към земята. Спомням си, че като дете не исках да ползвам тоалети във фермата и ходех в тревата. В „Гуаладахара“ също се използваше крачна тоалетна, придаваща V-образна форма на тялото.
	Единствената нация, освен американската, при която се срещат проблеми с храносмилането и констипацията, е Англия, където се използва силно рафинирана храна.
	Известно е също така, че през Втората световна война Англия не можеше да доставя рафинирана храна. Англичаните увеличиха количеството целулоза в храната си, като мелеха по-малко зърното. Освен това нямаше изобилие на захар и други рафинирани продукти. Тогава спадна значително степента на заболеваемост от рак.
	Мисля, че е много полезно за тези, които не са изпразвали стомаха си вечерта, използването на клизма вечер преди лягане на пълен стомах. Много натуропатолози, включително и аз смятаме, че в края на храносмилателния процес храната се превръща в токсична газообразна субстанция, влияеща върху сърцето. Статистиката показва, че в повечето случаи масивните сърдечни инфаркти се получават през нощта или рано сутрин, което обикновено е фатално.
	За да подпомогнем перисталтиката на мускулите на червата, съветваме пациентите да приемат ленено семе или масло от ленено семе всеки ден, както и семена от псилиум. Лененото семе действа по два начина. Първият — като целулоза, а вторият — като смазващо вещество. За здравето на червата това е може би един от най-евтините и добри начини за действие.

#	Ан: рак на гърдата
	Преди две години ми бе поставена диагноза рак на гърдата. Знам, че проблемът ми беше свързан с това, че не ходя достатъчно често и тоалетната. През целия си живот ходех само два пъти седмично. Много лекари са ми казвали, че това е нормално за мен, тъй като имам нервен стомах. За съжаление приех това обяснение.
	Сега, когато се обърна и погледна назад, си давам сметка, че съм страдала от много алергии. Това ми попречи да ходя нормално в тоалетната.
	Тази година реших наистина да се преборя с този проблем. Нещата постепенно се подобряваха, след като миналата година започнах да нравя промивки. Открих един терапевт в Ню Йорк, който правеше промивки, и направих 15 процедури.
	Наистина получих голямо подобрение. Сега ходя от шест до осем пъти дневно. Чувствам, че се изпразвам напълно и се чувствам страхотно.

#	Шарлота: сърдечна криза
	Получих криза и оцелях, защото се намирам в близост до болница. След две седмици се върнах вкъщи и отново получих разтваряне на сърцето. Лекарите ми казаха, че има време само за сърдечна операция, но те не вярват да я издържа. Последваха три години на лечение, при което нямаше да се осъществи без промивките. Оттогава съм направила над сто промивки и билкови пречиствания. Сега съм съвършено различен човек. Наистина лекарите искаха да узнаят тайната ми. Те просто не искаха да повярват, че оцелях именно поради тази причина.
	Миналата година се върнах в болницата заради проблем в дясната половина на сърцето. След като ми бяха извадили част от лявата страна на сърцето, дясната страна се опитваше да компенсира загубата. Течността се връщаше обратно. Вероятно трябваше да се изпомпа част от нея извън тялото. Това не можеше да стане по естествен път. Загубих 30 кг за 16 дни. Накрая ме спасиха промивките.
	Материалът, излизащ от тялото ми при промивките, се фотографираше. Беше ужасен, черен, твърд и гнилостен материал. В един момент усетих ужасна болка отляво близо до операцията. Винаги казвах на хирурзите, преди и след като ме оперираха, че ако могат да се справят с тази ужасна болка, ще съм им благодарна. Докато траеше промивката, хигиенистът масажираше и последното натрупване излезе. Тогава завинаги изчезна и болката. Това е.

#	Синът на Шарлот, Матю, за сърдечната криза на майка си
	Майка ми беше върната към живота след тежка сърдечна криза, но започна да получава алергични реакции от различните лекарства, които приемаше, и състоянието й рязко се влоши.
	Тогава започна с промивките. По този начин успя да отстрани всички отпадъчни продукти от организма си и започна да се подобрява. Сега отново е в добро здраве. За мен това е забележително!
	Тогава и аз реших да започна с промивки и да променя хранителните си навици.

#	Барбара: запек
	През целия си живот бях със запек и лекарите никога не приемаха този факт за проблем. Мисля, че бях 19-годишна, когато започнах да работя. Мързелива бях и не си давах зор. Работата ми беше на бюро и здравето ми се повлия от това. Все повече се изморявах. Станах летаргична и състоянието ми се влоши. След това се взех в ръце и започнах да работя много, но това не помогна особено. Тогава ходех по 18 мили на седмица. Теглото ми се покачваше. Станах дебела. Ходех от лекар на лекар. Имах много женски проблеми. Нямах цикъл и всичко беше така объркано: Никой дори и не спомена за констипация.
	Започнах диетата „Храна за живот“. Това е много здравословна диета и свърши добра работа. Но не се почувствах по-добре. Не можех да си върна енергичността. След това влязох в болница и дебелото ми черво окончателно се задръсти. Лекарските предложения не ми звучаха добре.
	Съпругът ми беше чул за промивките на дебелото черво и ние решихме да опитам с тях. Бях на двадесет, когато започнах процедурите, и си мислех, че ще е чудо, ако доживея до 35. Терапевтката ми каза, че трябва да свикна с терапията и че след това ще мога да я прилагам сама. Мислех, че няма да се справя. Лекарите казваха, че някои хора просто страдат от вродена констипация. Хигиенистът твърдеше, че те просто не знаят как да накарат червата да работят правилно. И аз просто си карах така.
	След дълъг период от време успях да накарам червата ми да работят ежедневно. Женските ми проблеми изчезнаха и енергията се възвърна. Менструалният цикъл се нормализира. Не знам дали важи за всички, но моите проблеми се решиха с промивките. Беше наистина забележително. От този ден правя процедурите за поддръжка, защото вярвам, че те ми върнаха живота.

#	Сюзан: синдром на хроничната умора
	Бях болна от пневмония. Толкова отслабнах, че не можех да стана. Страдах от хронична умора и дори не можех и да лазя. Отидох при холистичен лекар, който ми предписа витамини интравенозно и ми даде съвети относно храненето. Постепенно си възвръщах силите и бях в състояние да ходя на работа по час на ден. Тогава отидох при Анита, започнахме да работим по три часа пет пъти в седмицата. Това беше максимумът, който можех да издържа. Спях по 12–13 часа на денонощие. Не можех да се качвам и половин етаж по стълбите, нито да ходя по-дълго, без да спра и да си поема дъх.
	Попитах лекаря дали да правя клизма, защото имах запек. Ходех до тоалетната веднъж седмично. Той не вярваше в клизмите и ми предложи различни прахчета. Тогава се хранех с естествени храни от 12 години и не бях вкусвала преработени храни от няколко години. Но това не повлия особено на запека ми. Мислех си, че трябва да си направя клизма въпреки несъгласието на лекаря. Чух за шоуто на Гари Нъл в здравния център. Реших, че мога да отида и да опитам. Подложих се на промивки на дебелото черво и още след първата процедура се почувствах много по-добре. Анита беше чудесна и ми даде почивка. Когато се върнах в офиса, се чувствах великолепно. Можех да работя целия ден без признак на умора. Тази нощ спах седем часа и от този ден нататък спях по седем-осем часа на денонощие. Това имаше голямо значение за здравословното ми състояние.
	Посетих центъра девет пъти. Всяко посещение ме караше да се чувствам все по-добре и по-добре. Хроничната умора беше изчезнала. Енергията ми още не беше достигнала оптималните си стойности, но вече не изпитвах ужасното чувство за изтощение. Констипацията постепенно започна да изчезва. Цял живот страдах от акне и то изчезна. Зрението ми се проясни. Не съм мислела, че нещо не е наред с очите ми. Според изследването винаги е било 100-процентово, но след първата процедура забелязах, че цветовете са по-ярки и ясни. При менструация получавах контракции, а след промивките те изчезнаха. Отслабнах с 4 кг. Апетитът ми се промени. Обичах да хапвам сладко и кофеин, въпреки че отчаяно се опитвах да ги огранича. Днес нямам повече желание за сладко.

#	Гари: липса на енергия, запек и плешивост
	Нищо не ми подсказа навреме за заболяването. Просто отидох на процедури за дезинтоксикация на организма. Исках да отстраня натрупванията от храната през последните години, тъй като чувствах, че трябва да напуснат тялото ми. Ходих при Анита няколко пъти.
	Вече виждам резултатите. По-енергичен съм и по-стегнат. Нямам нужда от много сън. Трябваха ми седем-осем часа, а сега са ми необходими само четири-пет. Чувствам се прекрасно. Преди се нуждаех от следобедна дрямка, но сега вече нямам нужда от нея. Това е едно от състоянията, за които не знаех, но промивките ми помогнаха.
	Освен това сега ходя по-редовно до тоалетната. Преди ходех веднъж на три дни. Значи съм страдал от относителен запек, без да знам. Преди за тази цел ми бяха необходими 30–40 минути. Взимах си вестник или списание. Тоалетната се превръщаше в читалня. Сега положението е различно.
	И още един интересен факт: косата ми започна да расте отново. На тридесет години съм. Имах лека подутина над дясното слепоочие. Просто знак за мястото, откъдето ми пада косата. Когато бях в гимназията, тя беше изцяло покрита с коса. Когато постъпих в колежа беше на ръба, а когато завърших колежа, косата беше под нея. През последните няколко седмици забелязах, че границата на косата се е дръпнала напред. Смятам, че причината за това са стените на червата, които са освободени от запушвания, така че витамините, минералите, хлорофилът и всичко, за което става дума, оказват положителен ефект върху тялото ми. Мисля, че растежът на косата ми е част от това.


>>	Ензимна терапия
>>>

	Ензимната терапия е най-грижливо пазената терапия на съвременната медицина. Многобройните проучвания доказват ролята на ензимите в профилактиката и лечението на различни заболявания, в това число смущения в кръвообращението, рак, ранно остаряване, проблеми с кожата, състояния след травма, болка в гърба, имунен дефицит, артрит, бурсит, множествена склероза, херпес-вируси и СПИН. Широкият обхват на тяхната ефикасност се дължи на факта, че ензимите са незаменими за всички жизнени процеси. Те действат като катализатори. Без ензимите не може да съществува клетъчна активност.
	Критиците на терапията твърдят, че ензимите губят активността при храносмилане. Но това е оборено от изследванията, показващи, че при приемане на ензимите през устата тяхното съдържание в кръвта се увеличава значително. С напредването на възрастта ние се нуждаем от повече ензими, тъй като те са ключов фактор за задържане на младостта.
	Ние приемаме ензими от живата храна, като сурови плодове и зеленчуци. Някои хора срещат трудности в усвояването на хранителните ензими и трябва да ги приемат във вид на таблетки. Най-добрата добавка са растителните ензими във формата на кристали с електролити. Те преминават през клетъчната стена, подсилват тялото и помагат за изпълнението на храносмилателния процес.


>>>	Разкази на пациенти

#	Мариана: гъбична инфекция
	През 1990 г. бях оперирана от ендометроза. Преди това ми бяха поставили диагноза пролапс на митралната клапа. Предложиха ми да приемам антибиотици след операцията. Десет дни след това получих гъбична инфекция и за да ми помогне, лекарят ми предписа вагинални лекарства. След три месеца това се повтори отново и след това всеки месец преди менструация получавах инфекция. Изпитвах такава болка и дискомфорт, че не знаех към кого да се обърна. Гинекологът ми естествено не откри гъбички в пробата и ми каза, че не може да направи нищо.
	Един ден в аптеката видях книга със заглавие „Синдром на гъбичките“. Един от съавторите се беше сблъскал с подобен на моя проблем. Обадих му се и разбрах, че е ортопед, но за щастие той ми препоръча друг лекар, който би могъл да ми помогне. Този лекар беше алерголог и в кабинета си ми направи изследвания за всички видове алергии. Излезе, че не съм сериозно алергична към нещо. Тогава ми каза, че наистина е направил всичко възможно и не вижда смисъл да му бъда повече пациент. Той ме изпрати при един човек, който би могъл да ми помогне. Този човек беше Робин Кенеке.
	Робин първоначално ме консултира по телефона и реши, че ще може да ми помогне чрез правилна диета. Срещнахме се и обсъдихме положението. По-долу може да видите препоръките му. С негова помощ отстраних инфекцията и нормализирах състоянието си.
	1. Първото условие беше веднага да спра всички лекарства. Робин смяташе, че това само задълбочава инфекцията (лекарствата убиват ензимите).
	2. Постави ме на стриктна диета, изискваща отстраняването на безалкохолни напитки, кафе, търговски чайове, млечни продукти, яйца, захар и каквото и да е месо с хормони.
	3. Накара ме да добавя тофу, повече риба, зърнени храни, зеленчуци.
	4. Купувах само органично чиста храна и пиех само филтрирана вода (пестицидите и химикалите убиват ензимите).
	5. Научих се как да използвам правилно мизо (не се вари — варенето унищожава ензимите). Отначало купувах само тъмно мизо, а по-късно и по-светло мизо.
	6. Използвах пресен чесън, джинджифил, билки и подправки.
	7. Добавих морска трева, кабоча, леко приготвени тъмнозелени зеленчуци с оцет и лимон.
	8. Добавях ежедневно и прясна салата.
	9. Пиех чай от кукича с концентрат умебоши.
	10. Тъй като пърженето убива ензимите, престанах да употребявам този начин на приготвяне. Робин ме научи как да приготвям „водно соте“, което изисква много по-малко мазнина. Използвам зехтин и сусамово масло.
	11. По-късно добавих пиле или агнешко месо без хормони и антибиотици, минимално преработено, органични яйца разбъркани с ленено масло.
	Първоначално Робин добавяше малко добавки към храната: течен хлорофил и силни пробиотици, витамин C и сух витамин E, хромен пиколинат, морски вегетариански таблетки и чесън. Сега добавките са ацидофилус, хлорела (съдържа хлорофил), много витамини, витамин C, сух витамин E, хромен пиколинат, нощна свещ, комплекс калций/магнезий и чесън. Използвам ежедневно ленено семе и масло от ленено семе.
	Вероятно ще ми отнеме една година за пълно възстановявано. Припомнете си, че имам тези периодични инфекции (не само преди цикъл) вече няколко години. Робин беше откровена и ме предупреди, че ми трябва време, за да добавя и други храни към диетата си, като шойу, тамари, оризов оцет и др. Сега мога да се храня с много разнообразна храна и дори да пийвам по чаша вино от време на време. Продължавам да купувам възможно най-чистата храна, да пия кукича с концентрат ума и да се храня с тъмнозелени зеленчуци с оцет от ума. Това помага за поддържането на добрата микрофлора в червата. Все още избягвам млечните и пържените храни. Робин ми предложи да си купя сокоизстисквачка, за да премина към следващото стъпало. Надявам се да го направя в близко бъдеще.


>>	Билкова терапия

	Билките са използвани като лекарство още от праисторически времена. По метода на грешката древните хора са се научили кои треви са лечебни и това животоспасяващо познание е преминало през вековете. В Китай и Индия изследванията и използването на билковата медицина е над 5000 години. В древна Гърция бащата на съвременната медицина Хипократ е използвал стотици билки в практиката си. Много от тях все още са популярни. Накратко лечебните свойства на растенията са издържали изпитанието на времето и по тази причина билковата терапия се уважава в много култури по света.
	Когато стана очевиден фактът, че съвременната медицина е ограничена, лекарите отново обръщат поглед за помощ към растителния свят. Учените по света, отчаяно търсещи лек за СПИН, рак и други заболявания, нелечими с традиционната медицина, започнаха да изследват свойствата на билките и са силно изненадани от имуностимулиращото им действие. Клиновичето, сладникът и женшенът са със силни антиракови свойства; ако ехинацеята и хидрастисът се вземат при първите признаци на настинката, спират заболяването.
	Как ни помагат билките? Някои действат като суперхрани, чиито съставни вещества се вграждат в тялото ни. Другите имат лекарствено действие и специфично подсилващо или стимулиращо въздействие върху някои физиологични функции. Например могат да действат почистващо до определена степен, но преди всичко изграждат организма.
	При използването на билките за лечебни цели билколечителите вземат предвид цялостното състояние на организма. Това се отнася особено за китайската медицина, където лечителят търси най-изявените симптоми. Ако пациентът е диабетик например, може да изпитва огромна жажда, глад или често да уринира. Лечителят също така отчита трите състояния на организма: храносмилане, сън, енергия. По този начин основното лекарство за това състояние се формира на базата на индивидуалните нужди на пациента.
	Билколечителят Христофор Трахан обобщава стойността на билколечението така: „Билките действат добре, защото са биологични елементи, и се включват едновременно с веществата на самия организъм. Когато употребяваме билки, ние използваме храни, които са молекулярни и енергетични части от нас.“


>>	Хомеопатия
>>>

	Хомеопатията е система за лечение, базираща се на закона на подобието. В края на ХVІІІ век създателят на хомеопатията д-р Самюел Ханеман е открил, че предписването на вещество, причиняващо заболяване у здрав човек, може да излекува заболяването у човек, който е болен. Така например, ако на пациент с обрив се даде субстанция, причиняваща обриви, това неутрализира проблема.
	Хомеопатията използва естествени вещества, които се приготвят по метода на разреждането и сукуцията, което означава, че веществата се разреждат, докато стане невъзможно определянето им в разтвора. Когато крайният продукт се наблюдава под микроскоп, не се забелязва нищо. Често пъти хомеопатичните лекарства са силно токсични вещества в естествената им форма и могат да включват змийска отрова, арсеник или болестотворни бактерии. След разреждането обаче те са абсолютно нетоксични. На практика не е останало нищо, освен вода.
	Щом като няма нищо, как тогава действа хомеопатията? Макар и да не са останали физически субстанции, вибрациите от материала стимулират и подсилват енергийните системи на тялото и се насочва към видимите и невидимите причинители на заболяването. Въздейства се върху емоционалните състояния, като страх, гняв, нервност и депресия, които могат да са предпоставки за физическите симптоми. С възстановяването на баланса на цялостната личност емоционално и физически хомеопатията може да промени нещата в положителна насока.
	Хомеопатията се различава от алопатичната традиционна медицина с погледа си върху симптомите. Тя разглежда проявата на симптомите като опит на тялото да се излекува само, а не като на нещо, което трябва да се прикрие. Тялото е подложено на многобройни стресови ситуации и хората винаги реагират емоционално, физически и психически, за да възстановят баланса си. Покриването на симптомите само ги задълбочава и предизвиква по-сериозни последствия.
	Хомеопатичните лекарства се приемат орално или се поставят върху кожата. Дрогериите с хомеопатични лекарства ги продават с обозначения 12x или 30x, 12c или 30c, за да отбележат броя разреждания, които е претърпял препаратът. Знакът x означава, че препаратът е бил разреждан 1:10, а знакът c — че е бил разреждан 100 пъти.


>>>	Разкази на пациенти

#	Лилиан: рак на черния дроб
	Преди три години ми беше поставена диагноза рак под ректума, за което ме лекуваха с химиотерапия и радиация. Това спря за известно време развитието на болестта, но не след дълго се появи отново в черния ми дроб. Направих 50 химиотерапевтични процедури, но ако знаех това, което знам днес, никога нямаше да се подложа и на една.
	Бях много болна и исках да умра. Не можех да задържам нито храна, нито вода и загубих доста от теглото си. Червата ми бяха напълно парализирани и въобще не можех да ходя до тоалетната. Сестрите ми казаха, че ми остава да живея още малко. Болката беше толкова ужасна, че постоянно бях на наркотични вещества.
	Благодаря на Бога, че дъщеря ми се свърза с лекар-хомеопат, който ми вдъхна нов живот. Моят лекар направи страшно много за мен. Лечението ми се състоеше от много билки и витамини. Хранех се със сокове и диета, богата на здравословни зеленчуци. Отстранени бяха червените меса. Даде ми лекарство за облекчение на възела и намаляване на активността му. Освен това се подложих на промивки на дебелото черво за дезинтоксикация.
	Когато си отидох у дома, силата ми беше възстановена. Можех да ходя и освен това да карам кола, докато преди това се нуждаех от инвалидна количка. В разстояние на шест месеца успях да възстановя част от килограмите си и вече нямах проблем с червата. Миналия месец си направих миелограма. Лекарите бяха изненадани от подобрението. Не можеха да повярват. Кръвното ми налягане не беше високо и аз нямах проблеми с качеството на кръвта. Сега съм напълно различен човек. Изненадана съм, както и цялото ми семейство. Чувствам, че ако бях отишла там, досега нямаше да ме има. Ако можех да се върна назад във времето, изобщо не бих се подложила на химиотерапия. Щях да последвам хомеопатичното лечение.

#	Пати след катастрофа
	Запознах се с хомеопатията чрез съпруга ми преди 17 години. Омъжих се за човек от Пенсилвания, където 80% от населението използва хомеопатия, защото през тридесетте, четиридесетте и петдесетте години лекарят на града е бил хомеопат. След като се омъжих, баща му ми връчи беладона и арника и ни пожела щастие.
	Не им обърнах особено внимание до преди 6–7 години, когато съпругът ми си мушна ръката под косачката и почти си отряза парче от пръста. Отидохме в болница, където му направиха многобройни операции и го зашиха. Казаха му, че няма да си възвърне чувствителността, защото много от нервите са били срязани. Препоръчаха пластична операция.
	Повиках една много мъдра стара жена от родния град на съпруга ми и я попитах какво може да се направи. Тя каза, че ако нещо може да помогне, това е билката hypericum. Започнахме да му я даваме. Днес, пет години по-късно, не си и спомняме, че нещо се е случило с пръста му.
	Лично за мен стойността на хомеопатията беше ясно демонстрирана през един Ден на благодарността, докато готвех пуйка. Дъщеря ми беше на около три месеца и ми костваше доста усилия да приготвя вечерята. Исках да направя всичко перфектно и бях доста припряна. Държах кърпата в дясната ръка, а с лявата извадих тавата с пуйката. Силно изгорих четири пръста. Те бяха зачервени и лъскави. Краищата им бяха силно изгорели. За секунди се появиха мехури. Спомних си, че лекарството за изгаряне беше camrhorus. Имах само 30x потенция, която не е много силна, но това лекарство е ефикасно във всяка потенция. Индикациите на опаковката са да се вземе лекарството и да се изчакат четири часа. В случай на спешност, както беше при мен, да се приема толкова често, колкото е възможно. Взимах по една малка таблетка на всяка минута. След това стигнах до положение да го приемам на всеки три, пет и десет минути. Ставах все по-добре и по-добре. До вечерта вече можех да мия чинии и да си поема горещ душ. Обикновено болката е толкова силна, че не можеш да се допреш до гореща вода. На другия ден почти нищо не напомняше за вчерашния проблем. Пръстите бяха напълно излекувани и то толкова скоро. Това беше невероятно!
	Едно от любимите ми лекарства е arsenicum за хранителни отравяния. Това е арсеник, приготвен по хомеопатичен път. Когато имам хранителни отравяния, винаги вземам от него една доза, обикновено потенция 30c. След час вече може да хапна каквото си искам. Никога не съм се оправяла толкова бързо от хранително отравяне през живота си.

#	Алън за инфекциите
	Преди около пет години имах сериозна инфекция в зъба. Лекарят ми предписа антибиотици, в противен случай щях да свърша в болница. Проблемът се състоеше в това, че последния път, когато пих антибиотици, за малко не умрях.
	Един приятел ми предложи да опитам с хомеопатия. Не знаех какво е това, но нямах голям избор и отидох при хомеопат. Той ми даде малки кафяви таблетки да ги слагам под езика. Лекарството се казваше hepar sulfuris calcareum. Много е полезно при инфекции на венците и зъбите. За два часа болката изчезва. След два дни и възпалението.
	Бях изненадан, че инфекция може да се лекува без антибиотици. Започнах да чета за хомеопатията и да уча за нея. Оттогава имам различни лекарства за различни случаи.
	Съпругата ми имаше главоболие, което беше толкова силно, че ме помоли да я отведа в бърза помощ. Тогава беше много гневна. Тя беше ядосана и в същото време се оплакваше от непоносима болка. Спомних си, че на тези характеристики отговаря лекарството chamomilla. Много внимателно я доближих, защото беше в ужасно настроение, и поставих таблетка от лекарството под езика й. Излязох от стаята и се върнах след няколко минути. Тя седеше и ме попита дали имаме сладолед. След двадесет минути разхождахме кучето. Тя беше добре. Изненадан съм колко бързо действа, особено при спешни случаи.
	Научих, че хомеопатичните лекарства се предписват индивидуално. Докато hepar sulfuris calcareum е полезен при моята инфекция, друг може да получи облекчение от mercurius. Това е друго лекарство, полезно при инфекция, особено в устата и венците. Характеристика на състоянието, при което трябва да се използва, е лош дъх, повишено слюноотделяне и силна жажда. Също така и студени тръпки.
	Друго лекарство, наречено purigenium, е добро за септични инфекции, заради които обикновено хората постъпват в болници. Познавам хора, които са използвали това лекарство и след няколко дни са се оправили.

#	Томас: множествена склероза
	Беше ми поставена диагнозата множествена склероза в една голяма университетска болница. Лекарите не ми даваха оптимистични прогнози. Това е стара поговорка: „Ако не ти харесва вестта, убий вестоносеца или го смени.“ Потърсих някой, който да ми каже това, което исках да чуя.
	Това беше преди четири-пет месеца. На 56 години съм. Посъветвах се с лекарите първо за симптомите на МС. Не можех да пазя равновесие и имах затруднения с говора. Може да се каже, че балансът ми беше 75% от нормалното, а говорът — 50%.
	След като посетих д-р Кен Питуей — хомеопат, установих значително подобрение. Равновесието ми достигна 95% и говорът ми — 80–85%. Това е моя оценка.
	Усещам, че хомеопатията предизвика голяма промяна. Чувствам се по-добре и хората ми казват, че изглеждам по-добре. Сигурен съм, че изглеждам по-добре от преди. Бях много блед. Изглеждах като смъртник.
	Конвенционалната медицина не ми даваше никаква надежда. Лекарите настояваха да започна да си търся инвалидна количка. Откакто съм на хомеопатично лечение, тичам 25 мили седмично. Това е по-добро от инвалидната количка.
	Преди хомеопатията не тичах. Бях отпуснат. Макар и самата хомеопатия да не включваше джогинг, доброто ми здравословно състояние и самочувствие ме карат да спортувам. Убеден съм, че ако не бях започнал тази програма, сега щях да съм в инвалидна количка.
	МС е заболяване с кризисни състояния и ремисии. Аз чувствам, че при мен подобрението е значително, защото и общото ми здравословно състояние е по-добро. Все още се лекувам и очаквам да се излекувам напълно.

#	Санди: синдром на китката и други проблеми
	Страдах от синдром на китката от три години. Това ме затрудняваше в работата. Притежавах ресторант и се справях трудно. Първо, вземах силни лекарства заради възпалението и болката, но те започнаха да се отразяват на стомаха ми. Лекарят, при когото се лекувах — хирург-ортопед, беше готов да ми направи операция.
	По това време една приятелка ме подтикна да се прегледам при хомеопат. Не бях запознат с хомеопатията и затова се поколебах дали да послушам съвета й. Тя продължи да настоява, че винаги бих могъл да се подложа на операция, ако хомеопатията не ми помогне.
	Предписаха ми хомеопатичното лекарство rhus tox. За две седмици ръката ми се оправи. Пет години по-късно от синдрома нямаше и следа. Бях спасен от операция на двете ръце и си запазих здравето, защото стомахът ми вече беше започнал да реагира доста силно. Също така имах проблеми със сърдечно-съдовата система — те също изчезнаха. Имах голям успех с хомеопатията.
	Оттогава семейството ми използва хомеопатия и то абсолютно успешно. Имам внук, който се роди с проблеми с дишането. Скоро след това разви херния на тестисите. Педиатърът искаше веднага да го оперира, но дъщеря ми му казала, че първо ще опита с хомеопатия. Две седмици след като започна хомеопатичното лечение, нямаше и следа от хернията. Той също беше спасен от операция.
	След цезарево сечение кръвната картина на дъщеря ми бе лоша. Лекарите искаха да й прелеят кръв, но ние пожелахме да изчакат 24 часа, през което време тя започна да приема хомеопатично лекарство. Предписаха й ferrum phosphoricum, лекарство, увеличаващо съдържанието на кислород и хематокрита. За 24 часа кръвната картина се подобри и вече не се нуждаеше от кръвопреливане.
	Другата ми дъщеря заболя от токсемия, свързана с бременността. Предписаха й хомеопатичното лекарство apis, което извлече токсините и свали отоците от тялото й за много кратък период от време.
	Мога да говоря много за нашия успех и за това от колко операции сме се спасили. Хомеопатията просто прави чудеса. Телата ни са в състояние да се лекуват много повече, отколкото си мислим. Нямам нищо против конвенционалната медицина, що се отнася до изследвания или, когато другите неща не действат, или за поставяне на диагноза, но не се изисква толкова много, както си мислят някои хора.

#	Хелен: болки в мускулите и ставите, емоционална травма и последвала хомеопатия
	Страдах от ужасна болка в мускулите и ставите, което ме правеше неспособна. Опитах с акупунктура, китайски билки, диета, венозна витаминна терапия, просто от всичко. Всичко ми помагаше по малко. С тяхна помощ състоянието ми се подобри на 50%. Но след като не действаше нищо друго, стигнах до задънена улица. Все бях относително доволна, защото се чувствах значително по-добре.
	След това един приятел почина от СПИН. След две седмици умря котката ми. Това отново ме изтощи до крайност и вече не можех да се оправя. Всичко продължи около две години. Опитах много неща, но нищо не помогна.
	Реших да опитам и хомеопатия. Терапевтът, към когото се обърнах, практикуваше постепенна терапия, която лекува емоционалните рани и премахва последиците от всички житейски травми. Започва с настоящите и се връща назад до момента на бременността на майка ви. Лекувам се от десет месеца. Това е бавен процес и ще отнеме около две години. В резултат на тази терапия се чувствам значително по-добре. Отново мога да шофирам и да правя почти всичко. В този момент все още имам проблеми и изпитвам болка, но емоционално съм по-добре.
	Сега лекувам животните си по същия метод от травмите, които са получили, откакто са на този свят. Ако сте били на улицата, знаете, че те са били използвани по някакъв начин. Давам им опиум за страха, natmur за страданията, staphistagria за гнева. Определено действа. Една котка не искаше да излезе изпод леглото два месеца. Лекувахме я и след седмица започна да излиза. Друга от котките ми хапеше и вършеше странни неща. Лекувахме я по този начин и тя също се оправи. Не става за една нощ, но определено действа чудесно. Освен това е много по-икономично отколкото да се посещава ветеринарен лекар. Те са станали такива невероятни скъпчии, а това е евтин начин за лечение.
	Просто мисля, че това е много динамичен начин на лечение. Ако искате да стигнете до първопричината за повечето болести, трябва да се обърнете към емоциите си. Травмите определено въздействат върху живота ни и трябва да се отстраняват. Последователната хомеопатия прави точно това.

#	Дори: астма
	Преди да започна с хомеопатията, най-голямата ми дъщеря беше на четири години, а най-малката — бебе. И двете имаха астма. Изпитвахме различни лекарства и често прибягвахме до стероиди. Стигахме до кабинета за спешна помощ средно по веднъж в месеца за инжекция епинефрин. Следваха лечения с nebulizer три път дневно.
	Една приятелка ме посъветва да заведа децата на хомеопат. Нямах какво да губя, защото нито едно от лекарствата, които приемаха, не им помагаше. Напротив, те ставаха все по-зле. Все по-често ходехме до болницата. Беше много опасно, защото децата ми посиняваха в три часа през нощта.
	Отидохме при хомеопат. В течение на шест месеца по-голямата ми дъщеря престана да пие лекарства. Оттогава не е получавала астматичен пристъп. Преди изследванията показваха, че има силна алергия към котки. Дори не можехме да минем близо до къща с котка. Сега си имаме коте и тя няма нито алергия, нито астма.
	По-малката ми дъщеря се лекува две години. Същият резултат. Няма астма. Повторихме изследването за функцията на белите дробове. То беше абсолютно нормално и показва, че белите дробове работят 100%. Абсолютно съм сигурна, че хомеопатията спаси живота на децата ми и направи живота им качествен.

#	Ким: инфекция на ухото
	Синът ми приемаше антибиотици за хронична болка в ухото и получи зависимост. В началото се подобряваше, но след това се повтаряха непрекъснати курсове на лечение с антибиотици. На десетия, последен ден от антибиотичната терапия, ухото пак го заболяваше. Това ме накара да го заведа на лекар, за да се уверя, че ухото му е наред. Това наистина имаше временен ефект, но не беше лечение.
	С хомеопатията веднъж постигне ли се положителен ефект — край на болестта. Инфекциите в ухото му спаднаха на две годишно, вместо шест или седем. Един път получи инфекция през февруари и още една миналия месец. Лекувахме ги с Pulsatilla — капки за уши от аптеката, и сега е добре.

#	Вирджиния: множествена склероза
	Отначало опитах с конвенционална терапия, но тя не ми помагаше. Предлагаха все едно и също — да се храня рационално и да тренирам. Все трябваше да има нещо друго.
	Обърнах се към хомеопатията и постигнах главозамайващи резултати при един лекар в Детройт. Той ми предписа естествени хомеопатични лекарства и ме научи да се храня правилно. С неговата комбинация можах да излекувам някои от симптомите на множествената склероза. Сега се чувствам добре.


>>	Хипнотерапия
>>>

	Хипнотерапията лекува широк спектър от проблеми, като успокоява притесняващите и непродуктивни мисловни процеси в съзнанието ни и прониква в подсъзнанието, където предположенията и интуицията ни позволяват да променим възприятията си. Сред многото й ползи, хипнотерапията помага и за повишаване на енергията, облекчава хроничната болка и преодолява пристрастяванията, като преяждане и пушене. Също така може да помогне за изграждане на доверие и да ни освободи от притесненията и фобиите ни. Жените използват хипнотерапия, за да преодолеят предменструалния синдром, контракциите и други болки. Спортистите я използват за подобряване на представянето си.
	Хипнозата не означава пълна загуба на съзнание, както повечето хора мислят. Пациентът е в съзнание и отпуснат, почти цялото му тяло спи, но мозъкът му е буден и в съзнание. Типичният сеанс започва с интервю, в което пациентът разказва проблемите си на терапевта. След това пациентът се довежда до спокойно състояние на мозъка, наречено транс. В това състояние въображението е много по-силно от обикновено. Терапевтът дава предположения, а пациентът ги използва, за да промени гледната си точка. Някои от промените са значителни. Например има хора, които не могат да спрат да пушат, защото смятат, че не са в състояние да го направят. Като се промени тази им гледна точка, пушенето престава.
	Хипнотерапията представлява голяма надежда за доживотните заболявания. В този случай човек често пъти смята, че няма бъдеще. Когато се влезе в контакт с всичките му мисли относно заболяването и смъртта, лекарите и болниците и се създаде въображаемо състояние, при което здравето се е възвърнало и той е жив далеч в бъдещето, пациентът се премества от точката на безнадеждност до повратната точна на ново начало.
	Когато хипнотерапията не действа, проблемът може да е свързан със съпротива.
	Колкото и нелогично да звучи с него може да се справим на подсъзнателно ниво.
	Обикновено времето за терапията е кратко, а ефектът — мигновен. Нужни са от три до шест сеанса, а в някои случаи е достатъчен и само един.
	Макар хипнотерапията да е чудесна, съществуват няколко положения, които трябва да се имат предвид. Пациентът възприема енергията и възприятията на друг човек. Затова е задължително да се работи с терапевт с чисти помисли. Изборът трябва да се основава на препоръки и интуиция.


>>>	Разкази на пациенти
	Разкази на пациенти
#	Цинтия: психологично блокиране
	През по-голямата част от живота ми бях подложена на традиционна психотерапия, опитвайки се да превъзмогна смъртта на баща ми, който почина, когато бях дете. Чувствах, че един голям албатрос ми пречи да живея живота, който искам.
	Срещнах един психотерапевт, който смяташе, че е в състояние да ми помогне. Работихме върху конкретния проблем и резултатът беше невероятен. Имах добра работа, но исках по-добра. Не следвах целта си, защото смятах, че никой няма да ме вземе на работа. Мислех, че не съм достатъчно умна и не заслужавам нещо по-добро. Отрицателните мисли блокираха съзнанието ми. Скоро след сеансите ми предложиха страхотна работа. Днес заемам висок пост, нещо, за което не съм мечтала.
	Имах и друга полза от терапията. Винаги съм мечтала за идеални взаимоотношения с хората, но се страхувах да не ме изоставят. Сега те ме търсят без усилия от моя страна. Имам добри и здрави приятелства и идеални взаимоотношения с майка ми.

#	Сюзън: множествена склероза
	Една нощ си легнах напълно нормална и се събудих неспособна да се движа. Загубих зрението си, не можех да се обадя по телефона и много силно ме болеше гърбът. Не знаех какво се е случило, докато не ми направиха ядрено-магнитен резонанс, който потвърди, че съм болна от множествена склероза.
	Винаги съм мислела, че мозъкът е огромна сила. Знаех, че ще превъзмогна състоянието. За съжаление споделих тази вяра с първия си лекуващ лекар, който ми каза, че съм обречена и подхвърли за инвалидна количка. Това направи ситуацията по-предизвикателна, защото определено не исках да се предам.
	Открих невролог, който практикуваше холистичната медицина и ми повярва. Отначало ми се наложи да приемам лекарства, за да си възвърна зрението. Увреждането може би беше постоянно. След тока реших да не приемам нищо. Убеждавах се през нощта, като си казвах: „Ставам все по-добре и по-силна.“ Визуализирах се отново здрава, в по-добра спортна форма, отколкото съм била някога. Записвах мислите си, казвайки си, че съм по-силна от болестта. Не се отказвах. Знаех от какво съм болна, но нямаше да се оставя на болестта. Бях много силна в това отношение.
	Сега, пет години след поставянето на диагнозата, се чувствам добре. Имам си моите слаби моменти, но бързо се съвземам, защото разбирам, че мисълта е огромна сила. Независимо от това дали е ремисия, хипноза, позитивното мислене, или комбинация от трите, не зная. Но действа.
	Днес практикувам хипноза и помагам на другите хора с МС да разберат, че не е нужно да се предоверяват на лекарите. Всеки болен може да се излекува с позитивно мислене, добра диета, упражнения и заобикаляйки се с позитивно мислещи хора. Опитвам се да докажа и огромната сила на мозъка, как да се изтриват негативните мисли и да се дават нови насоки на мозъчната дейност. Не претендирам, че зная всичко, но мога да помогна на болните да стигнат до корена на проблема си — негативното мислене, така че да престанат да се самосъжаляват и да надскочат себе си.

#	Антъни, страдащ от затлъстяване
	Отидох в института по хипноза и работих с Бари Сидман. Постигнах значителен резултат с намаляването на теглото — 21 кг за шест месеца. Макар да съм силна личност, не вярвах, че мога да отслабна. Предложенията на лекаря ме научиха как да мисля и как да се доверя на себе си.

#	Алиша: негодувание
	Лекувах се дълги години и имах някои подобрения, но все още не можех да се освободя от негодуванието към майка ми и други хора, които познавах. Опитах да реша с хипноза проблема и той наистина изчезна след един сеанс, продължил два часа и половина под ръководството на Джордж Биен, един прекрасен хипнотерапевт.
	Не знам точно какво ми помогна. Смятам, че хипнозата даде началото на органична промяна в тялото и мисълта ми. За четири седмици просто успях да се преборя със себе си и проблема. Открих, че отново обичам майка си.
	Усещам, че част от този процес е повишеното състояние на съзнание. Съзнанието се успокоява и подсъзнанието се разтваря. Едно от нещата, които ми се случиха по време на сеанса, бе, че имахме визуализация, в която аз разговарях с майка ми и я питах, защо не ме обича. Стана ми ясно, че ме обича, но така, както може. В този момент реализацията беше толкова интензивна, че изпаднах в транс. Веднага разбрах нейните ограничения. Успях да възприема ситуацията и да продължа напред.
	Имах щастието да попадна в ръцете на талантлив терапевт. Това е много важно. Джордж е надарен и е в състояние да се справи с проблемите на хората. Това не е като да си играеш на магьосник. Терапевтът трябва да разбере състоянието ти и да е в състояние да използва техники на регресия, за да може да помогне индивидуално на пациента.
	Мисля, че ако не беше опитът на Джордж да улови момента на реализация и разпознаване, просто щях да го пропусна, защото бях наранена на емоционално, физическо и душевно ниво. Преди да се подложа на терапия, си казвах: „Знам, че трябва да се чувствам по-добре“, но нищо не помагаше. Хипнозата беше трансформиращ опит.

#	Мариана за доверието
	Преди две години посещавах курса на Бари Сейдман по хипнотерапия и това промени живота ми. Мислех, че хипнозата е контролирана от мозъка и не можех да се заставя да я изпитам. Но Бари промени всичко. Той беше толкова топъл и сърдечен, че успя да ме убеди, че има и други начини.
	Достигнах донякъде в кариерата си като артистка. Освен това работя с него в института по хипноза като хипнотерапевт. Така че, както виждате, животът ми се промени.
	Използвам тази техника преди представление. Тя ми помогна да взема главна роля във филм, преди да стана член на гилдията на филмовите артисти.
	Всички ми казваха, че трябва да бъда резерва във филм, преди да вляза в гилдията. Аз им отговарях, че това не е необходимо, защото ще взема главна роля. И така, можах чрез хипнозата да придобия по-висока интелигентност и да получа роля без агент в „Малката Одеса“. Сега съм член на гилдията. Освен това работя и с Бари. Всичко е прекрасно.

#	Майкъл: тумор
	Това е случай на физическо предизвикателство, което беше подпомогнато силно от уменията на д-р Джордж Биен. Преди няколко години бях във Флорида. За една нощ на гърба ми се появи гигантски тумор, а друг — до правото черво. Събудих се на сутринта ужасен и силно обезпокоен. Подутините не бяха малки. Те бяха с големината на топка за тенис. Отидох в кабинета за бърза помощ и там ми казаха, че това е било изключително опасно. Нуждаех се от операция и лечение с рентгенови лъчи. Но не предпочетох този метод на лечение, заради предишен случай.
	Преди двадесет години трима различни специалисти ми казаха, че имам мозъчен тумор и че нещо не е наред с гръбнака ми. Краката ми се подкосиха. Нямах никакви пари. Отидох в книжарницата и намерих една книга със заглавие „Вашият мозък, може да ви излекува“, произлизаща от християнската метафизична традиция. Тя ме отведе към планините, където останах сам пет месеца. Хранех се със сурови зърнени храни и си повтарях положителни мисли.
	За щастие се излекувах без алопатични лекарства, въпреки че не разбрах защо. Не разбрах, че подсъзнателното, както при гениите или брилянтната детска интуиция, получава предложения. Медитирах, за да изпразня мозъка си и да си дам сам предложения, че краката и тялото ми са напълно здрави. Подсъзнателното според някои учения по хипноза получава тези предложения безкритично. Понеже бях изолиран, не съм приемал пропаганда от обществото или от лекарите, които да ми казват колко съм зле. Бях по-малко изплашен и единият ми крак си възстанови силите напълно.
	Върнах се при лекаря ми, който ме изследва и провери резултатите от изследванията, преди да ми каже, че съм излекуван 90-95%. Попита ме как е станало това и аз му казах съвсем честно, но с откровено наивен речник. Лицето му представляваше смесица от презрение и напрежение, когато ме помоли да напусна кабинета му. Той ме изгони. Силата на опита, комбинирана с реакцията на невролога ми отвори очите за естеството на западната медицина.
	Този път ми бе казано направо, че се нуждая от операция, която е много опасна. Макар и да ме болеше много и да бях доста изплашен, отидох в Чайнатаун, за да потърся добър китайски лекар. Той също ми каза, че имам тумор и ми предписа билки. Пих ги, но това не ми помогна особено. Междувременно се разболявах все повече и повече, докато легнах на легло с обилно изпотяване.
	Вече бях запознат с метода на Джордж, а и хипнозата винаги ми е харесвала. Правил съм си самохипнози и преди, но в този случай не бях в състояние да се справя сам. Отидох при Джордж, когото смятам за единствен. Той е гениален лечител. Срещнахме се на следващия ден и при много ниска такса той ме подложи на тричасов сеанс.
	Изживяването беше дълбоко. В мен се намираше суха материя от толкова отдавна и толкова токсична. Не мога да ви кажа как случи по време на този сеанс, но на другия ден тази материя се разчупи и изсъхна. Това се случи в рамките на 24 часа. Физиологическото състояние мигновено премина в здрав режим и си остана така.
	Хората трябва да знаят, че тялото няма да направи нищо, което да им навреди. Трябва да знаят, че мозъкът не им е неприятел. Напротив, тъкмо обратното. С малко нежни напътстващи предложения, правилна, чиста и здравословна диета и някои други неща, оздравяването настъпва много бързо.

#	Вики: отслабване и хронична болка в гърба
	През януари отидох при Бари Сейдман, за да отслабна. Оттогава съм свалила 21 кг. Сега теглото ми намалява и имам по-голямо самочувствие. Не мога да си купувам достатъчно бързо дрехи с по-малки номера. Беше прекрасно. Толкова ме интересуваше този метод, че се записах на специални курсове.
	Имах натрапчив глад. След прекараните трикратни операции на гърба спасението ми беше в храната. Това беше единственият начин да се чувствам добре и моят начин да се възнаградя за изпитаните страдания.
	Подложих се на хипноза която повиши самочувствието ми, но също така ми помогна да разбера, че тези пикантни храни ми влияят зле. Предложенията бяха да се храня със здравословна храна и да ям само това, което е полезно за мен, и толкова, колкото ми е необходимо. Той просто ми предложи да се храня със здравословна храна и да пия много вода. Сега не мога да се напия на вода. Повече не пия безалкохолни напитки, само вода.
	Бари ме научи и на самохипноза, така че да мога да я практикувам ежедневно или когато имам нужда. Вече не ми се ядат пържени лакомства, а както знаете, ние южняците се храним с много пържена храна. Вече не хапвам нищо пържено. Основно се храня със салати и зеленчуци. Дори не ям и месо.
	Имам много енергия и спортувам, докато преди не можех да правя физически упражнения. Хипнозата ми помогна много и съветвам всички да я опитат.
	Синът ми донесе вкъщи пица, а аз бях луда по пицата. Погледнах я, знаех, че е вкусна, но не я исках. Толкова е просто… Миналата седмица говорих с Бари и оттогава отслабнах с още един килограм.
	Бях на легло три месеца заради хронична болка в гърба. Бари ми направи частен сеанс, за да промени енергията към опрощение. Това е най-великата част от терапията. За да простите, трябва да визуализирате всеки човек, който ви е обидил през живота ви. Мислено трябва да кажете „прощавам ти“ и да продължите. Последния човек, на когото трябва да простите, сте вие самият. Това е много важно. Когато направите това, ще почувствате как пада тежест от плещите ви. Вие всъщност променяте енергията в организма си от отрицателна в положителна. След това се чувствате по-леки. Когато си тръгнах, се чувствах на седмото небе.
	Преди, когато ходех на разходка, се движех много бавно. Възрастните дами ме задминаваха по два-три пъти. Трябваше да се прибера вкъщи с кола, защото не можех да издържам. Днес ходя по две мили и това е прекрасно. Харесва ми. Повече не ме боли. Болката ми беше от операция и имах увреждане на нерва в дясната област на таза и крака, но повече не усещам болка. И ако понякога почувствам стягане или нещо такова, се подлагам на самохипноза. Просто в тази точка изключвам болката. На много хора това може да им звучи налудничаво, но действа. Съпругът ми просто не може да се начуди на промяната. Казва, че съм напълно различен човек.

#	Питър: комбинирана терапия
	Хипнотерапията хвърли светлина върху някои моменти от моето минало, които оказват влияние върху сегашния ми живот. Това стана с комбиниран режим на регресия, гетсалт-терапия и психодрама. Достигнах до по-дълбоки прозрения, защото традиционната терапия, както знаете, е предимно диалог, докато останалите процеси са предимно емоционални. Мога наистина да почувствам какво се беше случило и как е повлияло на настоящата ситуация. Спестих си много време, защото се лекувам с традиционна терапия от две години, а с хипнотерапията всичко беше въпрос на четири-пет сеанса. Силно вярвам в хипнотерапията, когато се прилага от много умел терапевт, който включва и психодрама и регресия.

#	Дороти: пристрастие към сладкиши
	Бях пристрастена към сладкишите. Ядях по четвърт килограм сладолед на ден и си слагах по четири-шест лъжички захар в чаша кафе. Стойностите на холестерола и захарта ми бяха високи. И въпреки че бях заинтересована за здравето си, не можех да престана.
	Една приятелка ме убеди да пробвам с хипноза. Даде ми името на Бари Сейдман. Тя знаеше, че той може да ми помогне, и наистина стана така.
	Престанах да ям сладко. Захарта и холестеролът в кръвта ми се нормализираха. Вече много рядко хапвам сладолед. Толкова бях впечатлена от успеха си, че започнах да изучавам хипноза към Института по хипноза. Тя направи чудеса с мен.
	Едно от нещата, които се научават, е, че самохипнозата е прекрасен инструмент, който всеки може да научи и усъвършенства. Аз използвам самохипнозата за релаксация. Сега съм здрава. Чувствам се прекрасно и самочувствието и доверието ми в себе си нараснаха. Положително гледам на бъдещето си. Имам петгодишен план, докато преди нямах толкова далечни планове. След година ще започна самостоятелна практика.
	Винаги съм искала да летя. Това беше дългогодишната ми мечта. Сега знам, че ще го постигна в разстояние на пет години. Ще уча за пилот на хеликоптер.
	Всички, които чувстват, че нещо ги спира, трябва да опитат с хипноза. Тя прави чудеса. Толкова съм доволна от себе си, че престанах да ям захар.

#	Дороти за самохипнозата
	При самохипнозата първото нещо, което правя, е да дишам дълбоко. Дишам, за да се отпусна. След това си избирам предмет на височината на очите, фокусирам вниманието си и се концентрирам, докато се почувствам много отпусната. Очите ми натежават. Казвам си: „Едно, две, три, отпусни се и достигни подсъзнанието си.“ Тогава си давам положителни предложения: „Уверена съм, чувствам се добре, светът ме обича и аз обичам света, мога да бъда хипнотерапевт, виждам се как пилотирам хеликоптер.“
	Невинаги съм била уверена личност. Бях много несигурна. Самохипнозата наистина е чудесна. Повтарям си тези позитивни убеждения, което ми отнема само три минути. След това просто си казвам: „Едно, две, три, събуди се бързо.“
	Правя това често през деня, когато си мия ръцете, чиниите, когато се разхождам. Сега всеки ден, освен дните, в които вали, ходя по около две до четири мили на ден.

#	Джо превъзмогва затрудненията
	Преди година и половина жена ми започна да се интересува от самохипноза. Видях някои промени в отношението й към живота. Тя е японка и й трябваше време да свикне да живее в чужда страна.
	Много скоро открих Бари Сейдман, който водеше курсове по хипнотерапия. Не ми беше много позната, но ми изглеждаше като възможност да направя нещо, което винаги съм искал — да работя в областта на здравеопазването. Така че се записах в курса на Бари и поработих с някои хора. В един момент разбрах, че може би сам се нуждая от няколко сеанса, за да разбера още малко за терапията и какво усеща човекът, подложен на хипноза.
	И така, направих няколко сеанса с Бари и много неща в живота ми се промениха. Успехът като че ли идваше по-бързо. Жена ми и аз участвахме в много начинания. Публикувахме списание на японски и възможностите, които се откриваха пред нас, бяха невероятни.
	Имам предложение в близко бъдеще да направя и друго списание за природно здраве. Ние работим с природни продукти, които продаваме по света. Това е нещо, което изникна по време на сеансите. Преди това се колебах дълго време дали да използвам всичките си способности, за да достигна до определена степен на успех. Мисля, че сега имам по-голям достъп до подсъзнаваното. Огромна заслуга за това има работата ми с Бари.
	Това е усещането, което имам. То те свързва не само със самия теб, но и с други хора на определено ниво. Ставаш по-отворен за нещата. Чувстваш се като че ли завършен.


>>	Масажна терапия
>>>

	Шведският масаж е метод за манипулация на мускулните тъкани с помощта на специални удари, движения и натиск, които имат терапевтично действие: отпускат болката, мускулното напрежение, неправилната циркулация на кръвта в лимфата, осигуряват по-добра абсорбция и елиминиране, по-добра подвижност на ставите и мускулите и подпомагат възстановяването от травми и увреждането на тъканите.
	Масажът може да помогне на много хора. Спортистите могат да облекчат изтощените мускули след състезания, а прикованите към леглото да облекчат умората от липсата на движения. Получилите травма хора, оздравяват по-бързо, а в общия случай се справят по-добре със стреса. Масажът помага за облекчаване на ишиаса и обичайните болки в гърба. Ускорява зарастването на счупвания и дори облекчава някои от симптомите на диабет, множествена склероза, кардиомиопатията, високо кръвно налягане и фибромиалгия.
	Много терапевти комбинират масажа с ароматотерапия. Инхалациите с градински чай или лавандула успокояват, а ментата например увеличава потока на енергия. Маслата отварят различни меридиани и енергийни пътища и така настъпва оздравяването.


>>>	Разкази на пациенти

#	Соня, след автомобилна катастрофа
	Преди около четири години претърпях автомобилна катастрофа, която остави тежки навяхвания в областта на шията и проблеми в гърба. Започнах да ходя на масаж при една жена на име Сюзън и това беше прекрасно изживяване. Отначало ходех веднъж седмично в продължение на три години. След това започнах да ходя през седмица, а сега ходя веднъж на три седмици. Мога да кажа, че сега се чувствам дори по-добре отпреди катастрофата.
	Художничка съм. Прекарвам дълги часове права пред статива и боите. Сухожилията, минаващи през шията ми, влияеха на рамената ми и това пречеше на рисуването. Понеже всичко се отпускаше и освобождаваше при масажа, това ми създаваше удобства при рисуването. Това определено е преимущество.
	Чувствах, че масажът ми помага да съм по-добре, отколкото когато посещавам мануален терапевт. Усещането е толкова приятно…

#	Линда: травма
	Тренирах танци професионално. По-късно родих дете и продължих да бъда във форма. Имах няколко травми и отидох при Сара Волгер, която е невромускулен терапевт. Първата беше травма на коляното. Посещавах я около четири месеца и тя ми помогна да си оправя крака. Не зная какво направи технически, но ми облекчи много симптомите. Обаче по-късно ми се наложи да оперирам този крак.
	Другата травма беше схващане на мускула. Това беше драматична травма по време на репетиция. Не можех да ходя. Помислих си отново за Сара, която се съгласи да ме лекува на бартер, защото нямах застраховка. Отидох до дома й с патерици и след един сеанс вече нямах нужда от тях. Видях я още три пъти и оздравях.

#	Диана: спазми в шията
	Това е заболяване, което поразява шийните мускули, предизвиква спазъм и схващане. Ако не се лекува, може да прогресира и да се влоши. Мускулите на шията се схващат на топка и това с много болезнено. След известно време се съкращават и извиват. Опитах се да се лекувам по няколко начина. Най-успешният начин беше чрез масаж.
	Когато ходя на масаж, терапевтката ми работи върху тяхното удължаване. Тя използва няколко различни техники. Нейните пръсти могат да разкажат много неща. Тя прави шведски масаж, който е много отпускащ, но повечето време работи върху възелчетата по мускулите ми. Това помага.
	Както знаете, когато се нервирате или напрегнете, първо реагират мускулите. Проблемът с мускулите на шията ми е, че не се отпускат. И затова масажът е благословен. Ходех на масаж, веднъж на две седмици и това наистина ми помогна.

#	Джери след автомобилна катастрофа
	Пострадах при автомобилна катастрофа. Имах няколко наранявания на шията, раменете, ръката и дясната страна на тялото. Лекуваха ме няколко лекари, които ми препоръчаха да се срещна с масажист.
	Когато се запознах с масажистката, тя първо сне пълна медицинска анамнеза, за да приложи необходимата за моя тип травма терапия. Основното в моя случай бяха шията и раменете, ръката и кракът. Кабинетът й е с приглушена светлина и успокояваща музика.
	Движенията на ръката и крака ми бяха ограничени. Тя масажираше определени групи мускули и травмираните участъци, за да намери точките на въздействие. Работеше върху възлите, стяганията, схващанията и травмите на меките тъкани и успокояваше голяма част от болката ми. В резултат на това бях в състояние да увелича обхвата на движенията, да успокоя голяма част от болката и да подобря пластичността и функционалността на поразените участъци. Тя премахна много от стреса, който ме правеше раздразнителна и в лошо настроение. Бях напълно отпусната след процедурите. Силно поръчвам масажната терапия на всички нуждаещи се.

#	Уенди за стяганията
	Практикувам йога, която създава синхрон с тялото ми. Обичам да работя върху тялото си. Просто е прекрасно.
	Сара Волгер е масажистката ми. Тя практикува краниосакрална терапия. Това е много леко докосване до шията, костите и главата. Понякога си мисля, че точно днес това не ми е необходимо, но след масажа се чувствам по-добре.

#	Жанин за стреса
	За съжаление загубих родителите си и брат си в продължени две години. Преживеният стрес бе много силен. Чувствах, че трябва да направя нещо за себе си, и така се запознах с масажната терапия. Терапевтът ме лекуваше с АММА-терапия. Тя се състои в прилагане на натиск върху определени точки на тялото. След приключване на процедурата усещам прилив на енергия. Масажът много ми помогна да преодолея болката от голямата загуба на близките ми.

#	Лори: циститна фиброза
	Циститната фиброза е белодробно заболяване, подобно на астмата, но по-тежко. Симптомите са кашлица и храносмилателни проблеми. Намирам масажа за страхотен. Определено ми помага, защото усещам разликата преди и след това. Чувствам дробовете си много по-чисти. Когато започна да кашлям, знам, че той ще помогне.

#	Пам, страдаща от безсъние
	Изпитвах умора и стрес вследствие на трудовите си задължения. Имах също проблеми с мускулните спазми и ишиасния нерв. Състоянието ми се влоши, спях само по два часа в денонощие. Сутрин изпитвам болка в таза. Проблемът се влошаваше.
	Подложих се на шведски масаж, който веднага облекчи болките ми. Почувствах се отпочинала. Мускулите престанаха да ме болят. Другата странична полза от терапията беше, че разбрах какви промени трябва да направя в обкръжаващата ме среда, за да се чувствам по-малко изморена. Така че ползата от масажа беше многостранна.

#	Лин: хронично мускулно схващане
	Започнах да ходя на масаж, докато работех като стюардеса. След дългите, изморителни и изпълнени със стрес часове на работа голямо облекчение е да се събудиш сутрин и да поемеш направо към гимнастическия салон. И така аз правех гимнастика, сауна и масаж.
	Понеже съм свръхактивна личност, за мен беше полезен дълбокият масаж. Намирах шиацу за най-ефикасно, макар да се интересувах и от шведския масаж и ароматотерапията с кристали. Разбрах, че те помагат за дезинтоксикацията на организма, защото стимулират лимфните жлези. По шията ми и раменете ми има много възпалени лимфни възли. По време на масажа японките масажираха гърба ми за двадесет минути, а след това само врата ми за около петнадесет минути.
	По-късно открих масажист, който прилагаше масаж в комбинация с акупунктура. Макар да съм била на крак 12 часа по време на полет за Япония, след масажа се чувствам толкова възстановена, че мога да танцувам цяла нощ. Положителният ефект беше налице.
	Забелязах, че кристалната ароматотерапия ми действа еуфорично. Сякаш електрически импулс минава през мозъка ми, когато терапевтът използва един кристал, наричан от него серен. Така че има неща, които масажистът може да направи, за да енергизира тялото ви, като по този начин се освобождават блокажите и се разнасят токсичните възли.
	Терапевтът използва масла с различни аромати, като с това предизвиква специфични емоционални отговори у пациента. Вследствие на професионалната си интуиция той поставя кристали върху различни места по тялото. Спомням си, че веднъж не можа да определи от какъв кристал се нуждая, докато стигна до сярата. Тогава почувствах през главата ми да преминава електрически импулс. Поне един час след процедурата се чувствах еуфорично и така се убедих в силата на масажа.

#	Сет за спортните травми
	Спортното ходене увреди ахилесовото ми сухожилие. Реших да комбинирам масаж с физиотерапия, които ми подействаха много добре. Обикновено първо се подлагах на физиотерапия, а след това на масаж.
	Разбрах, че раменете ми се отпускат и като че ли се разширяват. Това много облекчаваше ахилесовото ми сухожилие. Мисля, че масажът е идеалният начин за отстраняване на възлите и болките и помага за решаването на обичайните проблеми в раменете и краката.
	Преди няколко седмици бях при масажиста ми и той ми направи страхотен масаж в уютна, тиха стая с медитираща музика като фон. Наистина се нуждаех от спокойствие. Ползата от процедурата беше огромна. Определено искам да се върна и пак да си направя масаж.

#	Том: стрес
	Работата ми е свързана с много стрес и напрежение. Масажи ми помага да се освободя от натрупаните емоции. Откакто ходя на масаж, съм в състояние да си почивам. Не се чувствам така напрегнат и по-голямата част от болката, която усещах, изчезна. Лиз е страхотна. Тя е силна, но нежна, прониква дълбоко в тъканите, без да те кара да викаш от болка. Освен това ние работим и върху дишането. Дишайки дълго и дълбоко, се освобождавам от стреса.

#	Джил със скъсано ахилесово сухожилие
	Година и половина ходих при ортопед и загубих 175 долара, преди да чуя, че с крака ми не може да се направи нищо. Стигнах до положение да ходя с бастун, което беше неприемливо за мен. Реших да отида на масаж, надявайки се да получа поне малко облекчение. В течение на две седмици правех масаж три пъти в седмицата и подобрението настъпи. За пет седмици болката изчезна, а след два месеца състоянието ми се нормализира напълно.


>>	Хранителна терапия
>>>

	Комедиантът и общественик Дик Грегъри казва, че хората обикновено го атакуват заради вегетарианството му, твърдейки, че месото е необходимо за човешкия организъм. Пържолите наистина съдържат много белтъчини, съгласява се той, но кравата не яде пържоли. Много растителни храни са богат източник на витамини, минерали и ензими, които помагат на организма да произведе всичко, от което има нужда.
	Макар строгата вегетарианска диета да не е решение за всеки, идеята на хранителната терапия е, че много хора нямат правилен поглед върху начина си на хранене и не си дават сметка, че с храната, която приемат, са свързани много дегенеративни заболявания. Определени храни могат да предизвикат депресия у хора, които са алергични или хиперактивни към захар. Те не могат да направят връзката, поради това, че цял живот са се хранели именно по този начин. Затова е препоръчителна консултация с диетолог, която да включва хранителни добавки и промени в диетата за постигане на оптимални резултати.


>>>	Разкази на пациенти

#	Мери: хепатит B
	Ядях всичко. Разболях се и не вярвах, че ще се оправя. Не разбирах какво става, докато не ми стана ясно от какво съм болна. Сигурно съм боледувала с години. Направих си изследвания и се разбра, че имам хепатит.
	Диетологът ме научи какво да правя: да се храня и да почивам рационално. Мисля, че почивката е най-важната, но не по-малко важен е и начинът на хранене. Ядях супи, зеленчуци, а понякога и риба. Избягвах червеното месо, доколкото това е възможно. Позволявах си от време на време по малко телешко.
	Подложих се на озонова терапия. Тя също ми помогна. Кръвните ми изследвания бяха много по-добри отпреди. С озоновата терапия веднага се почувствах значително по-добре. Така че комбинацията от озонова и хранителна терапия ми помогна. Надявам се да бъде така и занапред.

#	Раби Джеф: затлъстяването
	Отслабнах с 63,5 кг и никога не съм се чувствал по-добре. Преди бях много отпуснат. Бяха ми необходими 12 часа, за да се наспя. За мен беше проблем да се изкачвам по стълби и да изминавам няколко метра. Трудно дишах. Животът ми беше много сложен. Сега изминавам по пет мили дневно. Тренирам усилено и редовно. Храня се обилно, но по съвсем различен начин. Станах пълен вегетарианец. Дори се отказах да ям риба. Източници на белтъчини са ми бобовите храни и оризът. Чувствам се изпълнен с много енергия и жизнени сили, както никога досега.
	Преди години бях на диета три седмици и единственото нещо, което загубих, бяха тези 21 дни. Оттогава не съм се подлагал на диета. Напълно промених начина, по който възприемам, приготвям и консумирам храната си. Очевидно начинът, по който усвоявам храната, определя доброто ми състояние.
	Наложи се да се прегледам по друг повод и лекарят бе изненадан от чистотата на дебелото ми черво. Усещах неудържима жизненост. Преди около седем месеца се срещнах диетоложката ми — Долорес. Тя ме запозна за различните витамини, минерални вещества и билки. Прочетох доста по въпроса и намерих информацията за полезна. Станах нещо като учител в моето религиозно общество. Хората, които се интересуваха от тези въпроси, започнаха да ме търсят редовно. Аз ги изпращах при диетолог.
	Най-важният резултат от това лечение е, че се чувствам чудесно. Отказах се от месото, пилешкото, от млечните продукти от още много други храни. Вече не се събуждам с главоболие, което преди беше нещо нормално за мен. Сега се чувствам добре. Имам превъзходно усещане за жизненост и целенасоченост. Ако някой преди години ми беше казал, че ще стана вегетарианец, щях да му се изсмея. Най-много от всичко обичах това, което се движи на четири крака. Хранех се във възможно най-неподходящите часове. Днес изпитвам огромно усещане за радост и жизненост.
	Холестеролът ми беше 297 единици. Сега е 171, и то без да приемам никакви лекарства. Подобриха се функциите, свързани с кръвообращението: бъбречна, чернодробна дейност и кръвно налягане.
	Чувствах се толкова добре, че веднъж изминах 13 мили наведнъж. Това беше прекрасно и възкликнах: „Боже мой, та аз изминах половин маратон!“ Бях толкова възбуден, че се обадих на Долорес. Тя предложи да се запиша за маратона на Ню Йорк. Преди да отслабна, самото гледане на маратона беше мъчително за мен. Е, днес съм на прага на участието в него. Това е една 180-градусова промяна в живота ми. Дължа я главно на начина на хранене.

#	Гей: хипертироидизъм
	Запознах се с Долорес Пери, когато посетих за първи път здравния център. Тя ми помогна да определя дали имам повишена или понижена функция на щитовидната жлеза. Оказа се, че е първото. Очите ми бяха изпъкнали, бях раздразнителна, страдах от прекомерно изпотяване и други неща от този род. При това заболяване щитовидната жлеза отделя много хормони, които активират метаболизма. Процесите в организма се ускоряват, включително и храносмилането. Съпругът ми се шегуваше, че не мога да спра да ям. Предполагам, че причината за това е било нарушената функция на щитовидната жлеза. Яденето ми действаше успокояващо.
	Долорес Пери ми помогна да си съставя правилна диета. Научих се да се храня със здравословна храна и да не употребявам храни, стимулиращи дейността на щитовидната жлеза. Това ми помогна да поддържам едно оптимално тегло. Оплаквах се на Долорес, че не мога да напълня дънките си. Днес вече не е необходимо да обувам клин под тях.
	Това, което правят традиционните лекари, е да тъпчат тялото с химикали. За тях ние сме опитни мишлета, на които казват: „Ако не помогне, елате да ви предпиша нещо друго.“ Това е смешно. Най-доброто нещо за организма е естествената храна. Определено я препоръчвам на всички, дори и на тези, които се смятат за здрави.

#	Джейн: постполиомиелитен синдром, хипогликемия и умора
	Преболедувах полиомиелит, когато бях много малка. През осемдесетте години страдах от съдбоносните симптоми и през цялото време се чувствах изморена. Лекарите казаха, че имам стрес и ми дадоха успокоителни. Знаех, че няма да ми подействат. След това получих много други симптоми, които, доколкото ми беше известно, не бяха свързани с полиомиелита. Една приятелка ми подсказа, че може да са свързани с хипогликемия. Отидох в аптеката, купих си тестове и установих, че е права.
	Постъпих в болницата със сърцебиене. Започнаха да ме помпат с лекарства за сърце. Казах на лекаря, че искам да ми се направи тест за глюкозна толерантност, който още веднъж доказа наличието на хипогликемия. Отидох при ендокринолог, който ми каза, че се нуждая от много строга диета.
	Когато се срещнах с Мерилин, която наричам моя гуру, разбрах, че трябва да внимавам с приема на комплексни въглехидрати. Хранителните добавки, които тя ми поръча, тонизираха мускулите ми и костната плътност на десния ми крак и таза, което беше твърде неочаквано за мен. Не мога да кажа, че сега съм 100% добре. Изморявам се. Но това няма нищо общо със състоянието ми през 1989 г. Старая се да се храня със здравословна храна, като използвам предимно органични храни и пия добавки.
	Преди носех наколенка на левия си крак, която обездвижваше ставата. След като се подложих на хранителна терапия, установих, че тя повече не ми трябва. Сега я слагам само когато излизам навън. Терапията подейства положително върху ръката и таза ми. Сега си служа по-добре с ръката. Тези промени настъпваха постепенно. Не предполагах, че хранителните добавки могат да ми помогнат толкова много.

#	Валери: световъртеж и умора
	Бях толкова зле, че не можех да стана от леглото. Движенията ми бяха силно затруднени. Страдах и от инфекции на горните дихателни пътища, синузит, гъбички… Общото ми здравословно състояние беше много лошо.
	Прегледах се при няколко лекари, но никой не ми помогна. Направиха ми редица изследвания, но не можаха да определят нищо конкретно. Междувременно дори не можех да стана от леглото. Всички знаеха, че съм болна, но не знаеха как да ми помогнат.
	От години почти непрекъснато приемам антибиотици. Лекувах се и с други лекарства, като Meclizine против виене на свят и капки за нос против синузита. Годишно приемах 16 вида лекарства. Повечето от тях бяха доста силни.
	Животът ми започна да се променя, след като срещнах Гари Нъл на един семинар в Манхатън, където той изнесе доклад на тема диета и хранителни добавки. Това беше единственото нещо, което още не бях опитвала досега. И така, отидох при диетолог.
	Той ми посочи с какво да се храня. Диетата беше много ограничена, но все още имах някаква възможност да се храня нормално. Така че коригирах начина си на хранене. Изхвърлих бялото брашно и млечните продукти от менюто си, след което състоянието ми тотално се подобри.
	Откакто започнах да посещавам диетолога, резултатът веднага беше налице. Още първата седмица изчезна замъгляването на съзнанието ми, очите ми се проясниха. Това бяха неща, които не можеха да се случат, ако не бях променила диетата си. След това внезапно се излекувах.
	Мисля, че основният ми проблем се състоеше в това, че се хранех с бяло брашно и млечни продукти. Днес се храня с вегетарианска храна, с изключение на рибата. Имам пълен списък на храните, които мога да ям, и купувам по възможност само храни в естествен вид. Изучих и следвам съветите от книгите на Гари, за да разнообразя диетата си.
	Приемам също и разнообразни хранителни добавки, холин, инозитол, антиоксиданти и сок от алое, а таблетките „Зелена енергия“ ми помогнаха да преодолея силния косопад, от който страдах.
	Добре е да знаеш, че физическото и психическото ти състояние са под контрол.

#	Нина: проблеми в храносмилането
	От юношеските си години страдах от сериозни смущения в храносмилането. След всяко поемане на храна получавах силни болки в корема от газове. Когато бях навън, ми се е налагало да се прибирам вкъщи с такси.
	Поради лошото храносмилане се чувствах доста изморена. Спадналата ми жизнена енергия доведе до поява на депресия.
	Намирах диетата си за здравословна. На 20 години престанах да ям млечни храни и преминах към вегетарианско хранене. Но все още имам доста проблеми с хранителните алергии.
	Започнах да посещавам диетолог в края на осемдесетте години. Това се оказа решаващо за мен. Мануалният терапевт-диетолог ми препоръча храносмилателни ензими и това ми помогна. Страдах от хроничен запек, когато преди година и половина започнах да работя с Долорес Пери. Тя ми препоръча голямо количество хранителни добавки и билки.
	Да страдаш от хранителна алергия е едно, но дали храносмилателната ти система не работи добре заради алергията или имаш алергия заради това, че храносмилателната ги система не работи добре? Ние действахме на двата фронта. Борихме се с хранителната алергия и енергизирахме системата ми. Ето какво направиха с мен хранителните добавки.
	Сега се чувствам добре и ако се появи проблем, бързо го отстранявам с витамини и билки.
	Необходими бяха само няколко месеца, за да почувствам подобрение. Днес съм щастлива, а бях нещастна и депресирана дълги години.
	Оценявам положително работата си с Долорес, защото аз наистина работя с нея. Нося й научни статии, обсъждаме ги и тя дава своите препоръки. Така работя с нея и се самолекувам.

#	Грег: тумор в мозъка
	От четири месеца и половина бях подложен на химиотерапия и поисках да я прекратя. Това се случи преди повече от три години. Направиха ми трепанация на черепа и извадиха тумора. След това преминах на лъчева терапия. Онкологът ми препоръча да се подложа и на химиотерапия. Имах няколко отрицателни реакции в резултат или на химиотерапията, или към едно от антиепилептичните лекарства, които пиех. Излишната тъкан, останала в мозъка ми, явно беше причината за тези проблеми.
	Започнах химиотерапията в Чикаго, но се преместих в Сан Франциско. Отидох в Калифорнийския университет, където изчетох много статии от Американската асоциация по мозъчни тумори, отнасящи се до пропускливостта на мозъчните мембрани. Правеха ми ядрено-магнитен резонанс на всеки три месеца. Помолих ги да покажат на снимката пермеабилитета (пропускливостта) на мозъчните мембрани. Увериха ме, че са в състояние да го направят, но когато ми дадоха филма, се видя, че не са успели.
	Отидох при невролога и го помолих да ми покаже пермеабилитета на кръвта в мозъка. И той също не успя. Тогава попитах какво е доказателството, че химиотерапията действително елиминира раковите клетки. Химиотерапията разрушаваше с времето кръвните ми клетки и имунната ми система. Не ми се струва много смислено, че при този процес се унищожават раковите клетки, а здравите със сигурност умират. Искаше ми се да заздравя имунната си система, а не да я руша.
	Тогава си казах: „Ако спра сега с терапията (с два цикъла и пиловина по-малко, отколкото ми бяха препоръчали) и заболяването се влоши, то това ли ще е причината?“ Неврологът каза: „Абсолютно не! Всъщност ние не знаем колко продължителна трябва да е химиотерапията при вас. Всичко, което знаем, е, че след шестия цикъл започват да се увреждат и другите ви органи.“ Тогава му казах, че от днес прекратяваме терапията.
	Другият смущаващ факт беше, когато попитах онколога дали да вземам витамини, той отговори, че не вижда смисъл от витаминните, докато съм на химиотерапия. Помолих лекарката да ми обясни по-подробно и тя ми каза, че витамините ще попречат на ефикасността на химиотерапията, защото подсилват раковите клетки. Това обяснение не ме удовлетвори и престанах да я посещавам.
	Отидох при друг онколог, който не ми забрани да взимам витамини. Но накрая, докато бях още в Калифорния, реших да прекратя приема.
	Диагнозата ми беше поставена в Барселона и там започнах да изучавам малкото известна за това заболяване информация. Започнах да се занимавам и с диетология, защото лекарят ми не можеше ли ми даде отговор на въпроса какво трябва и какво не трябва да се яде. Една моя братовчедка страдаше от същото заболяване и изпълняваше същата химиотерапевтична програма като мен. Бяха ни дадени списъци с храни, които да избягваме, но съдържанието им се разминаваше. Питах невролога и онколога за това, но така и не получих убедителен отговор. Споделих подозрението си, че списъкът се изготвя по информация за отрицателните реакции на хора към химиотерапията. Те се съгласиха. От този момент престанах да се доверявам на конвенционалната медицина.
	Започнах да търся информация как храненето може да стимулира имунната система. Отначало действах сама. Това бе един дълъг процес на четене и изучаване на витамините и минералите и в кои храни се съдържат те.
	Отидох при един лекар, чиято книга прочетох. Казах му, че се храня стриктно с органична храна и съм изключила кофеина и консервираните храни. Според него митовете около органичната храна, храната без пестициди или растежните хормони са пълна безсмислица. Каза, че синът и дъщеря му си отглеждат собствена храна, защото и те мислят като мен, но тези неща не могат да навредят. Този човек беше написал книга за храненето на пациенти, подложени на химиотерапия. Станах скептична и вече не знаех дали някой знае нещо за храненето изобщо.
	За щастие преди години работех на доброволни начала в един магазин за здравословна храна в Сан Франциско. Хората там бяха добре образовани и с 15–20-годишен опит. Научих доста от тях, както и от хората, които пазаруваха там. Ето как получих първия си професионален съвет.
	Най-сетне миналата година бях в състояние да получа някаква здравна осигуровка в Ню Йорк. Там един шофьор на такси ми каза за Гари Нъл. Срещнах се с него. Той намери случая ми за много интересен, защото наскоро бях участвала в маратона на Ню Йорк. Част от оздравителната ми програма беше храненето. Спазвах много строга диета. Рядко се хранех в ресторант. Приготвям сама по-голяма част от яденето и купувам само органична храна. Внимавам какви мазнини използвам. Той ми обясни как могат да ми помогнат някои от хранителните добавки. В резултат на тренировките ми за маратона метаболизмът се ускори и ми беше трудно да наддам на тегло. Запозна ме с някои продукти, които да балансират теглото ми. Оплаквах се от липса на енергия. Каза ми, че съм подложила тялото си на голям стрес и че витамин B-комплекс ще ми помогне.
	Оказа се, че в кварталните дрогерии можете да срещнете хора, които да отговорят на всякакви въпроси. Те наистина са добре информирани.
	Мисля, че най-голямото свидетелство за ползата от диетата е резултатът от ядрено-магнитния резонанс, който получих миналата седмица, за проверка на петгодишния период на лечение. Здрава съм.

#	Чарлз: кисти в окото и алергия
	От четиринадесетгодишна възраст получавах кисти на клепача. Опитвах с горещи компреси, но те не помогнаха. Опитвах с антибиотици — същия резултат. Когато това не действаше, се налагаше да се отстраняват оперативно. Въпреки това се появяваха отново.
	Представете си как се ходи така на работа. Окото ми никога не се затваряше напълно, чувствах се неудобно и ме болеше. Състоянието ми започна да се влошава. Освен кистите получавах инфекция на цялото око и ми изписваха антибиотични капки. Понякога помагаха, друг път — не. Казваха ми, че това състояние е свързано със стреса и че трябва да се успокоя.
	Взех си книгата на Гари „Стига алергии“ и си дадох сметка, че състоянието ми е свързано с алергия. След това отидох при Долорес Пери, която ме посъветва да не използвам определени кремове и маски за лице, а само специфичен тип сапун и естествен крем. Освен това ми предложи да изхвърля брашното и някои други храни от хранителния си порцион. Каза ми да използвам алое вера за окото, което помогна. Когато отидох при нея, се намирах в обострена фаза и алоето свърши добра работа. То почисти окото по-добре от какъвто и да е антибиотик.
	Сега всичко е наред. Вече седем месеца нямам никакви здравословни проблеми. Струва ми се, че причината за всичките ми страдания беше в брашното, защото веднага след като престанах да го употребявам, окото ми се изчисти.
	Отначало ми беше много трудно да свикна с новия си хранителен режим, защото почти всичко, с което се хранех, съдържате брашно. Преминах на ротационно хранене, замествайки го с други зърнени храни. Един ден се храня с лимец, на другия ден — ечемик, а на следващия — куиноа (вид ориз). За закуска си приготвям щир с банани, праскови и кокосово мляко. От зърнените храни могат да се приготвят разнообразни вкусни ястия.
	Следвайки тази диета, забелязах и други здравословни промени в организма си. Приемайки повече комплексни въглехидрати вместо рафинирани захари, получавам голям прилив на енергия.

#	Боб: хипогликемия и липома
	Преди 20 години започнах да се интересувам от проблемите на здравословното хранене. Работех като брокер на предмети на изкуството. Един от хората, с които работех, ме въведе в производството на здравословни храни. Така станах притежател на вегетариански ресторант в Ню Йорк сити.
	Случиха ми се много неща, които помогнаха за здравето ми. Навлязох в тази област, защото страдах от ниска кръвна захар. Настроението ми беше променливо. По време бях пристрастен към цигарите и пиех кафе. Полека-лека се отказах от тях и усетих как в организма ми сякаш навлезе енергия.
	Преди 10 месеца ми се случи друго чудо. Строяхме ресторант и работехме по 16–18 часа на ден. Изведнъж открих мастна тъкан пои мишницата си. Установи се, че е липома. Тя изчезна. Напълно. Сега, разказвайки това, докосвам мястото и то отново е гладко. Свързвам това чудо със зърнената диета, на която съм вече няколко години. Изяждах тонове зеленина на ден. Сега се чувствам чудесно. На петдесет години съм и все още танцувам като тридесетгодишен.

#	Джой: повишена енергия
	Започнах да се храня с вегетарианска храна и забелязах, че теглото ми намаля. Преди бях доста апатична, но сега чувствам голям прилив на енергия. Диетолог съм. Работата ми е да съветвам хората. Това ме изтощава напълно. Започнах да се храня в ресторант, където предлагат здравословна храна, и забелязах колко добре се чувствам от това. Стана ми ясно, че храната е тази, която ме е правила апатична и в същото време енергична. Беше невероятно! Моето образование е в тази област, завършила съм с отличие, но трябваше да го изпитам върху себе си, за да разбера наистина силата на храната.

#	Рената: полиомиелит и мигрена
	Боледувах от полиомиелит преди много години, когато бях на 40. Всичко започна със страшни болки. Съпругът ми си помисли, че е настинка и не повика лекар. Когато дойдох в съзнание, лекарят ми каза да отида в кабинета му веднага, щом мога да стана. Прекарах на легло шест седмици. Въобще не можех да ходя.
	Не знаех как да преодолея ужасната болка. Всичко ме болеше. По-голямата ми дъщеря работеше в магазин за здравословна храна и ми каза да взимам калций. Така и направих и за мое голямо учудване болката мигновено изчезна.
	Минаха три месеца, преди да мога да ходя. Трябваше ми цял ден, за да се облека. Всички си мислеха, че съм болна от грип. Бях напълно парализирана. Дори не можех да си вдигна главата.
	По това време започнах да чета Адел Дейвис и да приемам нейното лекарство, съдържащо лецитин, витамин E, чесън и някои други неща. През 1975 г. можех да ходя отново на концерти. Там срещнах човека, когото обикнах. Исках отново да живея и се върнах към живота…
	Няколко години след това майка ми почина и отново се депресирах… Дъщеря ми ходеше да слуша лекциите на Гари. Един ден ми каза: „Знаеш ли, мамо, трябва да се посъветваш с диетолог.“ Така се обърнах към диетолог и намерих приятел.
	Промених начина си на хранене. Разбира се, изхвърлих брашното. Германка съм и това не беше лесно за мен. Германия се слави с най-хубавия хляб. Да се храня с хляб от лимец беше наказание за мен. Но вече не ме боли глава, докато преди често страдах от мигренно главоболие. Трудно минаваше ден, без да ме заболи главата, а сега болката почти е изчезнала. При промяна на времето все още усещам болка. Като начало ме поставиха на диета с диня. Отслабнах с 9 кг. Чудесно беше, защото можех да ям толкова диня, колкото си искам. Така се върна радостта ми от живота.

#	Джон: малария и ревматоиден артрит
	В края на седемдесетте години работех като репортер и пътувах с войниците в зоните на бойните действия за около 10 месеца. Разболях се лошо от малария. Теглото ми спадна от 82 на 55 кг вследствие на гладуването. Намирахме се в ендемична зона и независимо от профилактиката се разболях от малария.
	Намирах се на края на света. Изминаха няколко месеца, преди да се добера до място, където да ми направят кръвни изследвания. Вече не можеше да се определи от какъв тип малария съм болен, защото точната диагноза се поставя първите два дни.
	На третия ден ми предписаха инжекции, което всъщност е част от нормалната терапия. Два месеца по-късно, когато се върнах в Судан, можах да отида на лекар и да си направя пълни изследвания. Все още бях много болен и теглото ми спадна до 45 кг. Всеки ден повръщах по три-четири пъти. Поддържах висока температура, изпадах в делириум, имах болки в мускулите, анемия и проблеми със зрението. Лекарствата просто не ми действаха.
	Лекарите ми предложиха инжекции срещу устойчивите щамове, които явно бяха причинители на моето заболяване. На път за вкъщи спрях в Египет, тъй като бях в много тежко състояние. Там отидох на лекар, който ми каза същото. Той установи, че лекарствата, давани ми в Судан, са обичайното лечение и обикновено действат, но щом не ми помагат, ще ми предложи друго лечение. Това продължи дълго време. Ходих в Египет, Ливан, Рим, Париж, Лондон, Ню Йорк и обратно в Лондон в болницата за тропически болести. Преминах през седем различни лечения, но нито едно не успя да излекува маларията.
	Казаха ми, че не могат да направят нищо повече за мен. Състоянието ми бе толкова лошо, че мислех, че умирам. Все пак се надявах да се случи чудо и организмът ми сам да се справи с болестта. Лекарите на този етап бяха безсилни.
	Върнах се в Ню Йорк и живях така още осем месеца. Три или четири дни в седмицата се чувствах много зле. Често изпадах в делириум…
	Един ден срещнах бояджията, който работеше в сградата, където живеех. Видяхме се в асансьора и поговорихме няколко минути. Когато разбра за болестта ми, той каза: „Ела у приятелката ми в петък вечер в осем часа и ще ти кажа какво да правиш.“ И прибави: „Довери ми се.“
	Отидох. Оказа се, че те двамата се хранят със сурова храна. За първи път в живота си видях сокоизстисквачка. Дадоха ми малка книжка от Дик Грегъри и ми обясниха как трябва да се пречиствам. Същата вечер ме изпратиха до вкъщи с бурканче сок и инструкции какво да направя на другия ден сутринта. За две седмици бях поставен на диета, състояща се само от пресни сокове — цитрусови и зеленчукови.
	През следващите 18 месеца маларията не се прояви. Не се прояви и следващите 17 години. Това е много важно, тъй като лекарите ме убеждаваха, че маларията ще се прояви рано или късно. Веднъж заболееш ли, лечение няма. Преминавайки на сокова диета, съчетана с клизми, забелязах, че се подобрява и цялостното ми здраве.
	Косата ми изглеждаше по-добре, кожата — също. Изчезнаха множеството рецидиви, които получих вследствие на артрита.
	Развих артрит, когато бях на 13–14 години. Той причини някои деформации: кокалчета по дланите и лактите, калцирани прешлени, вследствие на което движенията ми бяха доста ограничени. Забелязах, че сковаността ми вече не беше толкова голяма. Попитах дали лечението за малария може да повлияе на артрита. Казаха ми, че това определено е възможно и ме посъветваха да продължа с лечението.
	През следващите две години се хранех със сурови плодове и вегетарианска храна. Многократно се подлагах на гладуване и прочистване. Гладувах два пъти по 120 дни и четири пъти по 90 дни. Около половин година се подложих на гладуване със сокове, като изпивах на ден по няколко литра. След две години нямаше и следа от артрита. Рентгеновите снимки, които направих, са доказателство за това.
	С течение на времето всички започнаха да ми казват, че изглеждам по-млад за възрастта си. Сега съм на 47, но хората смятат, че съм по-млад с десет години. Някои мислят, че това е генетична предразположеност, но аз имам 10 по-малки братя и сестри. Повечето се хранят с традиционна храна и бяло брашно. Половината изглеждат по-възрастни от мен. Абсолютно съм сигурен, че положителната промяна в мен се дължи на диетата, храненето със здравословна храна, гладуването със сокове и прочистването.
	Забелязах също, че дългото гладуване промени психиката ми. Преди често изпадах в депресии и дори се лекувах. Установих, че колкото по-дълго се храня с прясна, жива, пълнозърнеста храна, толкова по-добре се чувствам.

#	Дороти: пародонтоза и други заболявания
	Преди около две години и половина започнах да се храня здравословно и да взимам витамини. Бях винаги изморена и с наднормено тегло. Изследванията доказаха алергия към дадени храни и аз престанах да се храня с тях. В същото време започнах редовно да ходя пеша.
	След няколко месеца отслабнах с около 12 кг. Спях по-добре и се събуждах отпочинала. Бях много по-енергична. Храносмилателната и отделителната ми система подобриха значително функциите си. Нивото на холестерол в кръвта спадна с 45 точки и мисълта ми се проясни. Имах вертикално набраздяване по ноктите и рани в ъгълчетата на устата, два от признаците за липса на витамини. Сега вече ги няма. Състоянието на ноктите, кожата и косата също се подобри. Розовият цвят на бузите и устните ми се възвърна.
	Преди няколко години ми направиха няколко операции на венците, тъй като те бяха засегнати от пародонтоза. До този момент не бях запозната нито с диетологията, нито с холистичната стоматология. С подобряването на начина на хранене и приемането на витамини се заздравиха и венците ми. Зъболекарят ми показа рентгенови снимки, на които ясно се виждаха местата, където костното вещество се е възстановило. Ако знаех по-рано за холистичната стоматология и диетологията, щях да избегна операциите и ваденето на кътни зъби.
	Много съм доволна, защото се чувствам и изглеждам по-добре. Свързвам тази положителна промяна с консумирането на естествени храни. За лечението на венечните заболявания помогнаха основно коензим Q10, витамин C, витамин E, калций и магнезий. Сигурни съм, че без промяна в храненето нямаше да настъпи и подобрението в здравето ми.

#	Крис за спорта
	Отидох при диетолог, за да ми препоръча хранителни добавки. Бях състезател по кънки и тренирах много упорито. Просто исках да се убедя, че приемам всичките ми необходими хранителни вещества. Диетологът много добре балансира храната ми.
	Започвам постепенно да откривам от какво се нуждае тялото ми и защо трябва да приемам тези добавки, за да се представя и чувствам по-добре през деня.

#	Рон: главоболие и хрема
	Целия си досегашен живот съм прекарал с кърпа в ръката. Сега вече няма нито кърпи, нито течащи носове, нито главоболие.
	Научих повече за диетологията и за това от какво се нуждае тялото, за да се чувствам добре. Престанах да се храня с млечни продукти, месо и яйца. Оттогава нямам главоболие и не настивам, не се разболявам.
	Това ме накара да помагам на тези, които са изпаднали в ситуация, аналогична на моята. Открих верига от магазини и ресторанти за здравословни храни, където всеки може да се храни здравословно.


>>	Кислородна терапия
>>>

	Кислородните терапии са изключително ефикасни при лечението на различни заболявания. Кислородът оптимизира функциите на всяка клетка от тялото, било тя мускулна, костна, от кожата или от мозъка, активира митохондриите в нея и повишава енергията й. Извън тъканите кислородът мобилизира клетките на имунната система да унищожават чуждите вещества. Болестотворните микроорганизми се размножават по-трудно в кислородна среда.
	Кислородните терапии се прилагат по няколко различни начина. При единия се използва високо налягане. Тази терапия става популярна в Съединените щати през двадесетте и тридесетте години. Тогава се изграждат клиники, в които се използват метални кислородни камери. Въпреки успеха си кислородната терапия е забравена през Втората световна война, тъй като металите се използват главно за конструиране на подводници, а не на кислородни камери.
	Днес повечето лекари не знаят колко полезен може да е кислородът, поставен под високо налягане. Той се използва при даване на първа помощ при удавяне, при отравяне с въглероден окис, гангрена, незарастващи рани и бактерии, хранещи се с плът.
	Ако тази терапия се приложи в първите 24 часа, може да се намали ефектът от сериозни травми и мозъчен удар. Тя е идеална за преодоляването на вирусни проблеми, в това число хронична умора, СПИН, хепатит B и C.
	Другият начин, по който може да се използва целебната сила на кислорода, е интравенозната перокисна терапия. Много хора знаят за ползата от външното прилагане на перокиса. Някои го използват при миенето на зъбите и венците за унищожаване на вредната плака, а други — за премахване на ушната кал от ушите. Но той има и други терапевтични значения. Лекарите, практикуващи природна медицина, предписват малки количества аптечен перокис, приети по венозен път, за да снабдят тъканите с допълнително количество кислород и да унищожат вредните микроорганизми.
	Озоновата терапия е друг начин за употребата на кислород. Много хора гледат на нея като на най-безопасното, ефикасно и обещаващо лечение на широк спектър от заболявания. Тази терапия е помогнала на много пациенти и широко се използва в Европа и Куба. От шестдесетте години насам само в Германия с озон са излекувани десет милиона души. За съжаление тази терапия не е разрешена в САЩ.
	Медицинският озон се различава от атмосферния по това, че е по-чист и концентриран. Това е важно различие, защото атмосферният озон е вреден. Той е получен вследствие на ултравиолетовата радиация и влиза в съединение с различни производни на азотния окис и серния двуокис. Не се използва в медицинската практика.
	Съществуват сериозни аргументи в полза на легализацията на този вид терапия в САЩ. В Германия тя се използва рутинно за лечение на пациенти след тежки операции. Малките количества озон, въведени в организма, убиват вредните микроорганизми. Това предпазва от вторична инфекция, която е една от водещите причини за летален изход в Съединените щати. Изчислено е, че всяка година между 10 и 50 американци умират от следоперативни усложнения.
	Озонът не само убива микробите, но и подобрява кръвообращението. Помислете си как озоновата терапия може да помогне на всички, страдащи от сърдечни, белодробни заболявания, мозъчен удар, запушване на артериите, диабетна нефропатия. Подобряването на кръвообращението означава до тъканите на тялото да достигне по-голямо количество животворен кислород. Лекарите съобщават за конкретни успехи при лечението на хепатит, кандидозни инфекции, алергии и инфекции на пикочния мехур. Други заболявания, лекувани с озонова терапия, са херпеси, артрити, заболявания на дихателната система, множествена склероза, венерически заболявания и паразитни инфекции. Озонът оказва значителен ефект при заболявания от рода на СПИН, сърповидна анемия и рак.
	Какво представлява озоновата терапия? Малко количество от кръвта на пациента се смесва с озон, след което отново се въвежда във вените му. Процесът е известен като автохемотерапия и се използва в Европа, където има терапевтична стойност при лечението на заболявания на кръвообращението, на вирусни инфекции и рак. Малки количества озон могат да се дават на пациентите и под формата на клизми. Сместа се абсорбира чрез червата. Понякога се използва и найлонова торбичка, поставена на мястото, подлежащо на лечение. Тя се напълва със смес от озон и кислород и се абсорбира в тялото чрез кожата. Този метод се използва за лечение на кожни заболявания, при проблеми с краката при диабетиците и на гангрена. Озонът може да се използва и локално за лечение на изгаряния. Той ускорява заздравяването на раните, индуцира ензимната продукция и активира имунния отговор. Освен това съществува процедура, известна като полиатомна афореза, при която се използва O{sub}4{/sub}, а не O{sub}3{/sub}. Привържениците на този метод съобщават за високата му ефикасност, дори и при заболявания в последен стадий.
	Здравите хора могат да запазят здравето си като използват озон за подмладяване на клетките си, тъй като озонът повишава ефикасността на антиоксидантната ензимна система, унищожавайки излишните свободни радикали в организма.
	Обикновено озоновата терапия се препоръчва, като част от холистичната терапия за лечението на сериозни заболявания. Д-р Джон Питман от Северна Каролина обяснява: „Предписвам озонова терапия само в комбинация с друго поддържащо лечение. Естествено по този начин не може да се определи коя съставна част от лечението има по-благотворен ефект върху заболяването. Но аз мога да определя на базата на опита, който имам, кое действа най-добре върху пациентите. Комбинирането на озон е правилно диетолечение и насочването към други фактори, специално в стомашно-чревния тракт, предизвиква голяма промяна в състоянието на човека. Това определено може да подобри качеството и начина на живот.“


>>>	Разкази на пациенти

#	Ричард: рак на простатата
	Преди да открият, че имам рак на простатата, чувствах остри болки, особено по време на полов акт. Трудно уринирах. Отидох при специалист. След като ми направи изследвания, той ми каза, че имам рак и се нуждая от операция.
	За щастие научих за един лекар в Мексико. Когато отидох в клиниката, простата ми беше увеличена със 78 единици. Започнах с озонова терапия и след три седмици тя спадна до 37 единици. Продължих лечението вкъщи и след половин година простатата ми възвърна нормалния си размер.
	Продължавам да използвам озон всеки ден по различни начини. Имам озонатор и го използвам в банята или озонирам водата за пиене. Откакто се подложих на това лечение, се чувствам по-добре от когато и да било. Нямам проблеми с уринирането. Ако не беше озоновата терапия, днес нямаше да съм жив и отдавна да съм станал жертва на рака. Операцията нямаше да ми помогне.

#	Браян: вирусна инфекция
	За първи път чух за озоновата терапия от Ед МакГаби, който ме насочи към една конференция в Южна Каролина. След това участвах в друга конференция, която се проведе в Германия. Там научих за хората, използвали този метод, и как трябва да се прилага. Научих за съществуването и на автохемотерапията.
	Работя като медицинска сестра. Заразих се чрез спринцовка от пациент, страдащ от HIV вирус, вируса на Ипщайн-Бар, хепатит B и C. Разболях се сериозно. Изпотявах се през нощта, страдах от силна диария и много отслабнах. Не можех да живея повече по този начин. Исках да съм здрава и се подложих на озонова терапия.
	Извърших 16 процедури за период от шест седмици. Здравето ми се нормализира. Напълнях, чувствах се по-добре и болестните симптоми изчезнаха. Числото на T-клетките, което през най-лошия период беше спаднало на 371, след двуседмична озонова терапия се повиши на 671.
	Днес се чувствам прекрасно. Вече ги няма нощните изпотявания и проблемите с теглото. Физически активна съм и съм в състояние да се радвам на живота. Чувствам се по-добре отпреди. Здравето ми е идеално. Затова главна заслуга има озоновата терапия.

#	Анжело: рак на дебелото черво и метастази в черния дроб
	Чувствах се изморен през целия ден и се прибирах вкъщи за следобедна закуска. Като че ли не бях аз. Цял живот съм бил активна личност. Жена ми предложи да си направя изследвания на кръвта и да видя дали всичко е наред. Лекарят установи, че хемоглобинът ми е нисък. След една седмица направих още едни изследвания и хемоглобинът ми отново беше нисък. Тогава лекарят ми предложи да се направи скопия на дебелото черво. Подложих се на операция. Скопията показа рак на дебелото черво. Оперирах се.
	След три месеца се установи, че имам метастази в черния дроб. Подложих се на химиотерапия за шест месеца. След първата серия процедури направих изследвания, които не показаха добри резултати. Продължих с химиотерапията още три месеца. Когато и това не помогна, лекарят каза, че не може да направи нищо повече. Попитах го колко време ми остава. Според него ми оставаха още три-четири месеца.
	Синът ми, който ме придружаваше, беше чул за холистичната програма в болницата „Санта Моника“, включваща озонова и витаминна терапия. Постъпих там. Лекувах се 21 дни. Помолиха ме да изчакам осем седмици, преди да се подложа на нови изследвания. Когато ги направих, рентгенологът се обадил на лекуващия ме лекар и му казал, че никога не е виждал такова нещо — раковите клетки в черния дроб са се капсулирали, което ги предпазва от разсейване.
	Заболяването ми е в ремисия вече година и половина. Озоновата терапия ми спаси живота. Толкова много й вярвам, че планирам да се подлагам на процедури всяка година, за да съм сигурен, че състоянието ми няма да се влоши.

#	Филип: хроничен хепатит B
	При мен поставянето на диагнозата на заболяването ми беше дълъг процес. Имах симптоми, подобни на настинка, диария и треска, и изобщо не се чувствах добре. Отначало ми поставиха диагноза артрит. Накрая ревматологът се досети да изследва функцията на черния дроб. Направи биопсия и установи наличието на хроничен хепатит B.
	Предложиха ми лечение с интерферон. Ефикасността му беше само 40%. Бях чувал за лечебна програма с витамин C и се подложих на нея. Реших да вървя напред и започнах с озоновата терапия. Състоянието на черния ми дроб се подобри значително. Очаквам момента, когато ще се получат резултатите от изследванията и ще видя, че съм напълно здрав.

#	Джейн: рак на гърдата
	Диагнозата рак на гърдата ми беше поставена през 1989 г. Подложих се на радикална мастектомия. Преди това съм претърпяла много други операции. Бях болна и исках да умра. Една приятелка ме посъветва да спра с тези лечения, защото ме убиват.
	Взех си книгата „Трето мнение“, в която се споменаваше за д-р Донсбаш. Обадих се в болницата „Санта Мария“. Бях възхитена от човечността, която проявиха към мен, тъй като в другите болници ме третираха като предмет.
	В „Санта Моника“ ми предложиха приемлива лечебна програма. Реших повече да не се подлагам на никакви операции, радиации или химиотерапии.
	Първата седмица се чувствах наистина много, много болна, защото изхвърлих всичките химикали от организма си, натрупани с годините. Ще напомня, че освен от рак страдах и от язва, астма и всичко, което можете да си представите. Ракът отключи верига от реакции и имах проблеми с всяка част от тялото си.
	След десетия ден започнах да ставам от леглото и да се разхождам по брега. Състоянието ми се подобряваше все повече и повече.
	Лежах в тази болница шест или седем пъти, защото имах тумор и на другата гърда. Лекуваха ме чрез озон, затопляне и тимусни инжекции.
	Вече нямам тумори. Все повече се връщам към живота. Работя по цял ден и играя активна роля в живота на внучката и дъщерите ми. Мога да ходя на църква, участвам в читалищни програми. Всеки ден се разхождам по брега. Изпълнявам лечебната си програма.
	В болницата се научих на много важни неща. Болницата „Санта Моника“ е първото място, където бих отишла, ако отново ми се наложи. Но едва ли. Мисля, че съм излекувана.

#	Чарлз: рак на простатата
	Преди година ми направиха биопсия, която установи рак на простатата. Никога не съм вярвал в ортодоксалната медицина и затова потърсих други методи на лечение. Накрая реших да отида в Мексико и там да се подложа на лечение, което не беше популярно в Съединените щати. След известно проучване реших, че най-доброто място за мен е клиниката „Донсбаш“ в Розарита бийч. Познавах д-р Донсбаш от няколко години и смятах, че той предлага най-добри възможности за лечение.
	Лечението беше напълно задоволително. Сега простатата ми е значително по-добре. Все още не съм излекуван от рака, но съществува реална възможност в най-скоро време да се излекувам. Определено се чувствам по-добре, отколкото преди да постъпя в болницата.

#	Маджи: артрит
	През 1993 г. бях в болница пет пъти. Имах силни болки в краката и разкъсваща болка в гърба, висока температура, изпотявания и тахикардия. В болницата не можаха да установят какво ми е и казаха, че следващия път ще ме подложат на операция, за да открият причината.
	Междувременно научих за д-р Донсбаш и постъпих в болницата „Санта Моника“ за един месец. Когато заминавах, имах нужда от придружител, след месец се завърнах напълно здрава. С мен се случи чудо и искам всички да го разберат.
	Не взимам лекарства за успокояване на болките. Танцувам три пъти в седмицата и играя тенис. Пързалям се с кънки и веднъж си счупих рамото, което ми причини неприятности, но вече съм по-добре. Вярвам, че озонът спаси живота ми и че болницата „Санта Моника“ е страхотно място.

#	Деби: болестта на Ходжкинс
	През декември 1985 г. получих подутина на шията, която лекарите отстраниха. Поставиха ми диагнозата болест на Ходжкинс и ми предписаха радиоактивно лечение. Облъчваха ме от брадичката до гърдите шест седмици и от гърдите до пелвиса още шест седмици. След това на всеки три месеца трябваше да си правя рентгенография на гърдите.
	След около осем месеца откриха тумор в белия дроб и ми предписаха химиотерапия в течение на година и половина. След този срок туморът започна да расте, като че ли химиотерапията го стимулираше.
	Лекарите не можеха да направят нищо повече и ме изпратиха в клиниката „Майо“ в Минесота. Там ми казаха, че единственото нещо, което могат да направят, е да ми трансплантират малко костен мозък. Това се случи през февруари 1988 г. В продължение на три месеца ми бяха давани масивни дози химиотерапия, за да се подготвя за трансплантацията. И тогава започнаха да се случват ужасни неща. Три месеца бях прикован на легло и се наложи през цялото това време да остана в болницата. Не можех да ходя и бях като зомби. Лявата ми ръка се увреди от химиотерапията и повече не можех да си служа с нея.
	Когато срещнахме със съпруга ми един от лекарите, той не смееше да ни погледне. Разбрахме, че нещо не е наред. Накрая той каза: „Съжалявам, но поради формата на тялото ви не можем да извършим трансплантация.“ Аз се разплаках и казах: „Вие казахте, че това е единственото, което може да спаси живота ми. Какво да правя сега? Само на 30 години съм и си мислех, че ми остава поне още малко време.“ Вкъщи имах две малки деца.
	Съпругът ми чул за болницата в Мексико, но не можех да повярвам, че там могат да правят нещо, което да не правят у нас. Ако сте родени като мен в Средния Изток, си мислите, че ако не ви помогне вашият лекар, ще ви помогнат в клиниката „Майо“, а ако не ви помогнат там, това е краят.
	На път за вкъщи от клиниката „Майо“ прослушах касетка, на която съпругът ми беше записал информация за кислородната терапия. Звучеше много просто…
	Съпругът ми беше много ентусиазиран от материалите, които беше намерил. Той дори отиде в библиотеката, за да потърси повече информация за кислородната терапия, а аз продължих да му казвам, че е луд.
	Седях си вкъщи и се самосъжалявах. Майка ми се обади и ме посъветва да отида. Тя ме убеди да опитам и тази възможност и каза, че не вярва да ми причини вреда.
	Накрая се съгласих да отида в Мексико. Отидохме през септември 1988 г. и останахме там три седмици. През това време ме лекуваха с водороден прекис, витамини, озон и други терапии. Страхувах се, че това, което ми правят, ще ме разболее още повече, както направиха радиацията и химиотерапията. Очаквах да стане лошо, но това не се случи. Напротив, лечението ме вдигна на крака. Можех да се разхождам със съпруга си. Чувствах се като на почивка, а не в болница. Поставиха ме на апарат, който да възстанови подвижността на ръката, повредена от химиотерапията. Чувствителността й, изчезнала преди повече от година, се възстанови. Косата ми започна да расте. Бях на крака, а не болна и умираща.
	Когато се върнах вкъщи, продължих с домашно лечение. Отначало трябваше да посещавам болницата на всеки шест седмици, след това веднъж на три месеца, а сега ходя там един път годишно. Една година след това отидох на скенер. От година и половина не бях ходила на работа. След скенера лекарят ми каза, че повече не може да ми издава документ за нетрудоспособност и че не вижда растеж на тумора. И още, че съм добре и мога да се върна на работа. Това се случи преди шест години и половина и сега се чувствам идеално. Кръвните ми изследвания са напълно нормални. Сигурна съм, че щях да умра от лечението, а не от рака. Инвалидността ми беше вторична вследствие на масивната химиотерапия.

#	Харълд (конвенционален лекар) за проблемите с кръвообращението и язви
	Имах нарушено кръвообращение в краката. Те винаги бяха подути, особено лявата им част. Открих, че постепенно се обезцветяват и посиняват. От време на време се схващаха прасците ми. Беше много болезнено. Страдах и от язва. Всички казваха, че не може да се направи нищо. Един път се поду целият ми крак. Отидох на хирург, но той дори не го докосна.
	Започнах да пия витамините A, C и E, но и те не ми помогнаха. Трябваше да потърся решение на проблема. Чух за озоновата терапия и започнах лечение. Първо изчезна язвата ми. Постепенно започна да утихва и болката в краката. Почувствах топлина в стъпилата и обезцветяването започна да изчезва.
	Днес вече ходя по-добре. Вече не куцам. Нямам болки, все едно дали ме ритат по глезените. Кръвообращението ми е добро и чувствам, че мога да тичам. Дори поиграх малко баскетбол със сина ми. Възвръщат се силата и чувствителността на краката ми. Енергията ми се повишава и мисълта ми е значително по-ясна отпреди.
	Срещнах се и с други болни. Някои от тях имаха хепатит. Лекуващият ги лекар, знаейки, че и аз съм лекар, ми показа лабораторните им изследвания и аз с изненада установих как са се променяли в положителна посока. Когато са дошли за първи път в болницата, тези хора са изглеждали полумъртви. След няколко седмици си отиваха с подобрен външен вид.
	Самият аз се справям много добре с този вид терапия, дори търся начин да я прилагам лично, защото съм убеден, че хората трябва да имат достъп до това лечение. Естествено се страхувам някой от здравните власти да не ми създаде проблеми, но след като аз се подлагам на него, защо да не мога да го прилагам и върху други?

#	Престън: хепатит
	През февруари тази година се разболях много лошо. Бях обездвижен 60 процента и едва дишах. Специалистът по чернодробни заболявания, когото посещавах, ми каза, че за мен няма надежди и може би ще успее да ме поддържа жив, докато намерят някакво чудотворно лекарство. Това се случи на 28 февруари.
	На 9 март започнах с озоновата терапия два пъти седмично. За шест седмици нивото на ензимите спадна драстично. Кръвната ми картина също се подобри. Но което е най-важно, качеството на живота ми се подобри неизмеримо. Можах да се кача на самолет и да замина в командировка до Калифорния в първите дни на май.
	Когато отидох да се посъветвам със специалиста по чернодробни заболявания, той не можа да приеме подобрението. Погледна резултатите от изследването на кръвта и каза, че това не значи нищо. Използва аналогията „пчелите са в кошера“, т.е. вирусът присъства, но е невидим. Останах с чувството, че ще бъде щастлив, ако умра. Ако искам застрахователната ми компания да заплати за изследванията, то те трябва да бъдат поръчани от някой от нейните лекари. Затова продължих да поддържам контакт с този лекар само заради застраховката.

#	Гай: рак на дебелото черво
	Поставиха ми диагноза рак на дебелото черво през 1989 г. След това ми отредиха 18 месеца живот. Потърсих друга алтернатива за лечение, а не се подложих нито на операция, нито на химиотерапия.
	Сега се лекувам с водороден перокис — интравенозно, и с всички витаминни добавки. Това, съчетано с добра диета и с помощта на добър приятел, ме доведе дотук. Според предвижданията трябваше да съм жив най-много до 1991 г. Същата тази година, за последен път посетих болницата „Санта Моника“.
	Сега съм в ремисия. Лекарите са изненадани. Последните изследвания показват, че нямам тумори на ректума и дебелото черво.

#	Рикардо: хроничен хепатит
	През 1990 г. ми бе поставена диагноза хепатит C и цироза на черния дроб. Отидох при специалист в една от най-големите болници в града. Той ми предписа алфа интерферон за период от шест месеца и ми каза, че нищо друго не е в състояние да ми помогне.
	След това започнах да пробвам с магарешки трън и други лекове срещу цирозата, но не знаех какво да правя за хепатита. Пиех много течности, но нямаше резултат.
	През март тази година получих криза и ме приеха в болница за пет седмици. Казаха, че се нуждая от трансплантация на черен дроб.
	Чух за озоновата терапия и от един съсед разбрах, че се прилага в САЩ.
	Започнах лечението през май и това, което случи с мен, е невероятно. Когато се върнах вкъщи след болницата, спях почти непрекъснато. На 4 май — първия ден от терапията, ми направиха изследвания. Билирубинът ми беше 12,4. На 9 май си направих нови изследвания — билирубинът беше спаднал на 9,42. През юни ще си направя нови изследвания.
	Усещам, че се подобрявам. Причината за това е озонът. Сега съм в идеално здраве. Не се нуждая от следобедна почивка. Апетитът ми се възвърна, което показва, че състоянието ми се подобрява.

#	Джон: инфекция на стъпалото
	Започнах с озоновите инжекции през февруари, които елиминираха инфекцията, с която се боря от месеци.
	Преди това ортодоксалните лекари искаха да ме лекуват с масивни дози антибиотици и се притесняваха, че ще се наложи да ми отрежат крака, защото съм диабетик. Приемах малко антибиотици, по те не ми помогнаха. Направих няколко инжекции с водороден перокис, което ми помогна да поема контрола върху заболяването.
	Това, което наистина ми помогна, беше озонът. Той елиминира проблема. Нямам повече инфекция в крака, не чувствам болка. Вече мога да започна да правя рехабилитация на крака си.


>>	Ци Гун
>>>

	Ци гун, преведено от китайски, означава култивиране на енергия. Това е система за пречистване, циркулиране и съхраняване на енергията. С времето тази практика жъне все повече успехи. Здравето се разглежда като положителна енергия, психически и физически насочена към целия организъм по пътя на медитацията, позата на тялото, дишането и релаксацията. При освобождаване на блокировките се освобождава и енергийният поток. Възстановява се балансът в организма, подобрява се издръжливостта и болестта изчезва.
	Ци гун е съставна част от източната култура. Практикуват се различни стилове. От праисторически времена много от тях са се предавали от учител на ученик. В Китай ци гун е призната от конвенционалната медицина, но тази практика не е позната на западното общество, където информацията за нея е крайно недостатъчна и силно езотерична. Напоследък с появата на все повече и повече разбираема информация много американци се обръщат към ци гун и намират, че така се подобрява цялостното качество на живота им.


>>>	Разкази на пациенти

#	Октавио: нервно заболяване
	Постъпих в болница заради нервна депресия и парализа на част от лицето, която докторите наричат парализа на Бел. Състоянието ми беше много тежко.
	След това започнах с ци гун и се чувствах все по-добре. След пет дни парализата на Бел изчезна. Сега практикувам почти всеки ден. Наистина е фантастично. Препоръчвам го на всички и особено на тези, които са подложени на стрес.

#	Боб: заболяване на очите
	Преди година и половина заболях от рядка очна болест, наречена исхемична оптична нефропатия. Изразява се в бързо прогресиращо подуване на очния нерв. В течение на две седмици всеки следващ ден виждах по-малко от предишния. Пробвах почти всички лекарства, които намерих. Прегледаха ме няколко офталмолози и два пъти бях на лечение в очната болница във Филаделфия. Надеждата за излекуване беше нищожна, тъй като заболяването не се срещаше често. Говорих с приятел от Хавай и той ми предложи да се срещна с един учител по ци гун. Трябвате ми някой, който да ме придружи, защото не виждах добре.
	Това, което направи учителят, беше забележително. Гледайки ме ми постави диагнозата. Каза, че имам възпаление на нерва. Лечението се състоеше от серия движения, с които изваждаше лошата енергия — ци, от болното място и въвеждаше добрата ци. Той буквално посягаше с ръката си в близост до окото ми, сякаш изваждаше нещо оттам и го изхвърляше навън. Това движение се повтори няколко пъти. След това повдигаше ръката си към небето и я сваляше надолу с движение, като че ли поставяше нещо в окото ми. Освен това ми даде и някакви билки.
	На следващия ден се консултирах с лекарка невроофталмолог. Когато ме прегледа, тя ми каза: „Боб, състоянието ти повече няма да се влоши, но шансът да настъпи подобрение е малък.“ Продължих да посещавам учителя още няколко месеца. Научих се да събирам енергията и да я доставям до очите и тялото си.
	Днес нося очила и продължавам да се лекувам, като доставям ци на очите си.

#	Мириам: проблеми в ставите, умора и частична загуба на слуха
	Имах големи проблеми със ставите си — хронична болка в китките, коленете и лактите. Извършвам движенията ци гун от септември и установих, че така се повишава кръвообращението ми, което помага на ставите да оздравяват по-бързо. Преодолях проблемите с хроничната умора. Движенията проправят пътя на енергийния поток в тялото и премахват стреса. Сега разрешавам емоционалните си проблеми по-лесно и уравновесено. Занимавах се с биоенергия и посещавах два начални курса. Но никога не съм чувствала излъчването на енергията си от дланите. Откакто практикувам ци гун, развих силно усещане за излъчването на енергия от дланите.
	Възстановяването на слуха на дясното ухо е още един положителен резултат от прилагането на ци гун. Имах частична загуба на слуха и събиране на течност в ухото. Сега съм в състояние да предавам на ухото енергията от дланите си. Отново започнах да чувам с дясното ухо.
	Освен това посещавам мануален терапевт и пия синьо-зелени водорасли. Използвам техниката на Фелденкрайс. Всичко това води до повишаване на енергията и подобряване на здравето ми.

#	Дан: болки в стомаха и гняв
	Преди три години започнах изучаването на ци гун. Научих се да чувствам движението на енергията в тялото си и възприех концепцията, че всичко е енергия.
	Този уикенд имах болки в стомаха. Със самовнушение и дихателни упражнения се опитах да увелича енергията си. Това даде резултат. Научих се да приемам нещата такива, каквито са, вместо да ги преценявам. Казвах си: „Каквото и да е — приемам го.“ Понякога изпадам в гняв, но съм в състояние да го преодолея. Практикувайки ци гун, непрекъснато си повтарям: „Това е енергия!“ Когато чувствах, че енергията в тялото ми се повишава (челото ми да се затопля или дланите ми да изтръпват), не правех нищо, за да я използвам рационално. Но когато започнах да практикувам ци гун, всичко си дойде на мястото.
	Друг пример: един ден касиерът в магазина не ми върна точно рестото. Разликата беше само няколко цента. Обикновено съм спокоен човек, но сега внезапно се разгневих. Не казах нищо и излязох от магазина. Навън започнах да дишам дълбоко. Казах си: „В момента съм емоционално нестабилен. Трябва да приема или да отхвърля гнева, защото той няма да е от полза нито на мен, нито за човека, на когото съм ядосан.“ След това преминах към приемане на ситуацията, като си повтарях: „Наистина си позволих да се ядосам. Ядът сам по себе си не може да бъде лош. Това е просто вид емоция.“ Изпълних дихателните упражнения и продължих да си казвам мислено: „Всичко е наред.“ След това усетих енергията. Стоях с ръце върху корема и сърдечната чакра и за да поема енергия и да освободя шева, си казвах: „Добре, спокойно!“ или „Лошо е да съм гневен.“ Това в комбинация с леко дишане ме кара да се чувствам прекрасно. Огледах се и си казах: „Това е чудесен слънчев ден.“ Щом забелязах това, разбрах, че съм преместил енергията.
	Повечето от това, което правите, е интуитивно. Понякога посещавам ци гун курсовете и тренирам до физическо изтощение. Или сядам, медитирам и работя с енергията. Понякога имам нужда да извършвам движения. Всеки път е различно. Няма универсален отговор. Научих се да се синхронизирам сам със себе си. Това е ци гун.

#	Диана: рак на щитовидната жлеза
	Страдах от рак на щитовидната жлеза. Преди шест години се подложих на тежка операция. Вече нямам разсейки. Вследствие на операцията загубих нервни окончания, което наруши равновесието в тялото ми. Лявото ми рамо беше спаднало заради загубата на мускули. Бях притеснена от този факт и се обърнах към физиотерапевт.
	Преди много години бях тренирала хата-йога и предположих, че тя ще ми помогне, но поради липсата на мускулатура не можех да направя голяма част от упражненията. Случайно попаднах на курсове по ци гун. Започнах да ги посещавам редовно и след месец и половина открих, че равновесието ми се възстанови. Винаги, когато имам проблем с рамото, правя някои от основните Ци гун упражнения.
	Ци гун ми позволи да открия нов начин за свързване с вече загубените нервни окончания.

#	Барбара: безсъние
	От много години имах проблеми със съня. Поставена ми беше диагнозата — хронично нарушаване на съня от неизвестен произход. Обърнах се към невролог, психолог, психиатър, лекар по вътрешни болести, дори към психофармаколог. Обзе ме отчаяние. Шест седмици не спах. Опитах много западни лекарства, но те не ми помогнаха. Постъпих в специализирана клиника за нарушения на съня. Нито една от многобройните й апаратури не можа да ми помогне.
	Подложих се на акупунктура. Спрях се на един иглотерапевт в Род Айлънд, който комбинира акупунктурата с диета, китайска медицина и билки. Той ме запозна с ци гун. По негово настояване посетих и една конференция посветена на ци гун. Там получих рецепта, съдържаща 27 китайски билки. Отварата от тях реши проблема със съня ми. Сега я пия само когато имам нужда. Твърдо вярвам в ци гун и китайските билки.

#	Вики за концентрацията
	Преди година и половина от една приятелка научих за ци гун. Преди 15 години съм практикувала известно време тай-чи, но гази техника беше прекалено сложна за изпълнение. Харесах ци гун, защото може да се усвои за сравнително кратко време.
	Посещавам курсове, където обучението е в групи, и освен това се занимавам вкъщи. Открих, че това ми помага да се концентрирам, получавам по-ясна представа къде съм във времето и дали съм изморена и се нуждая от почивка. Практикуването на ци гун улеснява усещането за цялост, което е много важно.

#	Алисън за концентрацията
	Миналата година научих осемте движения ци гун. Намирам, че това е много полезна техника за концентрация. Също така съм убедена, че повишава пластичността и тонуса. Концентрацията е много важна, защото помага за изтеглянето на универсална енергия и за синхронизирането й с вашата. Няма граница, която да ви отделя от Вселената. Смятам, че ци гун е много полезна за добрата концентрация и ми помага да живея по-лесно.
	Използвам ци гун за сутрешна гимнастика. Също така ми помага да се справям с ежедневието си. Актриса съм и преди изпълнение използвам ци гун. Някои от движенията са прекрасен метод да генерирам повече енергия, за да се концентрирам по-добре. Концентрирам се и енергията си тече. Затова се чувствам изпълнена с енергия и ясна мисъл, ци гун е медитация в изправено положение и чувствам голямо облекчение от нея.

#	Боб за релаксацията след стрес
	Помагал съм си с ци гун по много начини. Особено ми помага за релаксация след дълъг ден, изпълнен със стрес. Дава ми издръжливост за физическата дейност. След изпълнението на ци гун, разбирам, че съм в отпуснато състояние и имам много ясен мисловен процес. Това ми помага да върша работата си с повече енергия и вдъхновение. В това отношение тя ми помага много.
	Трудно може да се обясни с думи ползата, защото ефектът е личен. Това е нещо, което в действителност ме кара да се отпусна.


>>	Реконструктивна терапия
>>>

	Тази малко известна терапия лекува болни стави дори тогава, когато другите начини за лечение са били неуспешни. Реконструктивната терапия всъщност изгражда нови стави, връзки и сухожилия.
	Костите и мускулите ни могат да окажат натиск върху връзките, сухожилията и хрущялите, в резултат на което се повреждат ставите на коленете, глезените, шията, китките и лактите, както и гръбначният стълб. Някои хора се раждат със слаби стави, които са отпуснати и нестабилни, прекалено подвижни или подвижни и в двете посоки. Реконструктивната терапия помага за коригиране на тези недостатъци. Връзките стават по-дълги, по-здрави и по-притегнати до костта.
	По време на лечението в ставата се инжектират ниски дози хранителни вещества. Техният състав се определя в зависимост от нуждите й. Те стимулират леко дразнене. В областта се появяват нови кръвоносни съдове. Повече кръв означава повече кислород и повече хранителни вещества. Тъканите се лекуват, като растежният фибробластен фактор поставя повече фибробласти и колаген във връзките, сухожилията и хрущяла. В резултат на това връзките се заздравяват и по-добре държат прешлените и ставите. Това, от своя страна, елиминира болката.
	Реконструктивната терапия се различава значително от конвенционалния подход, който е насочен главно към лечение на симптомите. Обикновено лекарите предписват противовъзпалителни лекарства, които помагат само временно. Тези лекарства действат възпалително на стомашно-чревния тракт и инхибират формирането на колаген, което предотвратява истинското лечение. Следващата стъпка са спортните упражнения или физиотерапията. Ако и това не помогне, се предписват кортизонови инжекции. Следва артроскопия или миниоперация. След това могат да се предписват още кортизон или противовъзпалителни лекарства. В крайна сметка болният получава нова колянна става или таз. Може да се извърши и ламинектомия. Този вид операция въздейства върху структурата и прави човека по-податлив на болка и по-слаб.
	С реконструктивната терапия, напротив, връзките се заздравяват и резултатът е постоянен. Тази терапия се използва за лечение на мускулно-скелетни заболявания, включително и болки в долната част на гърба, артрити, бурсити, синдром на китката, дископатии, ишиас, тендити, схванато рамо и спортни травми. Реконструктивната ставна терапия е полезна при скъсани връзки и проблеми с хрущялите. Кандидатите за лечение са хора, подложени на лечение с противовъзпалителни медикаменти — аспирин, кортизон, мотрин, напрозин. Тя може да помогне и на тези, чиито стави стържат, пукат или тракат, когато движат коленете или шията си. Тази техника е и за тези, които се подлагат на мануална терапия заради неправилен стоеж, които се чувстват по-зле от физическите упражнения и за хора, които не бива да се подлагат на реконструктивна терапия. При значително увреждане на имунната система. Това включва и болните от рак и СПИН.
	Голямо преимущество на терапията като алтернатива на операцията е, че няма период на възстановяване. Човек може направо да се върне на работа. Има невероятно голям процент на успех — 88%, и резултатът е постоянен.


>>>	Разкази на пациенти

#	Ал: операция на коляното
	Преди около осем месеца паднах и частично скъсах някои от кръстовите връзки и увредих менискуса си. Три-четири седмици след травмата отидох при д-р Калапай за реконструктивна терапия. Резултатът от инжекциите беше мигновено облекчение от ужасната болка.
	Сега коляното ми е здраво. Когато вътрешни кръстни връзки се прекъснат, човек не може да стои изправен, докато те не се зашият. Като по чудо няколкото инжекции ме спасиха от операция.

#	Джордж: травма на гърба
	Работил съм по строежите през целия си живот. Без да разбера, съм ударил някъде гърба си и започна да ме боли задната част на левия крак. Чух за реконструктивната терапия и подложих на лечение таза, коляното и рамото си. Сега се чувствам добре.

#	Ан: навехнат глезен
	От няколко години многократно си навяхвам глезена. Подлагах се на различни терапии, включително и на масажна терапия, но нищо не ми помогна.
	Отидох при д-р Калапай, който ми постави диагноза хиперподвижност на ставите. Лекува глезените ми с помощта на реконструктивна терапия. Днес мога да се движа без болка. Ортопедът ме нарече феномен заради бързото оздравяване.

#	Тери за артрита
	От години страдам от артрит. От време на време имам силни болки. Изпаднах в отчаяние.
	Запознах се с реконструктивната терапия. Сега отново ходя нормално и изпитвам огромно облекчение от болката.


>>	Рефлексотерапия
>>>

	Рефлексотерапията е древна техника, основаваща се на схващането, че по дланите и стъпалата са разположени рефлексни точки, отговарящи на всеки мускул, нерв, орган, жлеза или кост от тялото. Притискането на тези точки помага на нервите да се отпуснат. Това, на свой ред, намалява стесняването, така че кръвта и нервните импулси да протичат свободно. Когато се подобри кръвообращението, се изхвърлят и токсините.
	Върху всяко стъпало съществуват приблизително 7200 нервни окончания. Когато тялото не се намира в равновесие, нервният импулс може да блокира. Това означава, че нервните импулси към мускулите, органите и жлезите до известна степен се спират. Рефлексотерапията стимулира нервните окончания и синтеза на ендорфините, повишаващи доброто самочувствие, и дава началото на нервната комуникация.
	Лечението се прилага от терапевт или под формата на масаж. Има няколко книги по този въпрос, както и курсове, даващи сертификат. Ако определена рефлексна точка е болезнена при масажа, това означава, че има възпаление в съответстващата й област в организма.
	Практикуващите тази терапия твърдят, че прилагането й веднъж в седмицата може да лекува заболяването още в началото. Рефлексотерапията подобрява кръвообращението и подпомага абсорбирането на хранителни вещества, както и отстраняването на отпадъчните продукти. Рефлексотерапията не е панацея. Ако симптомите продължат, обърнете се към лекар.


>>>	Разкази на пациенти

#	Рошел: язвен колит
	Преди време бях в книжарницата и видях книгата на Лаура Нюман „Преди всичко стъпалата“. Прочетох я и ми се видя интересна. Реших, че ще опитам и започнах да посещавам Лаура.
	След няколко месеца забелязах подобрение. Колитът ми се облекчи. Диарията и кървенето напълно спряха и повярвах, че това се дължи на рефлексотерапията. Промених диетата си. Всичко това повлия положително на живота ми.
	Подлагам се на рефлексотерапия веднъж седмично и това поддържа здравето ми. Помага ми да преодолея стреса, който според мен е причина за колита.


>>	Рейки
>>>

	Рейки е японска дума за универсална жизнена сила. Това е древна лечебна техника, създадена в Тибет и преоткрита от японците през ХІХ-ти век. По време на лечението енергията се канализира и увеличава в посока от терапевта към пациента, за да се възстановят функциите на тялото, мисълта и духа. Всеки сам може да практикува рейки. С освобождаването на физическите и емоционалните запушвания и увеличаването на енергията се предизвиква пълно отпускане, което повишава способностите на тялото да се възстановява от стрес и травми.
	Рейки се учи лесно и е удобно и за терапевта, и за пациента. Това обикновено отнеме един ден. След като веднъж се отворят четирите енергийни центъра, известни като чакри, ученикът може сам да канализира енергията си.
	Рейки работи на принципа, че тялото разпознава универсалната енергия и я използва за възстановяване на баланса и общото здраве.


>>>	Разкази на пациенти

#	Нилса Вергара за опита на клиентите си
	Първият ми пример е с една 59-годишна жена, която дойде в нашия лечебен кръг, защото се чувстваше стара и изморена. Тя страдаше от болки в шията и коленете поради автомобилни катастрофи. Сменила си бе работата, а и с големия й син бяха в обтегнати отношения.
	След 15-минутен сеанс на седмица тя бързо започна да се чувства по-добре. Елиминираше токсините от организма си чрез сълзите и изразяването на чувствата си. Реши да се включи в курс по рейки, за да има възможност да практикува ежедневно.
	Промяната, настъпила в нея за един месец, беше драстична. Енергията и жизнеността й се повишиха. Каза ми, че се чувства като 28-годишна. Сега, когато практикува рейки, болката й отслабна. Чувства се емоционална и жизнена. Възгледите й се промениха. Живее пълноценно и контролира живота си. Отношенията със сина й се промениха значително. Тя често казва: „Чувствам, че животът ми е такъв, какъвто трябва да бъде.“
	За да помогне на окислителните процеси в организма си, пие витамини и вода с водороден прекис. Смята да се подложи на акупунктура за шията си.


	Друга моя пациентка е една 65-годишна жена. Когато за пръв път дойде при нас, беше в депресия. От години се е лекувала, но нищо не й е помогнало. Беше изморена през повечето време и податлива на настинка. Емоционално се чувстваше като жертва и останалите я възприемаха така.
	След сеанс с продължителност 15 минути тя се почувства по-добре. Започна да изучава рейки. Днес се чувства по-здрава, по-енергична и изглежда по-оптимистично настроена. Тя вече не се изживява като жертва и ако някой се опита да я постави в тази роля, тя уверено изгражда прегради. Освен това понася значително по-добре студеното време, което показва, че тялото й приема кислорода по-добре.


	Още една моя пациентка — жена на 60 години, се чувстваше емоционално срината, когато дойде за пръв път при нас. Тя имаше рак на гласните струни, заради който е била подложена на лъчева терапия. Дори след като й бяха казали, че вече е здрава, тя продължаваше да изглежда ужасно. Нямаше работа и беше отчаяна.
	Тя се занимава с рейки пет месеца. Днес се чувства по съвсем друг начин. Надеждата й се възвърна. Самочувствие й е по-голямо. Повече не свързва личността си с работата си. Уверено отстрани както токсините от организма си, така и хората, които я използваха. Във физически аспект, тя боледуваше от дископатия, която според нея е изчезнала с помощта на рейки.
	Майката на тази жена беше на осемдесет и три години, когато падна и си счупи таза и костта на китката и ръката. Моята пациентка реши да я подложи на рейки и това й се отрази много положително. След четири седмици възрастната жена ходеше сама с помощта на бастун. Това е доста забележително за един 83-годишен човек, за когото счупеният таз невинаги означава добра прогноза. Така че както виждате, рейки засилва възстановителните процеси в тялото.


	През декември 1994 г. при мен дойде 45-годишна жена с диагноза рак на лимфите. Тя не беше в кондиция и работата, която работеше не й допадаше. Тя била подложена на химиотерапия, която нарушила еластичността на дробовете й, след което й давали стероиди за подобряване на пластичността им.
	Болната дойде при нас през август 1995 г. Сеансите, на които я подложих, бяха 15-минутни и се провеждаха три пъти в седмицата. Рейки беше първият алтернативен метод, който е опитвала.
	Рейки й помогна да се свърже с вътрешното си аз, да действа по-спокойно и да не е толкова изявена личност от тип А, да обръща много повече внимание на себе си. Една от най-важните съставки на лечението е да опознаеш себе си. Тя научи повече и за дишането. Всичко това беше комбинирано и с други форми на лечение, като диета, физически упражнения и хранителни добавки.


	Следващата ми пациентка беше 53-годишна жена със сериозни проблеми с паметта. Мисленето й беше затормозено, тя беше наплашена, с повишено чувство за вина и отчуждена от вече порасналите си деца.
	Препоръчах й рейки, за да проверя дали може да премине през тези емоционални бариери и да променя негативния силует. Тя се записа на курс. След шест месеца паметта й се подобри значително и стана по-концентрирана. Стана по-въодушевена и вече не се страхуваше както преди. Сега може да разговаря с големите си деца, да определя границите на взаимоотношения с тях и повече не се чувства напрегната и не се самообвинява. Освен рейки пие и чай за дезинтоксикация, зеленчукови сокове, гладува и прави промивки на дебелото черво.


	Един неин приятел на 83-годишна възраст беше безнадеждно болен и страдаше от тежки дихателни проблеми. В болницата го лекували две седмици. След излизане от реанимация тя го подлагала на рейки всеки ден в продължение на една седмица. Сестрата, която присъствала на сеансите, казва, че пациентът, който бил в тежко състояние и със силни болки, ставал все по-спокоен и болките му изчезвали. Така той спокойно преминал в отвъдното.
	Рейки е много ефикасна система за помощ на тези, които са близо до смъртта, тъй като ги успокоява и премахва болката им. Моята пациентка е почувствала в този момент голям прилив на сила и му с помогнала да осъществи по-безболезнено прехода от живота към смъртта.


>>	Ролфинг
>>>

	Ролфингът е техника, която помага за възстановяване на тялото с помощта на дълбок масаж на тъканите и фасцията, покриваща мускулите. В основата на ролфинга стои схващането, че човек губи симетрията между лявата и дясната половина на тялото си и, че това нарушение се задълбочава с времето. Ролфингът коригира тези несъответствия.
	След като се направят структурните промени, организмът се самолекува. Процедурите представляват серия от 10 сеанса. При тях се обръща внимание на всяка част от тялото, а не само на болния участък, така че промяната да е трайна. Броят на сеансите варира според индивидуалните нужди. Ефектът е с натрупващо действие. Един аспект на тази практика е, че терапевтите често пъти карат пациентите си да подобрят работните си навици, например начина, по който седят зад бюрото или пред компютъра, за да си осигурят добро здраве.


>>>	Разкази на пациенти

#	Елизабет: телесна травма
	Когато бях на две години, се разболях от пневмония и прекарах три месеца в болница. За малко не умрях. В резултат на това получих телесни травми. Бях много слаба, гърдите ми бяха събрани, а раменете — извити.
	Започнах да се занимавам с ролфинг, на 20 години. По-късно се срещнах с Бет. Въпреки че преди бях работила с 10 ролфингтерапевти, с Бет беше много по-различно. Започнах да тренирам езда. Беше прекрасно да работиш с Бет и да придобиваш нови умения, като яздене на кон например. Заедно с нея отработихме движенията на таза и завъртането на бедрата, краката, както и на гърдите и раменете и голяма част от гърба. Освен това тя директно масажира тялото ми с основни ролфингдвижения.
	Намирам това за изключително полезно. Сега съм в състояние да координирам движенията си и да използвам ръцете и краката си, както желая.

#	Джани: липса на пластичност
	Прекарах няколко години без особени физически натоварвания. Получих болки в долната част на гърба. Чувствах се много скован. Имах тендити и проблеми с коленете. Започнах да работя с личен треньор, но пластичността ми продължаваше да е в ужасно състояние.
	Някъде прочетох за ролфинга. Видях името на Бет в списъка пя терапевтите и й се обадих.
	Досега сме направили осем сеанса. По време на първия сеанс тя работи общо върху цялото ми тяло. След това върху краката, коленете, ахилесовото сухожилие, раменете, гърба и дори главата. Някои от промените, които настъпиха, бяха наистина драстични. Пластичността на краката ми нарасна. Седмица след като тя работи върху долната част на краката, вече мога да ги сгъвам нормално в коляното. Трапецовидните мускули около шията ми бяха много стегнати. След терапията те се отпуснаха и обичайните буци около врата ми вече ги няма. Промените са драстични и неочаквани за мен.


>>	Шиацу
>>>

	Шиацу е японска система за масаж, която в превод означава „притискане с пръсти“. По време на терапия се използват различни степени на натиск, за да се балансира енергията, течаща по енергийните канали (меридиани) на тялото. Различните стилове шиацу използват различни степени на натиск.
	Шиацу е диагностичен и терапевтичен метод. Терапевтите поставят диагнозата, като тръгват от коремната област, където се намират центровете на меридианите. По време на сеанс пациентът може да даде на терапевта идея за това как се чувства физически и емоционално. След това ляга на пода или на масата за масаж облечен. Сеансът започва с палпация на корема, за да се почувства нарушението на енергийния баланс. След това терапевтът работи върху различните меридиани, отговарящи на дисбаланса на корема. Шиацу терапевтите търсят „цубо“ по меридианите, което отговаря на точките с прекалено много или прекалено малко енергия. Чрез прилагането на определен натиск шиацу доставя енергия на тези точки или я отнема. Това води до по-голяма хармония в организма. Най-общо казано, ролята на терапевта е да наблюдава начина на движение на енергията в тялото и да я направлява, за да се осигури правилен баланс. В края на сеанса той опипва още веднъж корема, за да определи дали са настъпили промени.
	Шиацу взема под внимание факта, че всеки човек е отделна вселена, затова различните хора с еднакви симптоми могат да реагират различно на терапията. Някои хора изпитват благотворното й влияние веднага, докато други се нуждаят от няколко сеанса, за да се почувстват по-добре.
	Шиацу прилича на акупунктурата по това, че работи с меридианните системи. Основната разлика се състои в това, че при шиацу натискът се осъществява с пръсти и длани, а при акупунктурата — с игли. Шиацу използва повече меридианите, отколкото точките. То прилича донякъде на западната алопатична медицина, защото е холистична и толерантна терапия. Освен това шиацу застъпва в основата си схващането, че разболяването е продължителен процес и оздравяването отнема доста време, докато западната медицина използва бързи методи на лечение.


>>>	Разкази на пациенти

#	Джордж: високо кръвно и емфизем
	Съпругата ми наблюдаваше как Кен дава частично облекчение на един човек в книжарницата в Гринуич и си помислила, че може да е полезно и на мен. Минаха три години, преди да го потърся. Шиацу ми помогна много и аз продължавам да се лекувам чрез тази система.
	Като цяло се чувствам значително по-добре от преди. Кен владее техника за работа с белите дробове, като увеличава капацитета им.
	Намирам Кен за много искрен, тъй като се интересува от това как се чувстваш, а не като лекарите, които гледат да се отърват от теб възможно най-бързо. Чакам с нетърпение седмичния си сеанс по шиацу, който ме кара да се чувствам много по-добре. Съпругата ми казва, че изглеждам различно отпреди. Това ме кара да се чувствам по-добре. Кръвното ми налягане спадна, но не чак толкова, че да прекъсна лекарствата, въпреки че сега дозата ми е по-малка. Дихателният ми капацитет също се е подобри. Препоръчвам шиацу на всички.

#	Лили: стрес
	Желанието ми да се подложа на шиацу не беше продиктувано от физическо заболяване. Работата ми в телевизията е изпълнена с много стрес. Започнах с шиацу с надеждата да го преодолея до известна степен.
	След първия сеанс, честно казано, не забелязах никаква промяна. След третия и следващите сеанси започнах да чувствам цялото си тяло по-отпуснато. Това обаче не е отпускането, което се получава при обикновения масаж. Шиацу работи на ниво меридиани в тялото. След това се чувствах по-енергична. Възвърнах връзката между главата и тялото си и съм спокойна и отпусната. Като че ли цялата енергия течеше по-добре през тялото ми.
	Днес не чувствам тялото си така напрегнато. Когато съм под напрежение, лесно мога да го сваля. Шиацу наистина освобождава тялото ми от стреса.


>>	Тай чи чуан
>>>

	Тай чи чуан, известна още като тай чи, е комбинация от китайско бойно изкуство и медитация, която представлява серия от бавни движения, съчетани с психическа концентрация и координирано дишане. Практикуващите я знаят как да разположат тялото си в зависимост от гравитацията, което създава дълбоко чувство за релаксация и въздейства положително на всички нива: физическо, емоционално, психическо и духовно.
	На физическо ниво тай чи подобрява здравето. С леки движения се масажират вътрешните органи и се стимулира дейността им. Дишането се задълбочава и се увеличава потокът от кръв и енергия през цялото тяло. Един от начините за подпомагане на циркулацията чрез тай чи е преместване на точката на тежестта. С всяка поза тежестта на тялото се разпределя между лявата и дясната половина, което кара мускулите на краката да се съкращават и разтягат. Това изпомпва кръвта обратно към сърцето, което прави тай чи чудесно лечение за хора със сърдечни проблеми. Тай чи също увеличава пластичността на ставите и действа идеално при артрити. Освен това помага на гръбнака да стои изправен, което облекчава напрежението, особено в долната част на гърба. Това е причината, поради която много мануални терапевти препоръчват на пациентите си тай чи. Много други заболявания, провокирани от стреса, също се повлияват от тай чи.
	Тай чи може да доведе до по-голяма емоционална стабилност и по-добро самочувствие. Когато практикувате това изкуство, виждате живота си в забавен каданс от различни перспективи. Тай чи позволява на хората да преодолеят неспокойството и раздразнението и да се потопят в спокойствие и съзерцателност. Дълбокото дишане също помага за релаксацията.
	Хората, занимаващи се с тай чи, твърдят, че когато мисълта се балансира с емоционалните и физичните центрове на тялото, доминирането на съзнанието престава.
	На духовно ниво тай чи представлява красива медитация в движения, която ви отвежда до пътешествие към себепознанието. Тя помага на хората да подобрят усещанията си.
	И накрая, тай чи може да се използва за самозащита. Когато човек е спокоен, пред лицето на гнева сетивата му са по-изострени и той може да се справи с каквато и да е ситуация. Тай чи учи как да се превъзмогне мускулната сила с мекота.


>>>	Разкази на пациенти

#	Карол: болестта на Крон
	Болестта ми не е изчезнала, но тай чи помогна здравословното ми състояние да се стабилизира, като намали стреса без странични токсични въздействия. Пълната концентрация, необходима за изпълнение на движенията, ме кара да изхвърля негативните мисли от главата си и дава почивка на съзнанието ми. Тай чи е едно от нещата в моя живот, което ме кара да забравям, че съм болен човек. Това с огромен дар.

#	Кристиана за агресията
	Преди година една моя приятелка китайка ме запозна с изкуството на тай чи. Говорехме си за значението на страданието, насилието и агресията и аз казах, че не искам да отговарям на насилието с насилие, защото смятам, че се получава омагьосан кръг. Физическото насилие се среща ежедневно, но словесното насилие е нещото, което много ме засяга, и търсех начин да му противодействам.
	Един приятел се занимаваше с тай чи и ме научи на движенията. Разбрах, че това е повече от интелектуално познание, нещо, което преминава през цялото ти същество. Направи ми впечатление, защото той ми показа себе си в светлина, която не познавах. Имаше толкова честност, сериозност и дълбока човечност в него, че и аз пожелах да изглеждам така.
	Откакто започнах да практикувам тай чи, приех моя живот такъв, какъвто е и сега живея повече чрез тялото, отколкото чрез интелекта си. Тай чи повлия и на статуса на тялото ми. Разбрах колко често съм придърпвала раменете си напред и сега вече знам да ги отпускам. Хората ме възприемат по различен начин. Самата аз ги възприемам по-добре. Животните и децата инстинктивно практикуват тай чи. Тя одухотворява дори простите неща, например почистването на къщата или това да чакаш с непознати хора в метрото.

#	Ерик за творческите способности
	Аз съм човек на изкуството и за мен е особено важно да запазя чувството си за вдъхновение възможно най-дълго. Открих, че практикуването на тай чи ми позволява да влагам творчество в ежедневните си дейности. Тай чи е медитация в движение. Когато медитирате, се виждате по-ясно, притокът на енергия е по-голям. Когато практикувате тай чи в група, това помага да осъзнаете енергията. Усещате как всички се движат заедно, дори и да не ги виждате. Съзнавате връзката си с всеки един участник. Това чувство остава във вас и след това.


>>	Витамини
>>>

	Вливането на витамини обикновено се комбинира с определени количества витамин C и други хранителни вещества, като витамин B-комплекс и някои растения, за подобряване на дейността на имунната система. По венозен път могат да се приемат много по-високи дози витамини. Оптималната доза витамини помага за лечението на много сериозни заболявания, в това число на СПИН, рак и синдрома на хроничната умора. Тази терапия помага на хората, като кара тялото да функционира възможно най-добре.


>>>	Разкази на пациенти

#	Майлдрид: счупен нос
	В новогодишната вечер на 1994 г., бързайки за вкъщи, се плъзнах по леда и си ударих главата в едно дърво. Получих множество травми, но най-голямата беше септична фрактура на носа. Счупването беше толкова лошо, че на хирурга се наложи да поставя парченца кост. Това е единственият път в живота ми, когато бях доволна, че имам голям нос.
	Хирургът е имал и друг подобен случай с такава травма. Той каза, че е необходимо да се постави синтетична материя, за да се изгради целостта на хрущяла. Това не ми прозвуча много добре и ме накара да предприема нещо.
	Започнах с хранителни добавки, приемах колаген, хомеопатични лекарства и магнитотерапия, но все ми се струваше, че може да се направи още нещо.
	След това срещнах д-р Робинсън. Тя ми предложи терапия с витамин C. Съгласих се и сега приемам по 100 000 единици. При последната ми визита лекарят ми показа снимката на лицето ми веднага след травмата. То беше подуто и безформено. Той изглеждаше доволен от прогреса.
	Мисля, че по-рано той не е искал да ме плаши, а сега си позволи да е откровен, защото оздравителният процес тече с пълна сила. Наистина, чувствам, че се е случило чудо. Белегът е трудно забележим и въобще не ми прави впечатление, а при следващото ми посещение в лекарския кабинет може да бъде премахнат.

#	Сам: живачно отравяне
	При автомобилна катастрофа ми паднаха два зъба. Това се случи точно преди маратона на Ню Йорк. Тичах, чувствайки се напълно изтощен.
	Отидох при холистичния стоматолог Ели Стерн, който каза, че живакът в устата ми е отслабил имунната ми система. Бях много изненадан.
	Постепенно отстраних живачните си пломби. След всяко посещение при стоматолога се подлагах на хелацио-терапиия, за да изхвърля живака от организма си. След това приемах 100 000 единици витамин C и други хранителни вещества, за да изградя имунната си система. Правех го педантично три пъти в седмицата.
	Мисля, че е важно спортистите да знаят, че амалгамените пломби изтощават имунната система.
	Възнамерявам да продължа с приема на витамин C след състезанията, за да поддържам имунната си система силна и да съм сигурен, че нищо не може да я отслаби.

#	Мариза: HIV, цитомегаловирус, вирус на Ипщайн-Бар и херпес 6
	Не знаех, че положението ми е толкова сериозно. Мислех си, че само съм настинала. Настинката продължи месец и я прекарах много тежко. Бях напълно обездвижена и си мислех, че е следствие от болестта.
	Гледах едно предаване за алтернативната медицина, което много ме заинтригува. Отидох при д-р Калапай, който ме постави на диета и витамин C, приеман по венозен път три пъти седмично. Усещах как тялото ми укрепва. Не преставах да страдам от настинки, но можех да се справям с ежедневната си работа.
	Направи ми изследване на кръвта и резултатът беше цитомегаловирус, Ипщайн-Бар вирус и херпес 6. След серия от интравенозно въвеждане на витамин C всичко спадна до нормалните си стойности. Определено съм поддръжник на алтернативната медицина и на лечението с витамин C. Мисля, че всички трябва да се подложат на тези терапии, и особено тези със смъртната присъда HIV — положителен. Що се отнася до мен, грижата за собственото тяло е повече от разбуждащ звън.
	Днес се чувствам прекрасно. Работя на две места. Грижа се за тригодишния си син. Синът ми също е с HIV — положителен. Не мога да му слагам венозно витамин C, но му давам големи дози орално. В резултат на това здравословното му състояние е много стабилно. Не искам лекарите да му казват, че няма бъдеще. Засега кръвните му показатели са положителни. Един ден сестрата ми каза, че здравето му е свързано и с начина на хранене. Той не е имал нужда от никакви токсични лекарства.
	Популяризирах пред няколко мои приятели витамин C. Една моя близка приятелка предпочете AZT, DDI и други токсични лекарства пред алтернативната медицина и сега е мъртва.
	Когато отидох при д-р Калапай, срещнах една приятелка, която изглеждаше ужасно и едва ходеше. Сега е в отлично здраве, грижи се за дъщеря си и работи.

#	Арон: астма
	Започнах да вземам витамин C преди една година. В началото бях много постоянен и се подлагах на системи три пъти в седмицата. След това заради работата ми, не го правех толкова постоянно, но все пак достатъчно често. С увеличаване на дозата нарастваше и подобрението на състоянието ми.
	Още не мога да кажа, че съм се излекувал от астмата, но вярвам, че и това ще стане един ден. Чувствам огромно облекчение. Имам много повече енергия отпреди. Вече нямам толкова чести астматични кризи, а и силата им е много по-малка. Това само по себе си е прекрасно. Вярвам в силата на витамин C и ще продължа с лечението, както и с диетата и упражненията.

#	Лин: синдром на хроничната умора
	Синдромът на хроничната умора е нещо кошмарно. Той се характеризира с инфекции, подути жлези, затруднено мислене, загуба на паметта, параноя и най-важното: не е в състояние да ви помогне нито един лекар.
	За щастие през 1986 г. се срещнах с един холистичен лекар, който постави диагноза и започна да ме лекува с витамин C по венозен път. Следвах това лечение няколко години и то ми помогна да се стабилизирам. Вече бях в състояние да работя, макар и на намален работен ден.
	Понеже имунната ми система не беше в добро състояние, се завърнах от пътуване в Мексико с три паразита и кандида. Лекарят ми ме подложи две години на лечение с Flagyl и това още повече отслаби организма ми. Той не знаеше какво да прави с мен. Развих и ужасна кашлица. Мускулите ми бяха така силно разранени, че имах чувството, сякаш ми се чупят ребрата. През май 1993 г. постъпих в Здравния център. Изследванията, които ми направиха там, показаха наличието на четири вируса. Дотогава знаех само, че страдам от хронична умора и имам нарушена функция на имунната система. Лекарите ми предписаха витамин C по венозен път. Системите с витамин C включват също глутатион и течен витамин A. Лечението се провеждаше три пъти седмично. Първоначално получавах по 100000 единици, но понеже тази доза не беше достатъчна, за да се подобри състоянието ми, я увеличиха на 200000 единици. Няма съмнение, че ако не беше направено това, и до днес щях да съм болна.
	Приемах и хранителни добавки. Хранех се с органична вегетарианска храна. Приемах озон няколко пъти, както и колоидно сребро, което много помогна за пневмонията ми. Отстраних амалгамените си пломби.
	След почти двегодишно лечение с витамин C днес определено се чувствам по-добре. Вирусът е унищожен или поне количеството му в организма ми е намалено. Жлезите ми не са подути, нямам проблеми с психиката, гъбичните и кожни инфекции, болките и артритът са преодолени. Пневмонията ми е в период на затишие. Сега настинките не продължават два-три месеца, а минават за няколко дни. Мисълта ми е ясна и продуктивна. Щастлива съм, че мога да тренирам по три пъти седмично, както правех, преди да се разболея.
	Много е трудно да се работи с мъжкото его на медицинската конвенционална общественост. Когато споменах за първи път на лекаря ми за витамин C/глутатионовата терапия, той започна да ми крещи и да ми казва, че съм луда и че това лечение е опасно. Както вече казах, ако не беше лечението с 200000 единици витамин C по венозен път, и до днес щях да съм болна. Изобщо не се съмнявам в това.

#	Тони: вирус на Ипщайн-Бар
	Преди шест месеца бях много енергична личност. След това ми стана трудно да стигам до кабинета на мануалния ми терапевт, намиращ се на миля от моя дом. Чувствах се много уморен и той ми назначи изследване на кръвта. Оказа се, че имам вируса на Ипщайн-Бар.
	Конвенционалната медицина не иска да се занимава с лечението на този вирус, тъй като симптомите му са смесени: болки в гърлото, схващане на врага, изморяване, подуване на краката, диария и болки в мускулите. Най-многото, което могат да направят лекарите, е да ви кажат, че работите прекалено много или че имате грип и се нуждаете от антибиотици. Не им се занимава с вируса.
	Чух за Здравния център. Отидох там и си направих подробни изследвания на кръвта. Резултатът показа наличието на четири вируса, а не само на Ипщайн-Бар.
	Подложиха ме на лечение с витамин C и глутатион. Резултатът не беше светкавичен. Бях готов да прекъсна лечението, но все пак реших да продължа, за което сега съм много благодарен. Откакто започнах да приемам по 100000 единици, се почувствах по-добре. Имах 15 симптома на болестта и 80% от тях изчезнаха напълно. Останалите се облекчиха. Сега съм почти 100% здрав. Това е направо прекрасно.
	Един от ефектите от това лечение беше, че кожата ми се опъна. На 48 години съм и започнах да получавам бръчки като всички. Бяха започнали да се появяват и бръчки около устата ми. След лечението те изчезнаха напълно. Сега кожата ми е мека като на бебе.

#	Етил: рак на гърдата с разсейки
	Диагнозата ми беше поставена през ноември 1987 г. Постепенно разсейките стигнаха до костите и черния дроб. Бях подложена на химиотерапия периодично в течение на две години. След всеки курс на лечение изпитвах страхотна умора. Реакциите бяха рани в устата, кръвотечение от носа, обща отпадналост.
	Откакто започнах озонова терапия и да приемам витамин C по венозен път, нямам повече кръвотечения и рани, нито изпитвам умора.
	Последния път, когато бях в болницата за химиотерапия, лекарят ми каза: „Вероятно ще се наложи да ви направим кръвопреливане.“ Аз му отговорих, че не е прав. Той изследва кръвта ми и установи, че състоянието ми е много по-добро, отколкото си е мислел.
	Наистина усещам огромната разлика между сега и преди. Витамин C оказва благотворно влияние върху мен. Вече се чувствам друг човек.


>>	Пациенти: За терапиите на ракови заболявания, които са им помогнали
>>>

	Този раздел предлага разказите на пациенти, които са използвали естествени начини на лечение на рак. Подходите са различни, но един фактор е постоянен: тези хора, боледували от смъртоносни заболявания, са живи и до днес и се чувстват добре.


>>>	714-X*
	[* Интервю на автора с пациенти от 12.VI.1995 г. — Бел.а.]

#	Сюзън за сина си с болестта на Ходжкин
	Миналото лято на Бил беше поставена диагнозата болест на Ходжкин. Нямахме представа какво по-добро бихме могли да направим, затова се съгласихме на вариант химиотерапия. Били направи пет процедури в продължение на три месеца. Въпреки че изглеждаше на пръв поглед добре, той изпитваше типичните странични ефекти: стана раздразнителен и изморен, загуби косата си и имаше болки в челюстта. Неприятният факт беше токсичността на химиотерапията. Той съзнаваше колко отровни са лекарствата, които влизаха в тялото му. Това е накратко причината, поради която той отказа да я продължи.
	Когато започнахме да търсим други начини за лечение, лекарите се опитаха да ни изплашат, твърдейки, че Били ще умре, ако прекъсне химиотерапията, и описаха подробно как точно ще стане това. Казаха, че освен химиотерапия той може да се подложи и на радиоактивно лечение в края на лечебната програма, но Били отказа да се лекува повече при тях.
	Свързахме се с много хора, имащи отношение към алтернативното лечение. Един от тях — Чарлз Приксли от Рочестър, Ню Йорк, ни каза за терапията 714-X и ни изпрати брошури за лечението. Били, съпругът ми и аз решихме да опитаме. Това се случи през януари и сега Били е много добре. Миналия декември изследванията му показваха наличие на рак. През март, когато направи нови изследвания, ракът вече го нямаше. Той продължи с лечението, което трябва да продължи минимум шест месеца. Вече сме към края.
	Терапията се отрази прекрасно на Били. Косата му порасна отново. Напълня. Порасна. Апетитът му е огромен. Той е един много енергичен млад мъж. Обича скейт-бординга и излиза със своя скейт винаги, когато позволява времето.
	Информирах медиите за нашата история, за да я излъчат по националната телевизия. Искам да разкажа за терапията 714-X, защото ми се обаждат стотици хора, търсейки начин да разберат какво представлява тя. Медиите определено се страхуват, защото когато им се обаждам, всички изглеждат силно заинтересовани, но повече не чувам нищо за тях.

#	Хари: масивен тумор от външната страна на дебелото черво
	Даваха ми още шест месеца живот. Хирургът ме посъветва да правя каквото си искам. Той ме изпрати при онколог, който ми каза, че шансът да ми се помогне, е около 15% и че лечението ще удължи живота ми само с два месеца. Отчаях се и заминах за Мексико, за да проуча някои алтернативни подходи. Получих писмо от един приятел, в което ставаше въпрос за терапията 714-X. Реших да я изпробвам.
	Синът ми ми биеше инжекциите, които бяха безболезнени. Следвахме този курс на лечение шест месеца. Цялостната лечебна програма се състои от 168 инжекции. Веднага се почувствах по-добре. Сега здравето ми е идеално.
	С началото на лечебната програма начинът ми на живот коренно се промени. Минах на органична диета. Изключих алкохола и ограничих пурите до две на ден.
	Терапията 714-X нормализира и имунната ми система.
	Две години по-късно отидох при моите лекари и си направих скопия на дебелото черво и други изследвания. Те показаха, че туморът не се е увеличил и растежът му е спрял. Онкологът ми каза, че имам 60% шанс да оживея. Каза, че при това положение туморът вероятно ще се свие и изчезне.

#	Рик: левкемия
	Отначало опитах с химиотерапия, но тя не ми подейства положително. След всяка процедура отново се връщах към старото състояние, защото левкемията ми беше в агресивна форма. Работех върху втората възможност — трансплантация на костен мозък. В Айова имаха няколко проби, подходящи за мен. Първата, която изпробваха, се оказа добра и аз се подложих на трансплантацията. Шансът да се излекувам беше 5%. След три месеца обаче състоянието на кръвта ми отново се влоши.
	Продължих да търся решения. Бях добре запознат с технологията на Райх и чувствах, че може да ми помогне. Единственият ми проблем беше, че никой не използваше тази технология.
	Направиха анализ на живите ми кръвни клетки, който дава повече информация, отколкото традиционния анализ на кръвта. От това изследване стана ясно, че причината за връщането на старото ми състояние е трансплантацията на костен мозък.
	Открих една група, която правеше същото като Райх с неговата лъчева тръба. Подложих се на алтернативни терапии 714-X и започнах да се лекувам… Три седмици по-късно състоянието на кръвта ми се беше нормализирало. Невероятно! Всички бяха изумени. Направиха ми трансплантацията през януари 1994 г. През април състоянието ми беше в старото положение, а през май вече имах нормална кръвна картина.


>>>	Комбинирани терапии и промени в начина на живот*
	[* Интервю на автора с пациенти от 21.VI.1995 г. — Бел.а.]

#	Ед: рак на простатата
	Оперативно отстраниха простатата ми. След това PSA-факторът започна да се покачва и достигна до 9,1. Освен това се разбра, че имам разсейки в лимфните възли. Предложиха да ме подложат на химиотерапия и лъчетерапия. Отказах.
	Исках да изпитам и някои алтернативни подходи. Опитах с хипнотерапия… Работих с диетолог за промяна в начина на хранене. Започнах да се храня с пълноценна храна: плодове, зеленчуци, непреработени храни. За мен това беше наистина голяма промяна, защото бях израсъл с месо и картофи. От дете не обичах зеленчуците. Когато майка ни изискваше да си изядем спанака, брюкселското зеле и броколите, които беше сготвила, аз бягах от кухнята. Така че трябваше да направя доста промени.
	Започнах да пия чай „Ессиак“. Стойностите на PSA паднаха и са в нормалните си граници. Чувствам се здрав като кон.

#	Кати: четвърта степен на болест на Ходжкин
	Толкова ми беше зле, че не можех нито да легна, нито да ходя. Имах течност в дробовете и тумори около сърцето, които напредваха към корема. 10 месеца бях подложена на химиотерапия, която отначало ме вдигна на крака, но не след дълго престана да ми действа. Тогава лекарите препоръчаха трансплантация на костен мозък. Казаха, че това е единствената ми надежда за оцеляване. Помислих си, че не може да става дума за това. Чух за 714-X от един уважаван лекар в Британска Колумбия и реших да пробвам. По същото време следвах една холистична програма.
	Направих някои промени. Винаги съм мислела, че водя здравословен начин на живот, но се оказа, че в действителност той не е такъв. Започнах да правя всичко, което може да засили имунната ми система. Приемах екологично чиста и пълноценна храна, без захар и брашно и много малко млечни продукти, които бяха непастьоризирани и органично чисти. Пиех много прясно изцеден сок и само дестилирана вода. Внимавах да използвам козметика без химикали и избягвах токсините в домакинството и пестицидите. Освен това се подложих на стриктна дезинтоксикационна програма на клетъчно ниво, включително и промивки на жлъчката и клизми с кафе. Упражнявах се на трамплин и приемах панкреатични ензими и други вещества, предписани ми от холистичните лекари. Всичко това заедно направи чудото и днес съм напълно здрава.
	Започнах да забелязвам подобрението на втората или третата седмица от началото на лечението. Нивото ми на енергия се повиши. Започнах да се чувствам отново като преди. Два месеца, след като започнах със 714-X, си направих скенер и той регистрира положителни промени. Знаех, че съм на правилен път. Много бях възбудена. Последният резултат от скенера, който направих миналия месец, показа, че от болестта няма и следа. Чувствам се прекрасно.
	Най-важното е да се запази надеждата, независимо от това какво казва лекарят. Трябва да се вярва, че има изход. Всеки има право да се бори за живота си. Аз го направих и подейства. От съществено значение е да получите правилна информация и от медицинска, и от холистична страна, за да решите кое ще е най-доброто за вас.

#	Орвил: липома с метастази
	На 66 години съм и винаги съм се радвала на добро здраве. Преди две години обаче на слепоочието ми се появи подутина, която започна да расте бързо и скоро стана с големината на топче. Оперираха я и ми казаха, че имам малка клетъчна лимфома не от Ходжкинсов тип.
	Аз се интересувах от алтернативна медицина и това беше пътят, по който тръгнах. Първо отидох в Мексико на лечение и лимфомата изчезна за няколко седмици.
	След известно време подутината се появи отново. По едно време стана толкова голяма, че подпираше бузата ми и трудно преглъщах и говорех. Освен че изглеждах зле, чувствах се още по-зле и ме болеше много.
	Опитах с хомеопатична терапия на д-р Шактер. Лечението включваше хранене с органична храна и добавяне на някои вещества, като хрущял от акула, хомеопатични лекарства и добре обмислена витаминна програма.
	Туморът се сви и изчезна точно за два месеца и единадесет дни. Това се случи малко преди една година. Вече нямам рак. Няма нищо по-добро от алтернативния начин на лечението му.

#	Лусинда: напреднала форма на рак на гърдата
	Имах рак на гърдата в тежка форма с метастази по ребрата и целия гръбнак. Прогнозата беше неблагоприятна. Казаха ми, че не могат да направят нищо повече за мен. Въпреки това искаха да ме подложат на химиотерапия и радиация, които вероятно щяха да удължат малко живота ми. Отказах лечението и се върнах да умирам вкъщи с кутия, пълна с лекарства.
	Нещо вътре в мен ми казваше, че е рано да умирам, че не съм изпълнила предназначението си на земята. Благодарение на божията помощ се свързах с една клиника в Мексико, която се нарича „Западен генезис“. Пристигнах там в инвалидна количка, носейки със себе си всички всевъзможни лекарства. Бях лишена тотално от всички психически и физически функции.
	В клиниката бях подложена на различни лечения. Някои от тях включваха озонова терапия и хипертермия. Приемах храни и добавки, насочени към засилване на имунната система. Идеята беше тялото ми да се пребори само със себе си.
	Оказах се голям боец. Днес ходя, говоря и живея живота си пълноценно. Твърдо съм решена да се преборя с болестта.
	Лекарите бяха доста изненадани, че състоянието ми се подобрява. Още не съм си правила никакви изследвания, като скенер на костите или ЯМР, но е достатъчно човек да ме погледне, за да види, че съм добре. Никой не може да каже, че ми има нещо. Очевидно това, което правя, ми действа положително.
	Искам хората да знаят, че притежават много повече сили и контрол върху себе си, отколкото предполагат, и затова винаги има надежда. Трябва да вложите всичко в борбата с болестта, ако искате да оздравеете.

#	Лесли: метастази на рак на гърдата
	Лекувах се при д-р Шактер повече от година. Преди това лежах в болницата „Солан Кетринг“ в Манхатън, където ме подложиха на лъчева терапия и химиотерапия в продължение на девет месеца. Нито едно от леченията не подейства и ракът продължи да се разпространява. Най-накрая обхвана и черния ми дроб. Лекарите ми даваха още шест месеца живот.
	Когато отидох при д-р Шактер, бях в много лоша форма. След приемането на добавки перорално и на по-късен етап венозно, започнах да се чувствам по-добре. Елиминирах млечните продукти и червените меса от храната си и увеличих приема на риба и зеленчуци. Гледах да избягвам рафинираните храни и захарта. Купувах си храна само от щанда за пълноценни храни, а не от магазините за бързо хранене. Започнах да си приготвям сокове и това предизвикваше у мен нов прилив на енергия. Тялото ми се чувстваше добре. Това беше отправната ми точка в борбата с рака.
	Ракът започна постепенно да отстъпва. Туморните маркери се подобриха и започнах да наддавам на тегло. Енергията просто бликаше от мен. Кръвните ми изследвания се нормализираха. Всеки, който ме погледнеше, трудно щеше да разбере, че не съм раково болна.
	Това, което се случи с мен, е изумително. Зная, че е резултат от комбинацията на правилни лечения, много молитви, творчески визуализации и медитация.


>>>	Чай „Ессиак“

#	Марлин: рак на гърдата
	Съпругът ми донесе вкъщи една статия за чая „Ессиак“, преди да ме оперират. Лекарите бяха убедени, че лимфите също са засегнати. Започнах да пия този чай 10 дни преди да постъпя в болницата. Постъпих там, за да изчистят лимфните възли и околната тъкан. Тримата специалисти бяха много изненадани и непрекъснато повтаряха какво чудо е станало.
	Въпреки че разчитах на конвенционалната медицина, продължих да пия чая и свързвам с него това, че спасих косата си и преодолях страничните въздействия. Днес се чувствам чудесно. Живея нов живот. Пия чая „Ессиак“ по два пъти на ден вече две години.

#	Линет: рак на костите
	Диагнозата ми беше много лоша. Ходих при няколко специалисти и всичките те я потвърдиха.
	Отидох в магазин за здравословна храна, започнах да чета различни книги и да споделям прочетеното с близките ми. Така научих за чая „Ессиак“. Погледнах доста скептично на него, но една жена ми каза, че чаят представлява смес от много билки и няма да навреди на лекарствата, които приемам. Реших да пробвам…
	По това време едва ходех. Напълно ми бяха сменени раменете и тазовите кости. Болестта беше достигнала до глезените, китките и коленете. Лекарите искаха да продължат със заместващи операции на коленете. Определено не смятах, че това е решение на моя проблем, тай като имаше опасност да се превърна в биоробот.
	Когато започнах да пия чая, ходех с помощта на две патерици и краката ми бяха подути. След три-четири дни не чувствах никаква болка.
	След четири седмици си направих отново рентгенови снимки. Лекарите бяха изумени. Снимките показваха поражение на костите, но не в такава степен, както преди. Една седмица по-късно отидох при друг лекар и отново направих рентгенова снимка. След шест месеца увреждането на костите беше изчезнало. Нямаше нищо. Лекарите дори си мислеха, че са объркали снимките.
	Днес се чувствам превъзходно. Карам колело и уча бойни изкуства. Този чай е велик.


>>>	Хипократов здравен център*
	[* Интервю на автора с пациенти от 22.VIII.1996 г. — Бел.а.]

#	Майк: рак на бъбреците
	Аз съм гимназиален учител от Лос Анжелис. Имах камък в бъбреците. След няколко рентгенови снимки и скенер ми беше поставена диагноза рак на десния бъбрек. Лекарят ми каза, че ако не се подложа на радикална бъбречна операция, което означава и екстракция на лимфните възли от подмишницата до таза, ако не се извадят надбъбречните жлези и самите бъбреци и ако тази операция не бъде направена до ноември същата година, без съмнение ще умра. Казах му, че искам да се посъветвам и с други специалисти, но той ме увери, че е безполезно, защото не може да се направи нищо друго.
	Брат ми Рони страдаше от рак на костите. Диагнозата му беше поставена в университета „Джон Хопкинс“ и в „Слоън кенеринг“. Обадих му се да му кажа какво ми е положението. Той ми препоръча да направя същото като него. Да се положа на гладуване в Хипократовия здравен център. Гладуването продължи 32 дни. След това преминах 7 дни на соково гладуване. Станах вегетарианец. Не ядях месо, риба, пиле и млечни продукти.
	Ходех на скенер на всеки шест месеца. Той показа, че и най-малкият тумор се е свил до минимум. Направих си всички възможни изследвания на кръвта. Последното изпратих в центъра. Там намериха, че кръвта ми е 100% нормална. В отлично здраве съм. В Хипократовия център гледат на теб като на цялостна личност. Те не лекуват просто заболяването, а се отнасят към теб като към човешко същество. Използват естествени диети. С други думи, не прилагат топлинна обработка. Всичката храна е много леко обработена.
	Оттогава водя друг начин на живот. Имам три деца. Не съм мъртъв. Всеки ден преподавам на учениците си. Поддържам висока активност. Какво да ви кажа? Нещата изглеждат чудесно. Жив съм и съм тук.

#	Джордж: рак на простатата
	Преди около две години се подложих на диетата на Хипократовия център за три седмици и в резултата моят рак на простатата започна ремисия. Диетата се състоеше от екологични, свежи и сурови зеленчуци. Тя включваше също натурални сокове два пъти дневно. Освен това включваше много сок от троскот, както и клизми. Правех това три седмици и продължих да спазвам програмата и след като напуснах групата. Преди една седмица бях отново на лекар и той каза, че ракът ми е изчезнал. Нямам вече никакви здравни проблеми.


>>>	Пациенти на д-р Николас Гонзалес

#	Едмънд: рак на бъбрека
	Преди четири години и половина бях подложен на тежка операция. Докторите отстраниха левия ми бъбрек, един голям тумор и един лимфен възел. Последва деветмесечно лечение с интерферон, за да бъда предпазен от повторно появяване на тумора. За нещастие това не ми помогна, защото получих рецидив. Тогава докторът каза, че макар туморът на бъбрека да не се влияе много от химиотерапия и радиация, ние би трябвало да опитаме с последното. Радиацията стабилизира втория тумор, но той не изчезна. Тогава разбрах, че интерферонът няма да ми помогне.
	Един мой приятел беше на строга диета, предписана от д-р Николас Гонзалес от Ню Йорк Сити. Започнах тази диета през януари 1992 г., преди три години и половина. Три месеца след като започнах хранителната програма вторият тумор изчезна. Теглото ми, което беше спаднало до 48 кг, се възвърна на нормалните за мен 62 кг. Чувствам се добре, цветът на кожата ми стана естествен. Последните медицински изследвания не показват никакви отклонения. Аз съм 70-годишен.

#	Хенриета: рак на гърдата и метастази в белия дроб
	Най-напред ми откриха рак през 1988 г. Поразен беше един лимфен възел и трябваше да го оперирам. След шест месеца химиотерапия имах 50-процентен шанс да преживея пет години. Те никога не говореха за пълно оздравяване. Само 5 години. След три години се появиха метастази около левия ми бял дроб. На този етап прогнозите не бяха добри. Беше ми казано, че ми остават 2–3 месеца живот.
	В този момент открих д-р Гонзалес от Ню Йорк Сити. Неговото лечение е програма от три части, включваща хранителни добавки, диета и пречистване на организма. Посещавах д-р Гонзалес в продължение на три години и девет месеца.
	Лечението беше много успешно за мен. Смятам, че това не е лесна терапия. Изисква се голям самоконтрол, защото диетата е много строга. Не казвам, че веднага щом започне лечението, човек ще се почувства чудесно. Първоначално аз се чувствах по-зле поради натрупаните отрови в моето тяло, но след това постепенно станах по-добре. Повярвах толкова силно в това лечение, че преодолях страха си от рака. Мисля, че ключът към успеха е да вярваш силно в лечението и страхът изчезва.
	В момента състоянието ми е стабилно. Степента на рака ми е спаднала до безопасна зона и организмът ми функционира нормално. Чувствам се прекрасно. Свързах се с първоначалната клиника. Моят онколог ми каза, че ако наистина съм все още жива, съм голяма късметлийка. Традиционната медицина не ми даде никаква надежда за живот.


>>>	Терапия на д-р Макс Джърсън

	В началото на XX век д-р Макс Джърсън бил специалист по вътрешна медицина, живеещ в Германия. В началото на своята кариера, работейки в санаториум, той направил връзка между храната и болестите. Забелязал, че в понеделник пациентите имали значително влошаване на техните симптоми. Любопитен по природа, той искал да разбере защо. Открил, че пациентите консумирали домашна храна вместо болничната диета, когато семействата им ги посещавали в неделя. Тази храна била богата на наситени мазнини, сол, консерви, туршии и алкохол. Напротив, през седмицата пациентите били на строга диета.
	Той започнал да търси идеалната диета за пациенти с кожна и белодробна туберкулоза. По това време нямало надеждно лечение за тези болести, но той все пак станал способен да обърне хода на болестния процес чрез подлагане на пациентите на диета от билкови и зеленчукови сокове. Постепенно д-р Джърсън станал толкова известен със своя успех в лечението на тези болести, че лекарите го избрали за директор на клиника. По-късно той написал няколко книги за натуралното лечение на болести, считани преди за нелечими. През 30-те години д-р Джърсън бил вече нещо като суперзвезда в Европа.
	По-късно отишъл в Щатите, където започнал да използва същата терапия, но срещу рак. Открил, че е способен да излекува много хора, давайки им 13 чаши сок от пресни зеленчуци на ден и премахвайки от храната излишния натрий и всички излишни белтъчини, с изключение на киселото и обезмасленото прясно мляко. Също добавял калий към храната. Той лекувал и тумори, с които никой друг не може да се справи. Неговата работа била толкова впечатляваща, че още в началото на кариерата му списанието Journal of the American Medical Association публикувало статия за него. По-късно същото списание атакувало Джърсън и го нарекло шарлатанин. По време на апогея на неговата кариера имало специално сенатско разследване на неговата работа, оглавено от сенатора Клод Пепър от Флорида. Пепър поканил Джърсън да изнесе медицинска документация и да покани пациенти пред комисията. Д-р Джърсън представил 50 пациенти, страдащи от тежки болести, считани за нелечими, които били живи и в добро здравословно състояние пет години след неговото лечение.
	Пепър и неговата комисия били толкова впечатлени, че не само не го порицали, но дори го препоръчали.
	Понастоящем неговата дъщеря Шарлот Джърсън Строс продължава неговото дело в Мексико.

#	Том: меланома (рак на кожата)
	През март 1982 г., открих бенка от лявата страна на челото си. Не се загрижих особено, защото тя беше голяма колкото половината от нокътя на кутрето ми. Казах за това на семейния си лекар без особено притеснение, но когато той видя петното, се обезпокои. Каза, че е по-добре да го премахнем и направим биопсия.
	Направиха ми операцията, но анализът на резултатите наистина ме шокира, защото от много години ям само екологични и диетични храни. Новините бяха лоши: злокачествен рак, четвърта степен. Десет дни след операцията ракът се възвърна на предишното място. Предполагам, че първият път не бяха го отстранили изцяло. Тогава започнаха да ми се появяват тумори по цялата горна част на тялото, гръдния кош и ръцете. Всичко това се случи за броени дни. Първоначално те искаха да направят по-решително изрязване на мястото на първата поява, но когато нещата се разпространиха, четири различни лекари започнаха да ми дават различни съвети. Всъщност всички те говореха, че нищо не може да излекува този рак. В този момент аз отказах радикалната операция, която те искаха да извършат и започнах да търся други подходи. Знаех нещо за алтернативните методи, но никой от тях не ми изглеждаше надежден докато не говорихме с хората на Джърсън. Позвънихме в Института Джърсън и те ни казаха, че терапията им е много ефикасна срещу меланоми. Казаха още, че неприлагането на лечения, потискащи имунната система, е благоприятно в моя случай. Също фактът, че бях доста млад, 42 години по онова време, беше в моя полза. Знаех нещо за тази терапия, така че тя не беше изненадваща за мен. Имах известна вяра в д-р Джърсън и лечението му и реших да опитам.
	Говорих с Шарлот (Джърсън Строс) и тя каза, че пациенти с меланоми се излекуват бързо при тях. Каза още, че моите шансове за възстановяване са добри, но ще имам съвсем слабо гадене в началото. Всичко, което тя ми каза, излезе истина. Бях доста зле в началото, имах стомашно разстройство. След около една седмица бях доста изнервен и си помислих: „Господи, не съм способен да се справя с това“.
	Семейството ми свика „военен“ съвет. Обсъдихме всичко и с Института. Те ме успокояваха, че биха могли да намалят малко диетичните сокове, както и медикаментите за няколко дни, само да не се отказвам. Преодоляхме този период и скоро аз се почувствах по-добре.
	Същността на терапията Джърсън е, че всеки час от деня, от 8 сутринта до 7 вечерта трябва да се приемат 225 г прясно изцеден плодов или зеленчуков сок. Те се редуват. Един път се приема смесен сок от морков и ябълка, следващия час се пие зеленчуков сок, който мисля се състои от три различни вида салати, зелени чушки, червено зеле, и после пак ябълка. Соковете се подправят с калиева сол. В добавка има и три яденета. Терапията на Джърсън не е толкова строга, но диетата е специфична. В началото на лечението започва разграждане на тумора и изкарването му от тялото под формата на отпадъчни обменни продукти.
	Ако тялото е пълно с ракови образувания, както беше моето, трябва да се произведат много отпадъчни продукти. За да се подпомогне това, в началото се правят клизми с кафе на всеки 4 часа: в 6, 10, 14, 18 и 22 часа. Клизмата с кафе вкарва кофеин директно в главната вена. Това кара черният дроб да се справя с отровите много по-ефикасно отколкото би могъл по друг начин. Клизмата с кафе оказва голяма помощ. Тя облекчава болката, намалява храносмилателните проблеми и е важна част от лечението.
	За два месеца всички видими тумори по тялото ми намаляха. Свиха се, изсъхнаха и паднаха. Всичко това се случи много бързо. През март 1982 г., се смятах за здрав човек. После, в началото на май същата година, имах рак и много малък шанс да оживея. През юли проведох терапията на Джърсън и всички видими ракови образувания намаляха и изчезнаха.
	Хората на Джърсън казаха, че макар всичко видимо да е отстранено, все още има проблем под повърхността. Те препоръчаха да спазвам лечението още 18 до 24 месеца, което и сторих. Аз го правех 20 месеца и следващите 13 години нямах никакво възвръщане на рака.
	През годините говорих със стотици хора с различни типове рак и опитах да споделя опита си с тях. Може доста да се прецени кой ще успее с този тип лечение и кой — не. Хора, привикнали на пасивно лечение, при което професионалистите им правят разни неща — режат ги, горят ги и им вкарват разни химикали, а пациентите просто стоят и нещо им се случва — обикновено са ужасени, когато открият степента, при която пациентът трябва да сътрудничи за лекуването си чрез една от тези хранителни програми. Хора, които могат смело да се заемат с това, имат много голяма вероятност за успех чрез тази терапия. Изключение са хората, подложени на химиотерапия преди това. За да се проведе терапията Джърсън, човек трябва да е готов за радикална промяна в начина си на живот, която тази диета налага.

#	Джоан: рак на гърдата
	Направиха ми радикална мастектомия. Година по-късно имах рецидив. Не ми направиха обаче биопсия. Хирургът каза, че ще наблюдава образуванието. Съпругът ми и аз направихме доста проучвания и решихме да опитаме терапията на Джърсън. Започнах програмата през август 1977 г. Когато видях отново хирурга през май 1978 г., туморът го нямаше. Оттогава останах абсолютно чиста. Минаха 18 години и никога повече нямах рецидиви. Бях наблюдавана грижливо чрез хирургични и лабораторни изследвания.
	Терапията на Джърсън е интензивна и изчерпателна. Състои се от хранителна диета и 13 сока на ден. Нужни са и медикаменти: калий, ниацин, тироид, разреден люгол, панкреатин, ацидол пепсин, чернодробен екстракт и витамин B{sub}12{/sub}, комбинирани като ежедневни инжекции. Също се състои от пречистване под формата на клизми с кафе, подпомагащи черния дроб. Това е много задълбочена терапия.
	Аз все още продължавам моята диета от екологични плодове и зеленчуци. Продължавам също с почти ежедневните клизми с кафе. Не съм яла месо, с изключение на пилешко и риба през тези 18 години. Това беше решение, което взех по собствено желание. Някои хора се завръщат към първоначалната си диета, но аз прецених, че моята е много богата на мазнини и може да създаде отново проблеми.
	Не казах на хирурга, че се лекувам по метода на Джърсън. Нито пък той ме попита. Исках неговото наблюдение да продължи, така че реших да не го ядосвам като му кажа какво съм направила.
	По това време нямаше задълбочени познания за други методи на лечение, с изключение на традиционно установените. В началото ми беше казано за статистиките в Американското раково дружество и тяхното мнение за лечението. Видях, че традиционната медицина е неефективна при раково болните, така че не почувствах доверие в Американското раково дружество. Затова реших да предприема различна ракова терапия. Бях чела за лечението на доктор Джърсън в неговата книга. Почувствах, че то е надеждно и е точно това, което трябва да направя за себе си.

#	Джордж: рак на панкреаса
	Отидох в центъра за Джърсънова терапия през февруари 1983 г. Преди това бяхме решили със съпругата ми да отидем на екскурзия в Хаваите. Намирахме се в Сиатъл и на следващата сутрин заминавахме. Изведнъж ми стана много зле и почувствах силни болки в стомаха и гърба. Обадихме се на лекаря, чието име ни дадоха от хотела, и отидохме с такси до болницата. Направиха ми изследване на кръвта и рентгенови снимки. Лекарят каза, че не може да разбере точно какъв е проблемът, но ни предлага да не пътуваме, а да се върнем вкъщи и да направим други изследвания. Така и направихме.
	Лекарят ми ме изпрати при специалист във Виктория. Направих много изследвания, за които дори и не бях чувал. Стойностите на амилазата ми бяха високи, което беше доказателство за наличието на тежка инфекция в организма ми.
	Най-накрая направих скенер. Той показа струпване на маса в основата на панкреаса. Нямаше съмнение — имах рак на панкреаса.
	Научих за терапията на д-р Джърсън от познат на дъщеря ми. Обадих се сутринта в института „Джърсън“ през февруари 1983 г., и прекарах там един месец.
	След това отидох в семейната ни вила в Ескондидо, защото там е единственото място, където можех да се храня с органична храна.
	Когато се върнах вкъщи, напълнях и се чувствах добре. Изследванията ми бяха добри. Направих си скенер и той показа, че няма тумор. Обадих се на главния лекар на Джърсановия институт и той ми каза да продължа с лечението още четири месеца. Сега съм жив и здрав.

#	Патриша: рак на панкреаса
	Имах рак на панкреаса, който се беше разпрострял към черния дроб, жлъчния мехур и далака. Казаха ми, че ми остават по-малко от три месеца живот. Смятаха, че химиотерапията и останалите неща няма да ми помогнат и трябва да подготвя семейството си за най-лошото. Една сутрин аз и съпругът ми чухме за клиниката „Джърсън“ в Мексико. Съпругът ми каза: „Това е. Събери си дрехите. Заминаваме“.
	Заминахме на 7 март 1986 г., и още същия ден започнах с терапията. Преди това от устата ми непрекъснато течеше кръв. Бях почти свършена. Десет дни по-късно кръвта престана да тече и болката се успокои. Казах на съпруга си: „Не зная дали ще живея, но се чувствам по-добре, отколкото преди година.“
	След шест месеца посетих личния си лекар, който се учуди, че все още съм жива. Той ме попита дали ще имам нещо против да си направя скенер и аз се съгласих. Скенерът показа, че раковата тъкан е изчезнала. Лекарят ми каза: „Не зная какво правиш, нито пък искам да знам, просто продължи да го правиш.“
	След още шест месеца ме накара да направя още един скенер. Резултатът беше същият — нито следа от ракова тъкан. Това се случи преди девет години. Днес се чувствам прекрасно.
	Занесох две книги на моя лекар от д-р Джърсън, той ги изчете, но каза, че е доста абстрактно за него.

#	Мерилин: меланома и рак на шийката на матката
	Заболях през 1979 г., когато бях на 36 години. Прогнозата на лекарите не беше добра. Меланомът беше силно вирулентен. В болницата не ми казаха колко точно ще живея, но тактично ми обясниха, че нямам големи шансове. Извърших някои собствени проучвания и открих, че с меланома в четвърти стадий (какъвто беше моят случай) пациентите живеят от една до четири години. Оттогава минаха 15 години. Аз не съм типичният пациент.
	Направих много проучвания относно алтернативните методи за лечение и се спрях на терапията на д-р Джърсън, защото ми се стори най-здравословна. Резултатите бяха повече от отлични. Бях вдъхновена от факта, че д-р Джърсън е работил с Алберт Швайцер и е пръв в тази област. Той просто е невероятен и има чудесен отговор на всеки въпрос, въпреки че малко хора искат да се подложат на терапията му за решаване на проблемите си.
	След първите шест месеца от началото на лечението открих, че се чувствам наистина нормално. Нямах усещанията и реакциите, които се появяват, когато се подложиш на метаболитична терапия. Интуитивно усещах, че няма да умра. Знаех, че тази терапия изгражда клетките, и прави психиката по-здрава. Оттогава изминаха почти 16 години и аз се чувствам по-добре от когато и да било. Свързвам това с Джърсъновата терапия и естествено с моето участие в нея.

#	Шарън: лимфома от не-Ходжкинсов тип
	Не се подложих на химиотерапия. Направо постъпих в болницата „Джърсън“. Останах там две седмици и пет дни. Изхвърлих 13 кг течност, тъй като бях много подута. Когато се върнах вкъщи, продължих терапията и след шест месеца отидох на лекар. Направиха ми ЯМР и установиха, че туморът ми е изчезнал. Това се случи преди три години.
	За повече информация се обадете на тел. 212-787-2404.


>>>	Терапия на д-р Емануел Ревичи

	Д-р Ревичи е поставил рекорд. Той е практикувал медицина 70 години. За това време е спасил много хора и е признат за един от най-големите световни учени. Д-р Ревичи е получавал много награди за уникалния си подход към науката. Той беше осмян от американските медии, които нямат и представа за хилядите пациенти, които е излекувал. Срещу него дори бе заведено дело, но той бе напълно оправдан.

#	Норман: рак на дебелото черво
	Преди повече от шест години ми направиха операция от рак на дебелото черво. Лекарите не ми препоръчаха по-нататъшно лечение.
	Чух за д-р Ревичи и реших да се срещна с него. Това вероятно е най-хубавото нещо, което съм направил през последните години. Започнах неговата лечебна програма, състояща се в приемането на минерали четири пъти на ден. Отначало тя е много интензивна, но постепенно човек свиква.
	Днес съм на поддържаща програма, при която използвам предписаните минерали един месец, след което почивам шест месеца. Вече нямам рак много години. Това ме кара да се чувствам щастлив.
	Терапията на д-р Ревичи промени коренно живота ми. Препоръчах я на един човек, чието заболяване беше в много напреднал стадий, и тя му помогна. Каквото и да кажа за д-р Ревичи ще е малко.

#	Шарлот: рак на яйчниците и белите дробове
	Историята ми започна през 1980 г., когато в болницата в Ню Йорк ми поставиха диагноза рак на белите дробове. Отказах да приема лечението, което ми се предлагаше там. По-късно отидох в болницата „Синай“. Там ми поставиха диагноза рак на яйчниците. Направиха ми хистеректомия и ми предписаха химиотерапия за рака на белия дроб. Направих две процедури.
	През това време започнах оздравителна хранителна програма на д-р Кели. Направих някои промени в начина си на живот. След първата серия химиотерапевтични процедури, рентгеновите снимки, които ми направиха, бяха чисти. Стиснахме си ръцете с лекаря и си казахме довиждане. Той обаче задържа ръката ми и ми каза, че ако не продължавам да се подлагам на химиотерапия всеки месец, заболяването ще се върне и до шест месеца ще умра. Това беше доста заплашителна прогноза, но аз чувствах, че химиотерапията няма да ми помогне. Той искаше да се подложа на химиотерапия за период от две години. Попитах го дали след две години ще бъда здрава, но той не можеше да ми отговори.
	Психиатричната сестра, която присъстваше на разговора, ми даде някои статистически данни, от които разбрах, че шансът да оживея, е по-малко от един процент. Това не беше много добра перспектива. Исках да се ориентирам дали няма да намеря сама алтернативно лечение, като конвенционалната медицина не може да ми помогне.
	С тази „светла“ перспектива отидох при д-р Ревичи и му обясних какво е положението ми. Казах му, че не искам да продължа с химиотерапията, защото не вярвам, че ще ми помогне. Той ми назначи пълни изследвания и ме увери, че би могъл да ми помогне. Моето впечатление е, че д-р Ревичи е лечител с чиста душа. Той е симпатична личност. Когато се срещате с него, усещате пълната му искреност и вярвате, че можете да се оставите в неговите ръце.
	Медикаментите, които предписваше, са силно токсични, но когато се приемат по определена схема, въздействат на липидите и оттам директно върху туморите. Подложих се на тази програма.
	След три месеца направих нова рентгенова снимка и тя беше чиста. Подложих се на програмата в продължение на една година. Всичките рентгенови снимки, които направих след срещата ми с д-р Ревичи, бяха чисти. Лекарите не можеха да повярват, че съм имала рак в белите дробове и яйчниците. Не се съмнявам, че лечението на д-р Ревичи ми помогна.
	Какъв срам, че хората не знаят какъв прекрасен шанс имат да се излекуват. Повечето са склонни да мислят, че алтернативното лечение трябва да се пази като последен коз. Мисля, че хората трябва да са информирани за добрите резултати, които могат да се получат чрез прилагането на алтернативна терапия. Да им се даде възможност да стимулират оздравителните процеси, а не да се подлагат на химиотерапия, операция или радиация. Ако някой иска да ми се обади, телефонът ми е 212-777-0111.

#	Роберт: ангиосарокма
	В началото на 1987 г. получих оток на челюстта. Направих серия от изследвания: ЯМР, скенер, рентгенови снимки, както и две биопсии. В резултат ми беше поставена диагнозата ангиосаркома. Лекарят към болницата в Джорджтаун ми каза, че 10% от пациентите с тази диагноза живеят най-много пет години. Точно този вид рак не е лечим посредством обикновените техники: операция, радиация и химиотерапия.
	При тази прогноза реших, че сам трябва да открия как да се лекувам. Съпругата ми работеше с една дама, която е била пациент на д-р Ревичи. От нея научих за прилаганата от него терапия и се свързах с него. Шест години бях на интензивно лечение. Това означава, че посещавах кабинета му веднъж месечно. Лечението се състоеше предимно в приемането на капсули. Освен това бях подложен и на други лечения.
	Това, което ме привлече, е, че начинът му на лечение е индивидуален за всеки пациент. Понякога ми даваше две или три лекарства, казваше ми да му се обадя след три или четири дни и променяше лечението в зависимост от реакциите на организма ми.
	Преди два месеца направих ЯМР. Изпратих му резултатите. Резултатът от ядрено-магнитния резонанс показа, че туморът не нараства.

#	Джей: рак на гърлото
	През 1982 г. получих рак на гърлото и ми даваха най-много шест месеца живот. Искаха да ме оперират и да премахнат целия ми гласов апарат, да ми назначат химиотерапия, нещо, което не можех да позволя.
	Веднага се подложих на терапията на д-р Ревичи и изучих цялостната му програма, свързана не само с лекарството, но и с храненето, витамините, минералите и ензимите, дори и с някои биоактивни излъчвания.
	Това се случи преди 13 години. Днес се чувствам прекрасно. Нито една нощ не съм прекарвала в болница. Когато започнах терапията, не можех да говоря добре. Звучах като Кръстника от едноименния филм. След четири месеца гласът ми се нормализира и не е имало ден, в който да съм болна.
	Разговарях много пъти с лекаря, който ме лекуваше първоначално. Познавам двама лекари — от Ню Йорк и Калифорния, които са светила в алопатичната област на отоларингологията. След две години настояване от тяхна страна се съгласих да ми направят втора биопсия на гърлото, защото ми бяха приятели. При първоначалното изследване гласните ми струни бяха с дебелина 19 мм. Двамата лекари не можеха да разберат как са се изчистили за толкова кратък период от време. Бяха 100% чисти.

#	Артър: саркома на Капоши
	Диагнозата ми беше поставена в болницата. Лекарите ми предложиха да премахнат оперативно раните по стъпалата ми. Не се съгласих. Имах проблем с медицинското лице, което ме обслужваше. Попита ме дали съм хомосексуалист и аз му казах, че не съм. Той каза, че това заболяване е характерно за тези хора. Освен това ми кака, че ще умра от това.
	Реших да опитам и друг метод. За щастие чух за д-р Ревичи. Започнах да се лекувам при него през 1991 г. Успешно преодолях заболяването.

#	Лий: рак на гърдата
	Ракът ми започна да се развива през 1986 г. Напипах бучка на дясната си гърда и си направих мамограма. Излезе негативна. Лекарят каза, че бучката е доброкачествена и няма защо да се притеснявам. Две години по-късно тя изглеждаше още по-голяма и по-твърда и отново направих мамограма, която показа наличие на ракова тъкан. Направиха ми биопсия в болницата „Бет Израел“ и ми поставиха диагноза 4-сантиметров инфилтрат карцином на гърдата. Срещнах се с много лекари и хирурзи, които ме посъветваха да се подложа на радикална мастектомия, съчетана с химиотерапия и радиация.
	Бях запозната със съществуването и на други лечебни програми. Реших да опитам с нетоксичната индивидуална терапия на д-р Ревичи, въпреки че всички ме убеждаваха, че е шарлатанин и ако се откажа от конвенционалното лечение, ще умра. Обадих се на д-р Ревичи и той ме посъветва да оперирам само бучката, а не цялата гърда, след което да отида при него. Оперирах бучката през декември 1988 г., и започнах лечението при д-р Ревичи през януари следващата година.
	Намирам, че е прекрасен лекар. Той ме поощри да му се обаждам често и да му докладвам как се чувствам. Дори ми даде личния си телефонен номер.
	През юли 1989 г., прекъснах лечението, защото ми се стори, че шест месеца са достатъчни. Девет месеца по-късно напипах нова твърда бучка в същата гърда. Мамограмата разкри ракова тъкан с дължина около 1,5 см. Маркерът за рак на гърдата беше висок.
	Върнах се при д-р Ревичи през май 1990 г., и той ми препоръча бучката да се отстрани. Не исках да се подлагам на нова операция и той ме разбра. Каза, че ще опита да ми помогне по друг начин.
	Даде ми различни лекарства. От време навреме изпадах в отчаяние, но д-р Ревичи продължи да ме убеждава, че туморът ще изчезне. Постепенно бучката стана по-мека и след две години изчезна напълно.
	Последната мамограма, която направих, беше отрицателна и маркерът за рак на гърдата беше нормален. Още вземам лекарствата на д-р Ревичи на всеки два месеца. Пия витамини и билки. Промених начина си на хранене. Не ям месо и пиле. Приемам много малко захар и млечни продукти. Пия бутилирана вода и вземам уроци по йога и аеробика. Много съм благодарна на д-р Ревичи.

#	Фред: рак на простатата
	Преди три години ми беше поставена диагнозата рак на простатата. Посетих уролог, който ми направи биопсия. Това е много неприятна процедура. Той ме посъветва да си направя веднага операция за пълно отстраняване на простатата, но самата операция, както и страничните й въздействия бяха крайно неприятни. Отидох при радиолог, който ми предложи радиологично лечение. Всеки специалист имаше специфично мнение по въпроса. Страничните ефекти, като импотентност и понижаване на имунните сили, ме накараха да се откажа от конвенционалния подход.
	Накрая се обадих на д-р Ревичи и реших да се лекувам при него. Това продължи три години. За съжаление не мога да кажа, че туморът ми е изчезнал напълно, както се е случвало с много от пациентите му, но здравословното ми състояние определено се стабилизира. Освен това общото ми здраве е прекрасно. Чувствам се много енергичен и физически, и психически. Тези резултати свързвам основно с приложената от д-р Ревичи терапия. Правя и други неща за стимулиране на имунната си система, но мисля, че ключът към стабилизирането на здравето ми е д-р Ревичи.

#	Роналд: рак на костите, белия дроб и бъбреците
	Моята история започна през 1976 г., когато откриха, че имам голям тумор в костта точно над коляното. В резултат на което през 1977 г., беше ампутиран кракът ми. През 1979 г., ракът се разпространи и в дробовете ми. Оперираха левия лоб на белия дроб и извадиха оттам няколко възела. За мое нещастие през 1980 г., ми бе поставена диагноза рак на бъбреците. Тогава ми казаха, че ми остават от шест месеца до две години живот. Нямаше лек за моя случай. Операцията беше невъзможна, също и химиотерапията.
	Тогава чух за д-р Ревичи и отидох да поговоря с него. Подложих се на терапията му през октомври 1980 г. За моя изненада след около месец усетих прилив на енергия. Апетитът ми започна да нараства и състоянието ми се подобри. Продължих с лечението известно време. След това се върнах на работа.
	През 1987 г., ракът в лявата част на тазовата кост отново се активизира. Върнах се при д-р Ревичи. С негова помощ влязох във фаза на ремисия. За съжаление през 1991 г., раковото огнище в дробовете и костите заработи пак. Върнах се при д-р Ревичи и до днес продължавам терапията му. Туморът в лявата част на белия дроб е малко устойчив към лечението, но след две години терапия изглежда, че ще влезе в ремисия. Много съм щастлив от този факт.
	През тези години благодарение на лечението на д-р Ревичи успях да се насладя на относително спокоен живот.


>>>	Терапия на д-р Станислав Бржински*
	[* Интервю на автора с пациенти от 13.VII.1995 г. — Бел.а.]

	Д-р Станислав Бржински, живеещ в град Хюстън, щата Тексас, е помогнал на хиляди пациенти, страдащи от рак в напреднала фаза. В Полша, която е неговата родина, той е считан за най-даровития учен и лекар. По-късно се преселва в Съединените щати и работи в университета „Бейлър“. Тук той става много известен. Написва повече от 60 статии, посветени на проблема за рака. Изследванията на д-р Бржински показват, че раковите клетки могат да бъдат препрограмирани като нормална тъкан.
	Неговото лечение се състои от серия вещества, наречени антинеопластони, които помагат за репрограмирането на раковите клетки в нормални. Те са част от по-голяма група химични съединения, известни като пептиди, които съществуват във всяко човешко тяло. Казано по-просто, антинеопластоните са специален клас пептиди, които се борят с неопластоните — ненормалните клетки или т.нар. ракови клетки. Антинеопластоните могат да бъдат „превозното“ средство, нужно на тялото да се предпазва и дори да предотвратява развитието на тези ракови клетки.
	Д-р Бржински превръща тази теория в действие и лекува пациентите си, като въвежда антинеопластони в кръвния поток по венозен път или чрез устата с капсули. В много случаи туморите се свиват и изчезват или ракът навлиза в пълна ремисия. Последвалите изследвания в течение на години не показват и признак за тяхното активиране.
	За съжаление д-р Бржински беше набелязан за враг от медицинското общество. Клиниката му е затворена завинаги.

#	Венута: рак на гърдата
	Една седмица след поставянето на диагнозата гърдата ми беше изрязана изцяло. След това ми назначиха химиотерапия, но аз не я приех. Реших да отида при д-р Бржински. Той ме подложи на интравенозно лечение 5 месеца непрекъснато, по 24 часа в денонощието с неговото антинеопластично лекарство. През това време не се разболях нито веднъж. Водех нормален живот. Имам седемгодишно дете. Ходех на родителски срещи в училището. Карах колата си. Никой така и не разбра, че съм болна. След пет години от операцията все още мога да говоря с вас.
	Напоследък се чувствам идеално. Нямам повече рак. Имам собствен бизнес. Посещавам д-р Бржински за контролни прегледи и всичко изглежда наред.

#	Тереза: лимфома 4-ти стадий
	През 1984 година след раждането на дъщеря ми ми направиха биопсия, която показа наличието на лимфома в 4-ти стадий. Лекарите ми казаха, че веднага мога да се подложа на химиотерапия, но тя няма да ме излекува окончателно. Лимфомата е нелечима.
	Посъветвах се и с други лекари, които ми казаха същото, но ме посъветваха да изчакам и да не се подлагам директно на химиотерапия. Така изобщо не се стигна до лечение нито с химиотерапия, нито с лъчева терапия.
	Дълбоко съм благодарна на д-р Бржински. Той ме подложи на антинеопластична терапия, която по същество представлява противоракова терапия. Използваше пептида, който бе открил. Очевидно повечето пептиди са растежни фактори. Те са прекурсори на аминокиселините, които пък са прекурсори на протеините. Пептидите, открити от него, инхибират растежа на някои видове клетки. По този начин, вместо да убиват раковите клетки, заедно със здравите, както е при химиотерапията, те не им разрешават да се размножават. Така поразеният орган се лекува.
	По време на лечението промених много неща. Разбрах, че съм натрупала много гняв в себе си. Възпитана бях да възприемам гнева като нещо лошо, което наранява хората и подсъзнателно потисках. И така, една голяма част от лечението ми беше насочена към това как да се справям с гнева, да го приемам и да го изразявам по приемлив за околните начин, вместо да го трупам в себе си, където се превръща в рак.
	Другото, което правех, беше да визуализирам как ракът си отива от мен и да си представям по-позитивно бъдещето си. Промених много неща — работата си, взаимоотношенията си с хората, създадох повече контакти.
	Днес се чувствам много по-различна от преди. Владея чувствата си и физически се чувствам значително по-добре. След като вземах лекарствата няколко месеца, ракът ми постепенно започна да изчезва. Благодарна съм, че се справих по нетоксичен начин с това тежко заболяване. Благодарна съм за това, че съм жива.

#	Елен: рак на червата
	Това е същият вид рак, от който почина Стийв Маккуин. Развива се бавно. В продължение на десет години вземах непрекъснато обезболяващи лекарства в големи количества. Накрая в болницата „Слоън Кетеринг“ ми предрекоха още две години живот.
	Обадих се на д-р Бржински и го попитах дали може да ме приеме. След едноседмично лечение прекъснах обезболяващите лекарства. Нямаше странични въздействия. Бях подложена на неговата лечебна програма за девет месеца и се излекувах окончателно.

#	Теси: лимфома
	Посъветваха ме да се подложа на химиотерапия, която започнах през юни 1992 г. През юли 1993 г., лимфомата се появи отново на шията ми. Лекарите ми казаха, че при моето състояние може да помогне само химиотерапията. Но и при втората серия химиотерапевтични процедури, туморът не намаля.
	Имах усещането, че трябва да направя нещо друго. Реших да отида при д-р Бржински. Казах на лекаря си, че ще спра лечението и ще се обърна за съвет към друг негов колега. Той беше силно изненадан и опита да упражни натиск върху мен, за да продължа химиотерапията. Каза ми, че ще сгреша, но аз не сгреших. Днес вече нямам рак.
	Всъщност химиотерапията влошаваше още повече състоянието ми. Толкова бях отслабнала от нея, че получих треска, бронхит и пневмония. Сърцето ми също беше увредено. След като се възстанових, отидох при моя лекар за кръвни изследвания, които да изпратя на д-р Бржински, но той не ме прие.

#	Мери: 4-ти стадий на лимфома от не-Ходжкинсов тип
	Казаха ми, че се нуждая от трансплантация на костен мозък, масивна химиотерапия, лъчетерапия и шест седмици пълна изолация в болницата. Лекуващият ме лекар не ми даваше никакви гаранции за излекуване, но според него това беше единственият начин за лечение. Другото лекарско мнение, което чух, беше да се подлагам на химиотерапия на всеки две години. Вече имах тумор отстрани на шията, който нарастваше. Ако не следваш съветите ми, каза ми той, туморът ще притисне органите ти и ще умреш.
	Направих някои допълнителни проучвания. Именно тогава научих за нетоксичното лечение на д-р Бржински. Отлетях със следващия полет до Хюстън и се срещнах с него. Веднага изпитах прекрасно усещане. Той ми даде имената на други негови пациенти, които е лекувал от същото заболяване. Аз веднага им се обадих. Туморите при тези хора бяха в състояние на ремисия вече повече от пет години. Помислих, че трябва да съм пълен глупак, за да не опитам това лечение.
	Моите медицински бележки са достъпни за всички. При всяко изследване се наблюдаваше намаление на тумора. Моят лекар от Калифорнийския университет казваше всеки път: „Не мога да кажа, че не действа, но не зная защо действа.“ Той нарече състоянието ми „спонтанна ремисия“.
	Най-важното за лечението на д-р Бржински е, че то е напълно нетоксично. Откакто се подложих на него, живея напълно нормален живот. Мога да пазарувам, да играя с децата, изобщо правя всичко.


>>>	Терапия на д-р Лорънс Бъртън*
	[* Интервю на автора с пациенти от 18.VII.1995 г. — Бел.а.]

	Следях работата на д-р Бъртън от 1970 г., до неговата неотдавнашна смърт. Винаги съм бил изумен от предизвикателствата, които той отправяше към Националния институт по рака и към медицинската общественост изобщо. Той казваше: „Ако намирате, че е измама моята нетоксична и толерантна имунно-подсилваща терапия (ИПТ), която използва имунната система за борба с рака, то какво по-добро правите вие?“ Никой не прие неговото предизвикателство. Затова, разбира се, ортодоксалната медицина може да се похвали с такъв малък успех.
	Мъжът, който направи толкова бляскав прогрес в лечението на рака, има дълга кариера на изследовател. Бъртън решава да се посвети на изследванията в областта на рака, след като става свидетел на това как се лекува това заболяване в Центъра за рака на американския флот в Бруклин през 1940 г. Тогава лечението на рака се е свеждало до хирургична намеса. Ако имаш рак на стъпалото например, се отрязвал целият крак до тазовата кост. След Втората световна война Бъртън продължава изследванията си и става главен изследовател и онколог в болницата „Св. Винсент“, известна преподавателска болница в Ню Йорк.
	Имунно-подсилващата терапия на Бъртън се създава именно през този период от кариерата му. През 1959 г., Бъртън и неговият екип от сътрудници случайно откриват тумор-инхибиращ фактор, който намалява или отстранява ракови клетки у специално хранени мишки, болни от левкемия. Изследванията им продължават с успех и през ноември 1962 г., те докладват в научно списание, издавано от академията на науките в Ню Йорк, че някои вещества могат да причинят ремисия на тумора при 50% от мишките, болни от левкемия.
	Изследванията били повторени в присъствието на много учени и журналисти. Това съобщение предизвикало първоначално положителен отзвук сред обществеността, но по-късно откритията били дискредитирани от недоверието на лекарите.
	Независимо от това екипът на д-р Бъртън лекува пациенти по метода ИПТ в болницата „Св. Винсент“ под ръководството на д-р Антонио Ротино. През 1972 г., д-р Ротино обяви, че лечението е експериментално и следователно недоказано и затова не може да се използва като част от медицинското лечение. Действителната причина за това беше отказът на екипа да предаде работата си на други организации, субсидиращи изследванията. Екипът беше принуден да се разпадне.
	През това време с терапията на д-р Бъртън (техника на Бъртън-Фридман) се лекувала съпругата на известния психолог от Лонг Айлънд Мартин Голдсън. Резултатите били толкова обещаващи, че когато научила за преустановяването на лечението в болницата „Св. Винсент“, тя, съпругът й и други известни представители на нюйоркската общественост събрали средства за създаването на фондация за имунологични изследвания, за да могат д-р Бъртън и колегата му Фридман да продължат работата си.
	През 1977 г., Центърът за имунологични изследвания се премести от Ню Йорк на Бахамските острови. Досега повече от 2500 безнадеждно болни от рак са намерили там лечение. Според д-р Бъртън при 50–60% от тези пациенти ракът е намалял. Много от тях могат да водят нормален живот и живеят повече от пет години след първоначалното поставяне на диагнозата (обикновено поставена от традиционен лекар, преди д-р Бъртън да вземе отношение по този въпрос). Периодът от пет години е определен от Американското медицинско общество по рака, за да се счита пациентът за излекуван.


	Д-р Джон Клемънт, международно известен специалист по ракови болести, ръководещ Центъра, обяснява как ИПТ се справя с рака*:
	[* Интервю на автора с д-р Джон Клемънт от 31.XII.1995 г. — Бел.а.]

	„ИПТ е нетоксичен имунно-модулационен метод за контролиране на тумори. Научната основа на лечението е, че много тумори могат да бъдат контролирани чрез възстановяване на собствената имунна система на пациента. Сложната имунна система може да бъде първата (за предпочитане), както и последната линия на защитата срещу много ракови образувания. В никакъв случай не предписваме вредни химикали. Даваме на пациентите кръвни разтвори от здрави хора, внимателно поверени и чисти от всякакви инфекции, както и някои цитокини. Цитокините са добре познати чрез имената на някои свои видове като интерферон и интерлеукин. Веществото, което използваме най-много, се нарича тумор некрозис фактор. Методът, който прилагаме, е подобен при всички типове рак, които лекуваме. Този метод е известен на някои хора, но е съществено различен от най-разпространените терапии на рак.
	Ние вземаме кръв от раково болния и я тестваме за факторите, които считаме че подпомагат на рака да разруши организма. Опитваме се да ги коригираме и подобрим чрез малки ежедневни инжекции. Идентифицирайки тези фактори, ние сме способни да ги контролираме, да ги върнем в равновесното им състояние и често да се справим с тумора на пациента.
	Раково болните имат в кръвта си система от блокиращи протеини, които пречат на организма на пациента да изхвърли тумора като чуждо тяло. Тези блокиращи протеини могат да бъдат разпознати, анализирани и премахнати. Ако се присади бъбрек от един пациент на друг, той ще бъде отхвърлен от организма поради липсата им. Блокиращите протеини вече са определени, тяхното молекулно тегло е известно и са наблюдавани да циркулират в кръвта на раково болни. Нашата цел е да се справим с тях, за да може пациента да се самоизлекува. Измерихме ежедневно блокиращите протеини и даваме подобни на тях, за да ги неутрализираме. Така позволяваме на собствената имунна система на пациента да отхвърли рака.“

#	Крег: лимфома
	Първоначалната ми диагноза през 1979 г. беше злокачествена лимфома. По това време стадия на увреждане беше определен като 4-ти, което означава, че вече са били поразени костите ми.
	Приложиха ми лъчелечение и три различни серии химиотерапия в началото на 1980 г. Когато видяха състоянието на черни ми дроб, ми дадоха 10% шанс да доживея Коледа. Продължих с още радиация и химиотерапия.
	Междувременно, в предаването „60 минути“ видях една програма за д-р Лоранс Бъртън в Бахамските острови и как той бил отлъчен от традиционните медицински среди. Той е познат като неуморен изследовател на рака. Взех си едно на ум.
	Положението ми продължи да се влошава. Накрая заминах за Бахамите като последна възможност. Лечението, което ми приложиха, се състоеше от ежедневни инжекции с четири различни вида протеини… Нямаше абсолютно никакви странични ефекти. Веднага започнах да се чувствам по-добре. Разбира се, бях изтърпял доста химиотерапия и трябваше да се освободя от всичко това. Отне ми около година, за да се възстановя, но беше чудесно. След това се подложих на много тестове, но не се появи абсолютно никакъв сигнал за рак в тялото ми.

#	Джил: мултиплена миелома
	Диагнозата ми бе поставена през 1981 г. Препоръчаха ми химиотерапия и лъчелечение, на които бях подложена три години. През март 1984 г., докторът ми каза да си отивам вкъщи и да умирам. Каза още, че би следвало да си приготвя завещанието и че ще ме снабди с достатъчно морфин, за да понеса болките. По това време тежах 38 кг. Не можех да седя или лежа без ужасни болки. Докато чаках да умра вкъщи, за мен денонощно се грижеха сестри. Тогава бях събрала почти цяла библиотека с литература за рак. Една от книгите, които имах, се казваше „Преодолелите рака и как са успели“ и в тази книга имаше глава за д-р Бъртън и ИПТ. Сестрата, която се грижеше за мен, прочете главата и предложи да позвъним на тези хора. Направихме го и говорихме с една жена, оцеляла след рак на панкреаса. Сестрата беше страшно впечатлена и ние поръчахме една брошура. Беше краят на май и дъщеря ми тъкмо завършваше колеж.
	Позвъних й и я попитах: „Искаш ли да отидем на Бахамите?“ И заминахме. На аерогарата тя ме буташе в инвалидна количка. Когато пристигнахме, говорихме с д-р Бъртън и незабавно започнах програмата. Около шест седмици по-късно се изправих сама от леглото за първи път. Накрая можех да отида с патерици до банята. Докторът в Лос Анжелис ми беше казал, че вече няма да мога да ходя. Оттогава изминаха 14 години.
	Моето възстановяване не беше чудотворно. Подобрявах се на много малки стъпки. Като се обърна назад виждам, че ежедневните промени не бяха забележими, но определено от месец на месец ставах по-добре. Започнах да се чувствам все по-здрава. Всеки 6 месеца се връщах в Бахамите за консултация. Отново ми проверяваха ежедневно кръвта, даваха ми нови лекарства и стоях около месец или малко повече. След това се връщах отново вкъщи и т.н. Забелязах, че стъпка по стъпка се чувствах по-добре и по-здрава.
	Но всичко това прекъсна. В един момент преживях много сериозен пътен инцидент и всичките ми кости бяха изпочупени. Докато ме лекуваше, ортопедът в болницата каза, че е премахнал всички стари ракови клетки, но не е забелязал да са се развили никакви нови. Той не искаше да отиде до край като каже, че ИПТ ми е помогнала, но каза, че нещо е спряло развитието на рака. Аз мисля, че това е много важно и го приписвам на ИПТ и на добрия Господ отгоре. Не зная какво друго съм направила. Имаше, наистина, и химиотерапия, и лъчетерапия през всичките тези години. Въпреки че онзи инцидент ме върна много назад в лечението, продължавам да отивам до Бахамите на всеки шест месеца и продължавам да изпълнявам програмата вкъщи, приемайки ежедневните дози.

#	Джес: лимфома
	През 1980 г., ми поставиха диагноза лимфома. Подложих се на 20 лечения с радиация и 11-месечна химиотерапия. През това време ракът продължи да се разпространява. Отиде към белите дробове и костния мозък. За две години ми направиха много биопсии, но всички показваха злокачествени тумори. След това ми казаха да си отида вкъщи за две седмици и че биха отишли и по-нататък в лечението, но че ми остава много малко време, така че ще се опитат да облекчат последните ми страдания, доколкото могат.
	Когато си отидох вкъщи, знаех, че няма да се върна повече в болницата, защото бях чула за онова място във Фрийпорт, Бахамите. Обадих се на една позната и тя ми даде телефонния номер. Взех със себе си здравната документация, макар че докторите не искаха да ми я дадат. Не можеха да ме спрат, но ми позволиха да взема много малко информация.
	Отидох във Фрийпорт през юни 1982 г., но без надежда да бъда излекувана, защото ми беше казано, че ми остава много малко време. Можех да се огледам и знаех, че имам тумори по цялото тяло и лицето — бях покрита с тях от горе до долу.
	След като отидох там, д-р Бъртън ми каза, че химиотерапията не може да помогне при моята лимфома. Веднага повярвах, че казва истината, защото ракът продължаваше да се разпространява.
	Само след няколко дни имах отново разговор с д-р Бъртън и след това вече знаех, че той може да ме излекува. Той ми каза: „Госпожо Пенингтън, вие нямате никакъв проблем.“ Това само по себе си ми оказа голямо влияние, защото хората имат склонността да вярват в това, което лекарите им казват. Аз седях, едва способна да държа главата си изправена, а д-р Бъртън ми казваше, че нямам проблем.
	След две седмици всички видими тумори изчезнаха. След още една имаше разлика в начина, по който се чувствах. И след още пет седмици бях изпратена вкъщи. Беше юли 1982 г.
	Когато се върнах у дома, видях моя лекуващ лекар. Каза, че съм излекувана, но че химиотерапията е направила това.
	Той изопачи истината, защото имах пет биопсии точно преди да се откажа от неговото лечение и да отида в Бахамите и всички те бяха злокачествени. Давайки ми след това резултатите, той ми каза, че ще направи всичко възможно, за да умра по-безболезнено. А пък сега, когато съм се върнала от Фрийпорт ми казва, че съм излекувана!
	Това, че един доктор може да те лъже и да ти приказва небивалици, ме прави тъжна. Просто не мога да разбера това. За мен ракът в Щатите е просто машина за пари. Знам какво взеха от мен, а не ми дадоха нищо. Бих желала да ми върнат парите.
